<protocol id="prot-199394--67">
  <contentBlock page="0" id="i-ebf7aebcdf501b0c">
    <textBlock id="i-a42ac80346deab2c">1 §  Justering av protokoll</textBlock>
  </contentBlock>
  <contentBlock page="0" id="i-763bdb5798c3eb61">
    <textBlock id="i-f645f45184509056">Justerades protokollen för den 22 och 23 februari.</textBlock>
  </contentBlock>
  <contentBlock page="0" id="i-6b0a9b4819ecee65">
    <textBlock id="i-06782ddd08f93574">2 §  Meddelande om svar på interpellationer</textBlock>
  </contentBlock>
  <contentBlock page="0" id="i-e04e30498f7566c4">
    <textBlock id="i-1407f80ae4773375">Till riksdagen hade inkommit följande skrivelser:</textBlock>
  </contentBlock>
  <contentBlock page="0" id="i-ce479f96528f8899">
    <textBlock id="i-e6a1de71f433226f">Interpellation 1993/94:93</textBlock>
  </contentBlock>
  <contentBlock page="0" id="i-7c00317ae0cac535">
    <textBlock id="i-87149b7f82e17ed5">Till riksdagen</textBlock>
  </contentBlock>
  <contentBlock page="0" id="i-01c03becf079f042">
    <textBlock id="i-2df5461d795d5aea">På grund av hög arbetsbelastning har jag ingen möjlighet att inom bestämd tidsram besvara Sten</textBlock>
    <textBlock id="i-701fafdbb7ec27d9">Östlunds interpellation om konventionen om arbetsskadeersättning. Interpellationen kommer att besvaras den 21 mars kl. 12.00.</textBlock>
  </contentBlock>
  <contentBlock page="0" id="i-e774f6459a783854">
    <textBlock id="i-4957433edf475672">Stockholm den 18 februari 1994</textBlock>
  </contentBlock>
  <contentBlock page="0" id="i-00b6092fda60c958">
    <textBlock id="i-16207e7bede0ce6f">Börje Hörnlund</textBlock>
  </contentBlock>
  <contentBlock page="0" id="i-4976fde4833f7fd9">
    <textBlock id="i-bcce91c16a4682ee">Interpellation 1993/94:96</textBlock>
  </contentBlock>
  <contentBlock page="0" id="i-473bf2f69f69d74d">
    <textBlock id="i-193cf13a980cd6d3">Till riksdagen</textBlock>
  </contentBlock>
  <contentBlock page="0" id="i-a9a952fad45a5790">
    <textBlock id="i-5b2af42b84b5c103">Beträffande interpellation 1993/94:96 av Sylvia</textBlock>
    <textBlock id="i-25357ea9d0ca8fb6">Lindgren (s) om turism och Invest in Sweden får jag meddela att jag inte kan besvara denna inom föreskrivna fyra veckor.</textBlock>
  </contentBlock>
  <contentBlock page="0" id="i-58d76dce578361af">
    <textBlock id="i-eea4c5017d6190cf">Skälet härtill är utlandsresa. Jag kommer att besvara interpellationen den 25 mars.</textBlock>
  </contentBlock>
  <contentBlock page="0" id="i-1ea3a4bd280978b1">
    <textBlock id="i-051afd3f4c219624">Stockholm den 22 februari 1994</textBlock>
  </contentBlock>
  <contentBlock page="0" id="i-2e10e32eb416ac42">
    <textBlock id="i-65281d103ab405d5">Per Westerberg</textBlock>
  </contentBlock>
  <contentBlock page="0" id="i-2bfdc2a88f8f0a7d">
    <textBlock id="i-c3a9da2a035b4357">3 §  Svar på fråga 1993/94:363 om handläggningen i Peru av åtal mot medlemmar av landets armé</textBlock>
  </contentBlock>
  <contentBlock page="0" id="i-0ddb1784cbe8725b">
    <textBlock id="i-17d890b0acaaf0dd">Anf. 1  Statsrådet ALF SVENSSON (kds):</textBlock>
  </contentBlock>
  <contentBlock page="0" id="i-caa52dab104ae59b">
    <textBlock id="i-0ac0f4cd938f0283">Herr talman! Bertil Måbrink har frågat mig om regeringens reaktion på handläggningen i Peru av åtal mot medlemmar av landets armé i anledning av morden år 1992 på nio studenter och en universitetslärare vid Cantuta-universitetet i Peru.</textBlock>
  </contentBlock>
  <contentBlock page="0" id="i-b0627688ae89a7c1">
    <textBlock id="i-cc3ffd61e0db4705">Sedan frågan ställdes har en peruansk militärdomstol den 21 februari dömt två officerare och fyra underofficerare till fängelse i mellan 15 och</textBlock>
    <textBlock id="i-7c9e53cd9e107933">20 år för kidnappning och mord på de tio personerna. Vidare dömdes tre officerare till fängelse i mellan ett och fem år för försumlighet.</textBlock>
    <textBlock id="i-86dd90af806309ad">De för mord dömda ådömdes också att betala skadestånd till offrens familjer. Såväl åklagaren som de dömda har överklagat till högre instans.</textBlock>
  </contentBlock>
  <contentBlock page="0" id="i-8e60689db31dc121">
    <textBlock id="i-90a7b56bce6a1de8">Domstolsutslaget innebär ett steg i rätt riktning mot eliminering av den i Peru och på vissa andra håll i</textBlock>
    <textBlock id="i-b772e65b63902215">Latinamerika ofta förekommande tendensen till straffrihet för militärer vad gäller brott mot de mänskliga rättigheterna.</textBlock>
  </contentBlock>
  <contentBlock page="0" id="i-4bff0f3c09995cb9">
    <textBlock id="i-155c7b4ce667b368">Varje rättssamhälle förutsätter emellertid ett från politiska eller ekonomiska påtryckningar oberoende rättsväsen. Det får inte uppstå misstankar om att särintressen gynnas genom lindrigare eller kanske helt utebliven bestraffning!</textBlock>
  </contentBlock>
  <contentBlock page="0" id="i-ef2eea4413eb1422">
    <textBlock id="i-7dc0f1947654a7b2">Därför oroar uppgifter om att den peruanska kongressen kan ha utsatts för oegentliga påtryckningar innan den i början av februari antog en lagändring som med retroaktiv verkan öppnade vägen för att målet kunde avgöras i militärdomstol.</textBlock>
    <textBlock id="i-c4f15f91a4de8475">Enligt den nya lagen erfordras numera endast enkel majoritet när Högsta domstolen fattar beslut i sådana frågor. Uppgifter finns också om att enskilda domstolsledamöter utsatts för hot inför omröstningen i Högsta domstolen.</textBlock>
  </contentBlock>
  <contentBlock page="0" id="i-1b261c484e470aac">
    <textBlock id="i-4433184ec1c6a481">Sammanfattningsvis kommer den svenska regeringen att mycket uppmärksamt följa peruanska myndigheters fortsatta agerande i</textBlock>
    <textBlock id="i-4291b2710d051845">Cantuta-målet, liksom i andra fall där det gäller att ta itu med brott mot de mänskliga rättigheterna.</textBlock>
    <textBlock id="i-8351109b304b20e0">Det är angeläget att rättvisa skipas och att utdömda och verkställda straff står i rimlig proportion till de gärningar som har begåtts!</textBlock>
  </contentBlock>
  <contentBlock page="0" id="i-6348438149a4aa07">
    <textBlock id="i-01e04a0bf464b4e9">Anf. 2  BERTIL MÅBRINK (v):</textBlock>
  </contentBlock>
  <contentBlock page="0" id="i-a6259394ef86d4c7">
    <textBlock id="i-bf998bb54fbed94a">Herr talman! Jag tackar biståndsministern för svaret. Människorättsorganisationer i och utanför</textBlock>
    <textBlock id="i-71fd781eef2ea15f">Peru, bl.a. Amnesti international, har klart markerat att det utgör en test på regeringens respekt för de mänskliga rättigheterna om målen med dem som är skyldiga till morden på universitetsläraren och de nio studenterna från</textBlock>
    <textBlock id="i-d8e98b6ed9a9f78a">Cantuta-universitetet i Lima, Peru, handläggs i en civil eller i en militär domstol.</textBlock>
  </contentBlock>
  <contentBlock page="0" id="i-7664fc241c38be3e">
    <textBlock id="i-8f3232bea4420a42">Högsta domstolen i Peru beslutade att ärendet skulle handläggas av en civil domstol, vilket hade varit helt riktigt. Men presidenten i Peru skyndade sig att nära nog över en natt låta parlamentet åstadkomma en lagändring, så att en militärdomstol skulle döma de skyldiga. Så har också skett.</textBlock>
  </contentBlock>
  <contentBlock page="0" id="i-b4ced4b8d8c372f0">
    <textBlock id="i-10421c300d5dd993">Det här är en ren parodi på rättvisa, och det är mycket långt ifrån ett rättssamhälle. Man kan fråga sig varför det här grova övertrampet från presidentens sida gjordes. Såvitt jag förstår beordrades morden på studenterna och läraren från presidentskansliet. Det skulle vara förklaringen till presidentens brådska att köra över Högsta domstolen.</textBlock>
  </contentBlock>
  <contentBlock page="0" id="i-e3c6f703f11aadb2">
    <textBlock id="i-3bdbbb5419370327">Visst kan militärdomstolens domar synas vara rätt så hårda -- Alf Svensson ser ju domstolsutslaget som ett litet framsteg. Men jurister i Peru har uttalat att domstolsförfarandet var belagt med många oegentligheter, för att framöver kunna möjliggöra en benådning av mördarna.</textBlock>
  </contentBlock>
  <contentBlock page="0" id="i-0e46eb437879c6a1">
    <textBlock id="i-cbdbb62d029ecfee">USA:s utrikesdepartement har kraftigt protesterat mot tillvägagångssättet att lägga över målet till en militärdomstol. Människorättsorganisationer i och utanför Peru har också protesterat. Har Sveriges regering, före detta svar, lämnat någon protest till regimen i Peru? Jag uppfattade det inte riktigt på det sättet.</textBlock>
  </contentBlock>
  <contentBlock page="0" id="i-edee30de3171acdf">
    <textBlock id="i-d51f9469ddcc73cb">Anf. 3  Statsrådet ALF SVENSSON (kds):</textBlock>
  </contentBlock>
  <contentBlock page="0" id="i-dcf6838f41fd08d8">
    <textBlock id="i-b0f175002f03138e">Herr talman! Jag håller med Bertil Måbrink när han uttalar besvikelse över att det inte blev en civil rättegång utan en militär sådan.</textBlock>
  </contentBlock>
  <contentBlock page="0" id="i-670f5c9b0b059c61">
    <textBlock id="i-54cbfd3b13b9485e">Man kan naturligtvis säga som Bertil Måbrink, att det här utgör en ren parodi på rättvisa. Jag bestrider inte det påståendet. Men om man försöker se något positivt i detta, kan man säga att såvitt bekant är dessa straff de strängaste som någonsin utdömts mot peruanska militärer för brott mot de mänskliga rättigheterna.</textBlock>
  </contentBlock>
  <contentBlock page="0" id="i-a80c5557127ce6b1">
    <textBlock id="i-91a52779d416767f">Jag vill också än en gång understryka att det är en självklarhet att de domstolar som handlägger denna typ av förskräckande och förfärliga brott har möjlighet att göra det med insyn utifrån. Vi beklagar att så inte var fallet här; det kommer vi att påtala fortsättningsvis. När det gäller att påtala brott mot mänskliga fri- och rättigheter i Peru tror jag att det är Bertil Måbrink väl bekant att regeringen inte legat på latsidan.</textBlock>
  </contentBlock>
  <contentBlock page="0" id="i-b24f8c6425a7cba5">
    <textBlock id="i-1e3adb372e46e07e">Anf. 4  BERTIL MÅBRINK (v):</textBlock>
  </contentBlock>
  <contentBlock page="0" id="i-694a8253543d77e5">
    <textBlock id="i-03263dc51f1fd42d">Herr talman! Det är nog riktigt det som biståndsoch rättighetsministern säger. Jämfört med tidigare mål har rätt höga straff utmätts i detta mål.</textBlock>
  </contentBlock>
  <contentBlock page="0" id="i-52252c45d19c8f8d">
    <textBlock id="i-11ea01bd90bf755f">Men man måste också se detta mot bakgrund av att framträdande, oberoende jurister i Peru säger att hela rättegångsförfarandet är belagt med oegentligheter. Det blir ofta så vid en militärdomstol. De militärer som ingår i en sådan domstol besitter ju inte den juridiska kompetens som behövs vid en rättegång för att på ett någorlunda rättvist sätt handha sådana här fall. De oegentligheter som förekommit här skulle alltså vara medvetna för att man så småningom -- kanske före årets slut -- skulle kunna benåda de flesta av dem som dömts för dessa bestialiska mord. Det är naturligtvis inte bra. Jag hoppas att den svenska regeringen är lika snabb som det amerikanska utrikesdepartementet när det gäller att rikta en protest till den peruanska regeringen att sådana här rättsvidriga övertramp görs.</textBlock>
  </contentBlock>
  <contentBlock page="0" id="i-aa7245a7e595b82e">
    <textBlock id="i-ab63a805865f111f">Anf. 5  Statsrådet ALF SVENSSON (kds):</textBlock>
  </contentBlock>
  <contentBlock page="0" id="i-d0244bf529b02719">
    <textBlock id="i-05fe487fa3eb418b">Herr talman! Jag har full förståelse för kraven från människorättsorganisationer vad gäller att åtalet borde ha handlagts av civila domstolar. På den punkten råder inga delade meningar mellan Bertil</textBlock>
    <textBlock id="i-3a6e4167686e2d74">Måbrink och mig; jag vill gärna ha det sagt igen.</textBlock>
    <textBlock id="i-35d0699197bccbd7">Men det bör också påpekas att det enligt tidigare gällande omröstningsregler i Högsta domstolen krävdes minst fyra röster för att ett mål skulle avgöras i civil eller militär domstol. I Cantuta-målet uppstod dock ett dödläge. Tre domare röstade för militärdomstol och två röstade för civil rättegång.</textBlock>
    <textBlock id="i-48ace6c8bc1a455e">Aktuell lagändring innebar att enkel majoritet infördes, så att Högsta domstolen kunde fatta beslut i frågan om domstolsinsats. Det var alltså genom denna lagändring som ett beslut i Högsta domstolen över huvud taget kunde fattas och en rättegång mot de åtalade kunde inledas.</textBlock>
  </contentBlock>
  <contentBlock page="0" id="i-4d3b3accf9acb8fd">
    <textBlock id="i-6bda23534d47b58d">Herr talman! Vi bör också erinra oss att det hittills snarare varit regel än undantag att militärer dess värre döms av det militära rättsväsendet; det är inte något försvar.</textBlock>
  </contentBlock>
  <contentBlock page="0" id="i-2b671deae5f488be">
    <textBlock id="i-7ea059971e7dc215">Överläggningen var härmed avslutad.</textBlock>
  </contentBlock>
  <contentBlock page="0" id="i-4516e238c0eb864e">
    <textBlock id="i-82080a5c3a9db0ea">4 §  Svar på fråga 1993/94:377 om Indonesien och de mänskliga rättigheterna</textBlock>
  </contentBlock>
  <contentBlock page="0" id="i-bc6b455c540c37b9">
    <textBlock id="i-5b4cab0b79b6f2b4">Anf. 6  Statsrådet ALF SVENSSON (kds):</textBlock>
  </contentBlock>
  <contentBlock page="0" id="i-c2c71e0bf673f669">
    <textBlock id="i-419f850e1b1caa07">Herr talman! Bertil Måbrink har frågat mig vilka åtgärder regeringen avser vidta inom bistånds- och mänskliga rättighetsområdet för att stödja de krafter som försvarar mänskliga rättigheter i</textBlock>
    <textBlock id="i-591481cf703c359d">Indonesien.</textBlock>
  </contentBlock>
  <contentBlock page="0" id="i-d40a431a048cf142">
    <textBlock id="i-ab129c1d364dc035">Sveriges kritiska hållning till kränkningar av mänskliga rättigheter i Indonesien och på Östra</textBlock>
    <textBlock id="i-631732ea7532fbba">Timor är välkänd, bl.a. genom de svar jag lämnade i denna kammare i höstas på en fråga av Ingbritt</textBlock>
    <textBlock id="i-ad973309d78dd691">Irhammar och en interpellation av Hans Göran</textBlock>
    <textBlock id="i-40e7405f565949cd">Franck. Av mina svar framgick att regeringen är observant på vad som händer på detta område i</textBlock>
    <textBlock id="i-b9d26f7c43b0eae5">Indonesien -- negativt såväl som positivt -- och vidare att vi fäster vikt vid de möjligheter till dialog som utvecklingssamarbetet erbjuder, inte minst i frågor där vi och mottagarlandet har olika mening.</textBlock>
  </contentBlock>
  <contentBlock page="0" id="i-97dbeb7e65ae70ad">
    <textBlock id="i-fd1bb9efb32be231">För regeringen utgör främjandet av mänskliga rättigheter en prioriterad del i vårt bistånd till uländerna. Detta framgår också klart av de markant ökade anslagen som härför beviljats SIDA under de senaste åren, och inte minst gäller detta insatser i</textBlock>
    <textBlock id="i-42ca7a2b80afcc84">Asien.</textBlock>
  </contentBlock>
  <contentBlock page="0" id="i-16470012202f43ff">
    <textBlock id="i-7687414a0182d933">I Indonesiens fall, uppvisar biståndet i dag en betydande MR-komponent. Under förra budgetåret ägnades således hälften av det samlade svenska biståndet till Indonesien åt att just främja de mänskliga rättigheterna. Härav följer att regeringen ser positivt på ett fortsatt arbete inom området och att ytterligare insatser övervägs.</textBlock>
  </contentBlock>
  <contentBlock page="0" id="i-5765aaf4f3ebf2cf">
    <textBlock id="i-9a2516d01a956971">Anf. 7  BERTIL MÅBRINK (v):</textBlock>
  </contentBlock>
  <contentBlock page="0" id="i-202adc5ddf79d51c">
    <textBlock id="i-cc154a61565b56d3">Herr talman! Jag tackar biståndsministern och tillika ministern för mänskliga rättigheter också för detta svar.</textBlock>
  </contentBlock>
  <contentBlock page="0" id="i-ae6ff92f944e011e">
    <textBlock id="i-3d01bf0357653023">Suleiman, en ung student, greps och dömdes för att han satt upp klistermärken som anklagade president Suharto som ansvarig för det upptrappade våldet mot den demokratiska rörelsen i Indonesien -- en som bekant icke oberättigad anklagelse. Bristen på yttrandefrihet i detta diktaturland kan enligt min uppfattning inte göras tydligare. Men Suleiman är inte den enda.</textBlock>
    <textBlock id="i-5743fbd868675bfb">Suleiman greps i slutet av november förra året. 21</textBlock>
    <textBlock id="i-84cc593079337f56">studenter greps den 14 december förra året för att de utanför parlamentet krävt Suhartos avgång.</textBlock>
  </contentBlock>
  <contentBlock page="0" id="i-824daf87f8c82d0a">
    <textBlock id="i-c9be3c17809c9244">För några veckor sedan arresterades ett antal fackliga ledare. De arresterades därför att de hävdade sin rätt till fri föreningsrätt. De protesterade också mot att arbetsgivarna i</textBlock>
    <textBlock id="i-3f83986d91827a1f">Indonesien inte betalade den lagstadgade minimilönen. Det är 20 framträdande fackliga ledare som nu sitter arresterade. Detta visar hur långt från ett demokratiskt samhälle och hur långt från respekt för demokratiska fri- och rättigheter detta land fortfarande befinner sig.</textBlock>
  </contentBlock>
  <contentBlock page="0" id="i-28b1ac709c11f139">
    <textBlock id="i-11f8caab62065c63">Mot bakgrund av den senaste tidens upptrappning av våldet mot oppositionella bör enligt min mening frågan ställas: Håller prövningen vad gäller ukreditgivning för Indonesien, såsom BITS har begärt? Är en u-kreditgivning i så fall förenlig med svenska biståndspolitiska mål om främjande av mänskliga rättigheter? Jag ställer dessa två frågor.</textBlock>
    <textBlock id="i-3ca0091dcadb68f9">De är inte oväsentliga.</textBlock>
  </contentBlock>
  <contentBlock page="0" id="i-0af4877d6bc7dc60">
    <textBlock id="i-53c0b540b15a1bfa">Anf. 8  Statsrådet ALF SVENSSON (kds):</textBlock>
  </contentBlock>
  <contentBlock page="0" id="i-76fa1407f9714342">
    <textBlock id="i-adc5599287090a57">Herr talman! För närvarande -- och det är vad jag kan svara för -- pågår ett samarbete mellan Svenska advokatsamfundet och det indonesiska rättshjälpsinstitutet Indonesian Legal Aid</textBlock>
    <textBlock id="i-f6f23d22daa4ed47">Foundation, känt under förkortningen YLBHI.</textBlock>
    <textBlock id="i-c62ee013d0b96402">Detta samarbete på MR-området, området för mänskliga fri- och rättigheter, inleddes under 1992-</textBlock>
    <textBlock id="i-8c182673e06dae55">1993 med 3 miljoner svenska kronor, som utbetalades i SIDA-stöd från det s.k. MR- och demokratianslaget.</textBlock>
  </contentBlock>
  <contentBlock page="0" id="i-0ce643d8e02cdf8c">
    <textBlock id="i-a52ec593847b1d2d">Som jag nämnde i frågesvaret ser jag det som angeläget att, som det brukar heta, det finns ett öppet fönster och att vi är på talefot med regimer som exempelvis den indonesiska. Inriktningen på vårt bistånd är mänskliga fri- och rättigheter.</textBlock>
    <textBlock id="i-ecdba7bdeb590a92">Mänskliga rättigheter, politiska processer, fackföreningsfrågor, expropriationsfrågor och miljöfrågor är prioriterade arbetsfält.</textBlock>
  </contentBlock>
  <contentBlock page="0" id="i-ca6be3c7f9a7aafa">
    <textBlock id="i-aa1e7052657f76b8">Detta är sammantaget inget stort bistånd. Det handlar om 6,7 miljoner svenska kronor. Jag undrar om vi inte är överens om Bertil Måbrink och jag att det är klokt att försöka stärka de MR-</textBlock>
    <textBlock id="i-034c7a74e5b6aca8">organisationer som trots allt förtryck existerar och de initiativ som tas. Det är i akt och mening att göra tillvaron lättare och stärka deras möjligheter som vi finns där.</textBlock>
  </contentBlock>
  <contentBlock page="0" id="i-e1c9d19f92dec3fd">
    <textBlock id="i-7d9d4d866919c81f">Anf. 9  BERTIL MÅBRINK (v):</textBlock>
  </contentBlock>
  <contentBlock page="0" id="i-1870dde0511f9110">
    <textBlock id="i-0373d79812d1fcfe">Herr talman! Jag har ingenting emot att man ger ett sådant stöd till de som kämpar för mänskliga rättigheter i Indonesien och organisationer för mänskliga rättigheter.</textBlock>
  </contentBlock>
  <contentBlock page="0" id="i-94295ef352ce1355">
    <textBlock id="i-18c9c1a0e8079b77">Vad jag vänder mig emot är den dubbelmoral som den svenska regeringen här visar upp. Samtidigt som man gör detta ger man u-krediter -- dvs.</textBlock>
    <textBlock id="i-c3c9baab52360fe7">biståndspengar, mer eller mindre -- till regimen.</textBlock>
    <textBlock id="i-cae121decf72a445">Detta sker visserligen via Nordiska investeringsbanken och den nordiska utvecklingsfonden.</textBlock>
  </contentBlock>
  <contentBlock page="0" id="i-e7df10d1ffdc9ca0">
    <textBlock id="i-b8e9f2e554f8b368">Det är denna dubbelmoral som jag tycker är helt oacceptabel. Också människorättsorganisationerna, advokater, jurister, osv. i Indonesien vänder sig mot detta. Det är inte att förkorta livslängden för diktaturregimen i Indonesien. Den använder i sin tur detta stöd mot dem som kämpar för rätten till demokrati och rätten till ett mänskligt värde i Indonesien. Det är denna dubbelmoral som jag vänder mig mot.</textBlock>
  </contentBlock>
  <contentBlock page="0" id="i-36a877d2e824973d">
    <textBlock id="i-4301fd6615e09300">Anf. 10  Statsrådet ALF SVENSSON (kds):</textBlock>
  </contentBlock>
  <contentBlock page="0" id="i-be423cc2007ed4a0">
    <textBlock id="i-63e13bcd5fe60754">Herr talman! Det är naturligtvis väldigt lätt, Bertil</textBlock>
    <textBlock id="i-13f147d14b1b5749">Måbrink, att slunga ut detta om dubbelmoral. Både</textBlock>
    <textBlock id="i-d6dfed3db98aeb24">Bertil Måbrink och jag vet hur oerhört svårt det är att hantera biståndsrelationer till den här typen av länder. Nu talar vi om Indonesien. Vi skulle kunna räkna upp åtskilligt fler. Det är inte ett försvar för dubbelmoral, men det visar hur gränslöst svårt det är.</textBlock>
  </contentBlock>
  <contentBlock page="0" id="i-4de2dfa37266c827">
    <textBlock id="i-f3bec9eb79acf68d">Jag är fortsättningsvis av den uppfattningen att det vore lätt att två sina händer inför folket och vända den här typen av länder ryggen och säga: Ni får ordna detta bäst ni vill. Jag tror att det vore mer till förfång för dem som ivrar för större respekt för mänskliga fri- och rättigheter.</textBlock>
  </contentBlock>
  <contentBlock page="0" id="i-b91a6a49b0dc0d66">
    <textBlock id="i-49f1a38fdac38082">Anf. 11  BERTIL MÅBRINK (v):</textBlock>
  </contentBlock>
  <contentBlock page="0" id="i-902f4799ca9808e5">
    <textBlock id="i-9f4f376676a4c325">Herr talman! Häromdagen fick riksdagen ett brev från människorättsorganisationen Infight i</textBlock>
    <textBlock id="i-a40505f52c2e76ca">Indonesien. Där vädjar man om följande. För det första: att riksdagen knyter biståndet till situationen vad gäller MR och demokrati i</textBlock>
    <textBlock id="i-25bd8b20573a8f19">Indonesien. För det andra: att riksdagen skjuter upp allt bistånd tills den indonesiska regeringen i sitt politiska system integrerar principerna för FN:s deklaration om de mänskliga rättigheterna.</textBlock>
  </contentBlock>
  <contentBlock page="0" id="i-074fa5c7f2c8119e">
    <textBlock id="i-1d55094d14bf4cb5">Vad säger Alf Svensson om detta? Är det långtgående krav, eller krav som är omöjliga att uppfylla från den svenska regeringens sida? Det är en människorättsorganisation i Indonesien som vädjar om detta lilla stöd.</textBlock>
  </contentBlock>
  <contentBlock page="0" id="i-d689388b98d130ea">
    <textBlock id="i-a21b4bf3153be8cc">Anf. 12  Statsrådet ALF SVENSSON (kds):</textBlock>
  </contentBlock>
  <contentBlock page="0" id="i-6931f161ca8ccd3f">
    <textBlock id="i-63421987a3db473c">Fru talman! Jag hyser stor respekt för dessa påståenden. Jag själv upplever det som angeläget att ta till mig dem. Samtidigt vill jag ha sagt, som jag sade i ett tidigare inlägg: Vad gör vi med de övriga länderna? Vi måste ha en någorlunda konsistent asienpolitik. Vi kan inte ha vissa kriterier för Indonesien och andra för Vietnam och</textBlock>
    <textBlock id="i-a411531604f47d32">Kina, etc.</textBlock>
  </contentBlock>
  <contentBlock page="0" id="i-0c90e1d9bc6eebb4">
    <textBlock id="i-d3e6c7df578ca67c">Svårigheterna finns där, och vi får arbeta med dem.</textBlock>
    <textBlock id="i-a0ccb98725a97bbe">Men man kan inte applicera en inställning när det gäller ett land och en annan inställning när det gäller ett annat.</textBlock>
  </contentBlock>
  <contentBlock page="0" id="i-55e6de2ea7ce131f">
    <textBlock id="i-e02bca7057c59c89">Anf. 13  BERTIL MÅBRINK (v):</textBlock>
  </contentBlock>
  <contentBlock page="0" id="i-eba13d9620b81f7c">
    <textBlock id="i-fcb335c4e54ab5bf">Fru talman! Vad är det som är så svårt, Alf</textBlock>
    <textBlock id="i-089a06769aeabf63">Svensson? När det gäller Cuba går det ju att tillämpa nära nog en total blockad. Använd då också den principen mot Indonesien, Kina och</textBlock>
    <textBlock id="i-399bcdfc9c8bd35a">Marocko! Varför är det så svårt? Det förstår jag inte.</textBlock>
  </contentBlock>
  <contentBlock page="0" id="i-f386ee61e322275c">
    <textBlock id="i-00aaf85db3c26a3d">Upphör däremot inte med stödet till fria fackföreningar och till organisationer för mänskliga rättigheter i dessa länder. Ge stödet till dem, och ingenting annat! Upphör med dessa u-krediter och biståndet! Eller säg som det är: Cuba är inte kommersiellt intressant, men det är Indonesien och</textBlock>
    <textBlock id="i-ded47a6717da6579">Kina. Det är därför som vi har denna dubbelmoral.</textBlock>
    <textBlock id="i-d0d4292a3628853c">Det är vad det handlar om, Alf Svensson, och ingenting annat!</textBlock>
  </contentBlock>
  <contentBlock page="0" id="i-aa50ea64a7828790">
    <textBlock id="i-def9e714cc5699b6">Överläggningen var härmed avslutad.</textBlock>
  </contentBlock>
  <contentBlock page="0" id="i-a2918c42a0d3ad54">
    <textBlock id="i-bf11acd04932f8fd">5 §  Svar på fråga 1993/94:380 om biståndsförvaltningen</textBlock>
  </contentBlock>
  <contentBlock page="0" id="i-2382b5626998e5e4">
    <textBlock id="i-ef50b20651fe4a75">Anf. 14  Statsrådet ALF SVENSSON (kds):</textBlock>
  </contentBlock>
  <contentBlock page="0" id="i-e0a452b7ce4f6e5c">
    <textBlock id="i-a0a7093f6052a85e">Fru talman! Kristina Svensson har frågat mig om jag under våren kommer att lägga fram förslag till riksdagen om ny organisation av biståndsförvaltningen eller om detta kommer att genomföras utan riksdagens hörande.</textBlock>
  </contentBlock>
  <contentBlock page="0" id="i-7aad8cd79c97d5d3">
    <textBlock id="i-0b8baddbe1901cbc">Biståndsförvaltningsutredningen avlämnade sitt betänkande den 7 februari 1994. Betänkandet är nu ute på remiss hos bl.a. biståndsmyndigheterna och andra berörda intressenter. Remissvaren skall vara inkomna senast den 22 april. Därefter kommer jag att ta ställning till eventuella förändringar i biståndsförvaltningen.</textBlock>
  </contentBlock>
  <contentBlock page="0" id="i-c14da53a7f91b6ce">
    <textBlock id="i-b66edadd430685db">Några av förslagen i utredningen är av den karaktären att det ligger inom regeringens mandat att besluta om deras genomförande. Men när det gäller en eventuell förändring av myndighetsstrukturen krävs riksdagsbeslut. Detta kan i så fall ske i samband med nästa års budgetarbete.</textBlock>
  </contentBlock>
  <contentBlock page="0" id="i-5f8f4b2ce6bf3865">
    <textBlock id="i-da67ac64f3d5c3f2">Anf. 15  KRISTINA SVENSSON (s):</textBlock>
  </contentBlock>
  <contentBlock page="0" id="i-0695cc715aa3b2e6">
    <textBlock id="i-3da952e04d7482df">Fru talman! Jag tackar biståndsministern för svaret och för det klarläggande som det innebar.</textBlock>
  </contentBlock>
  <contentBlock page="0" id="i-1da58258ee9d8dc6">
    <textBlock id="i-91d62a6da12b4a7f">Utredaren skriver i sin sammanfattning något som gjort mig både häpen och ganska bestört, nämligen att de flesta av förslagen kan genomföras av regeringen utan riksdagens hörande men att regeringen bör redovisa sina planer i en skrivelse till riksdagen. Det är ganska oerhört med tanke på att det i dessa förslag ingår en sådan förändring av biståndsorganisationen att vi i stället för fyra myndigheter -- SIDA, SAREK, BITS och</textBlock>
    <textBlock id="i-775d7e2ab370f409">SWEDECORP -- skulle få bara två. Det är alldeles självklart en fråga av sådan dignitet att riksdagen måste ta ställning till den.</textBlock>
  </contentBlock>
  <contentBlock page="0" id="i-89dbc0aa0de63f8c">
    <textBlock id="i-218c89771887d61a">Jag tackar för det klargörande som har kommit. Jag vill inte diskutera sakfrågan, eftersom vi inte är mogna att göra det. Det finns säkerligen en del bra saker i denna utredning, men vi skall lyssna på remissinstanserna och kommer inte att ha någon brådska med att genomföra detta.</textBlock>
  </contentBlock>
  <contentBlock page="0" id="i-c80f6f0038c10e62">
    <textBlock id="i-1c56ed96ad1df721">I svaret ligger, och det var det som jag ville veta, att det inte kommer något förslag före oktober. Det är viktigt att konstatera detta.</textBlock>
  </contentBlock>
  <contentBlock page="0" id="i-0f71d215d79c012c">
    <textBlock id="i-8d8a6d258b2e3561">Anf. 16  Statsrådet ALF SVENSSON (kds):</textBlock>
  </contentBlock>
  <contentBlock page="0" id="i-11b15573c978269e">
    <textBlock id="i-9e65d3ea12a7c36e">Fru talman! Beslut om ny myndighetsstruktur och om ändring av anslagsstrukturen så att uppdelningen på förvaltnings- och sakanslag slopas kan naturligtvis inte fattas på något annat sätt -- och det underströks också i det som jag tidigare sade --</textBlock>
    <textBlock id="i-7983bccc917882ea">än efter framläggande av förslag till riksdagen, som sedan beslutar. Men det finns naturligtvis också --</textBlock>
    <textBlock id="i-88b0b089d02e594d">och det tror jag att Kristina Svensson och jag är överens om -- en del som regeringen kan ta ställning till och informera riksdagen om.</textBlock>
  </contentBlock>
  <contentBlock page="0" id="i-3fd807a7febe8859">
    <textBlock id="i-5f42352982c59d24">Jag har dock ännu inte tagit ställning till någonting.</textBlock>
    <textBlock id="i-98f809254c7e6bc1">Jag är mycket mån om att detta först skall remissbehandlas. I slutet av april kan vi se vad som finns att läsa igenom och ta ställning till. Därefter har vi att följa de regler som gäller för regering och riksdag.</textBlock>
  </contentBlock>
  <contentBlock page="0" id="i-0d2e13514b735b41">
    <textBlock id="i-91413e5c255b520e">Anf. 17  KRISTINA SVENSSON (s):</textBlock>
  </contentBlock>
  <contentBlock page="0" id="i-d3097492bcce2b8d">
    <textBlock id="i-25aeae9605afa015">Fru talman! Den sista informationen, att biståndsministern inte har tagit ställning till något i förslaget, var synnerligen viktig. Detta förslag har nämligen vållat stor oro. Förslaget skall leda till en effektivisering av biståndet. Vi arbetar på flera plan för att nå effektivitet, och en sådan vill vi alla ha, men det är viktigt att ett så genomgripande förslag som detta får ta tid och får arbetas igenom ordentligt liksom att de berörda får göra sin röst hörd. Jag tolkar detta så att det inte är någon brådska. Vi skall lyssna till remissinstanserna, och sedan skall vi tillsammans arbeta fram ett förslag.</textBlock>
  </contentBlock>
  <contentBlock page="0" id="i-4110eceabe4b1e5f">
    <textBlock id="i-23f32d62070c8af3">Anf. 18  Statsrådet ALF SVENSSON (kds):</textBlock>
  </contentBlock>
  <contentBlock page="0" id="i-4a9b555e2f2ee8d2">
    <textBlock id="i-eb7701b1feeae116">Fru talman! Kristina Svensson sade att förslaget har vållat oro. Låt mig bara tillägga att jag kan både förstå och beklaga detta. Samtidigt är det utomordentligt viktigt att vi vågar utreda och undersöka detta och, som det brukar heta, vända på stenarna. Det är i alla avseenden angeläget, vare sig vi talar om bistånd eller om något annat, att vi inte utgår från att den tingens ordning som för närvarande gäller är den klokaste av alla tänkbara ordningar. Jag tycker att det är positivt att denna typ av utredningar presenteras.</textBlock>
  </contentBlock>
  <contentBlock page="0" id="i-85e38fbe0fe61bb1">
    <textBlock id="i-51fbe9c411fb1364">Anf. 19  KRISTINA SVENSSON (s):</textBlock>
  </contentBlock>
  <contentBlock page="0" id="i-0628f48ef3fbdc8b">
    <textBlock id="i-4105c4a46f1eba18">Fru talman! Ja, det kan jag hålla med om, men det är inte säkert att detta förslag är det bästa av alla.</textBlock>
    <textBlock id="i-b5d6b2df0163a109">Jag konstaterar att biståndsministern icke har tagit ställning till förslaget.</textBlock>
  </contentBlock>
  <contentBlock page="0" id="i-b067c71d9e6c6af5">
    <textBlock id="i-9f28eb8a561b80cf">Överläggningen var härmed avslutad.</textBlock>
  </contentBlock>
  <contentBlock page="0" id="i-6c4dba5df73cb602">
    <textBlock id="i-7251f848d3697288">6 §  Svar på fråga 1993/94:371 om Gotland som en lågskattezon</textBlock>
  </contentBlock>
  <contentBlock page="0" id="i-097049982f2d4414">
    <textBlock id="i-69a2cb442e44ca0c">Anf. 20  Statsrådet BO LUNDGREN (m):</textBlock>
  </contentBlock>
  <contentBlock page="0" id="i-cf8975ce4be5e3b3">
    <textBlock id="i-4e8600120690e1c3">Fru talman! Kenneth Attefors har frågat mig om jag avser att föreslå en särskild lågskattezon för</textBlock>
    <textBlock id="i-6718e40cf3ca9acc">Gotland eller att utreda denna fråga.</textBlock>
  </contentBlock>
  <contentBlock page="0" id="i-44bcf4959103603f">
    <textBlock id="i-586eef24f22f5e5c">Kenneth Attefors hänvisar till ett förslag i en av</textBlock>
    <textBlock id="i-b5178575d7d54d58">Gotlands kommun upprättad ''vitbok'' om möjligheterna att stimulera bl.a. den ekonomiska utvecklingen på Gotland genom att en s.k.</textBlock>
    <textBlock id="i-8411c26aee238058">lågskattezon anordnas på ön.</textBlock>
  </contentBlock>
  <contentBlock page="0" id="i-c32069dbe3bd863c">
    <textBlock id="i-6e696867c5aa99d3">Låt mig först säga att det är angeläget med insatser som stimulerar näringslivet. Insatserna bör emellertid vara utformade på ett generellt sätt.</textBlock>
  </contentBlock>
  <contentBlock page="0" id="i-a6812533dfe67537">
    <textBlock id="i-fc303aedefdc9562">Efter förslag från regeringen har riksdagen i december 1993 infört nya regler för beskattning av företagen och deras ägare. Beslutet medför betydande förbättringar av möjligheterna både att driva företag och att starta nya företag.</textBlock>
    <textBlock id="i-3aa2d5746ee34002">Förutsättningarna för att återskapa en tillfredsställande tillväxtkraft i den svenska ekonomin har därigenom avsevärt förstärkts. Detta kommer såväl Gotland som övriga delar av Sverige till godo.</textBlock>
  </contentBlock>
  <contentBlock page="0" id="i-db050b09d2877828">
    <textBlock id="i-cb7dc00b7768c2a9">Det är dessutom inte särskilt svårt att förutse att ett s.k. skatteparadis i Sverige skulle medföra en reaktion från vår omvärld. Bl.a. skulle de gotländska företagen förlora de skattelättnader som följer av våra dubbelbeskattningsavtal med andra länder. Deras möjligheter att agera utanför</textBlock>
    <textBlock id="i-f5f2cf19714ca636">Sverige skulle alltså försämras kraftigt.</textBlock>
  </contentBlock>
  <contentBlock page="0" id="i-d7078c5fa10d4d87">
    <textBlock id="i-00890db35426c820">Jag är därför inte beredd att ta de initiativ Kenneth</textBlock>
    <textBlock id="i-b102b4b20091adbd">Attefors efterlyser.</textBlock>
  </contentBlock>
  <contentBlock page="0" id="i-9a56376bd7b9a33a">
    <textBlock id="i-8e0f96ae2dd85448">Anf. 21  KENNETH ATTEFORS (nyd):</textBlock>
  </contentBlock>
  <contentBlock page="0" id="i-4de377fc7b4c6ba1">
    <textBlock id="i-d343c1bd9eb21a90">Fru talman! Tack så mycket för svaret, herr minister! Jag håller helt med om konstaterandet att vi i dag har en bra företagspolitik i Sverige. Vi har också bidragit till att få till stånd en sådan.</textBlock>
  </contentBlock>
  <contentBlock page="0" id="i-573af75b2afedc2a">
    <textBlock id="i-6f6c1d7ccd186f45">Det var litet tråkigt att ministern var så definitiv i slutet av sitt svar. Det hade varit bra om han hade tillagt något om att han ''inte för närvarande'' är beredd att lägga fram ett sådant förslag som det nu aktuella. Såvitt jag har förstått efter att ha talat med gamla moderater är det närmast unikt att partierna så enigt har skrivit en vitbok om hur Gotlands problem skulle kunna lösas litet mera långsiktigt.</textBlock>
  </contentBlock>
  <contentBlock page="0" id="i-568af2090caa4132">
    <textBlock id="i-8540b1fadb855f66">Att jag över huvud taget tar upp detta här beror på att jag sitter med i Gotlandskommittén, som skall försöka lägga fram förslag beträffande färjetrafiken till och från Gotland. Jag har i en tidningsartikel läst att man suttit i långbänk med detta sedan 1945.</textBlock>
  </contentBlock>
  <contentBlock page="0" id="i-802541a17a55fac5">
    <textBlock id="i-2389c38b548b2f0b">Att hela tiden se Gotlandstrafiken bara som en fråga om en transportapparat håller inte. Vi får då bara fortsätta med att utreda frågorna.</textBlock>
    <textBlock id="i-4773d76b469abbed">Gotlänningarna har nu lagt fram ett förslag om hur man själv skulle kunna börja komma till rätta med den egna situationen, och det var den direkta anledningen till att jag ställde min fråga.</textBlock>
  </contentBlock>
  <contentBlock page="0" id="i-ea8789f343ba2b87">
    <textBlock id="i-2b6da78ba0c88763">I vitboken har gotlänningarna tagit upp en rad punkter som de skulle vilja ha genomförda. De vill bl.a. att momsen på persontransporter till och från</textBlock>
    <textBlock id="i-816a2619f205cc38">Gotland reduceras till noll. Det är kanske svårt för ministern att svara direkt på denna fråga, men vad säger ministern om ett sådant inlägg i debatten om</textBlock>
    <textBlock id="i-3a5aa062e75e9221">Gotlandstrafiken?</textBlock>
  </contentBlock>
  <contentBlock page="0" id="i-a66e6ed10ad4188e">
    <textBlock id="i-81f10ea9a0491ea9">Anf. 22  Statsrådet BO LUNDGREN (m):</textBlock>
  </contentBlock>
  <contentBlock page="0" id="i-7644666ee3062e49">
    <textBlock id="i-a93b441cb0f82f60">Fru talman! Vissa frågor är svåra att hantera. Det finns ett stöd för att handskas med trafiksituationen. Att lägga till ytterligare en form av stöd är litet diskutabelt. Dessutom bör man i görligaste mån ha enhetliga skatteregler. Det finns vissa undantag, men man bör i görligaste mån ha sådana regler.</textBlock>
  </contentBlock>
  <contentBlock page="0" id="i-f04d91b6f3c0a08a">
    <textBlock id="i-6cb197c1061915d6">Förändringar i stödet till en region bör, som jag här har pekat på, också kunna accepteras i utlandet.</textBlock>
    <textBlock id="i-99023862ae43ae76">Jag är medveten om att det finns behov av speciella åtgärder vad gäller Gotland, och en del av dem kan finnas inom ramen för mitt beredningsområde, men just det som föreslås i vitboken ser jag, som sagt, inte som en framkomlig väg. Däremot tycker jag att det är bra att den lista på åtgärder som föreslås finns. Man får väl utgå från att listan är tilltagen med råge, som det brukar vara i en förhandlingssituation.</textBlock>
  </contentBlock>
  <contentBlock page="0" id="i-43ebdf35dc8bea0a">
    <textBlock id="i-ee34c4c9ccbd1ab5">Anf. 23  KENNETH ATTEFORS (nyd):</textBlock>
  </contentBlock>
  <contentBlock page="0" id="i-fe2e1a438ae2328e">
    <textBlock id="i-4ef5306556ff64c3">Fru talman! Tack för det, herr minister! Där kom den lilla öppning som gotlänningarna nog är ute efter. Jag skall direkt faxa i väg detta svar till</textBlock>
    <textBlock id="i-00bd3986011c5a84">Gotlandstidningarna, som redan har ringt till mig om detta. Det var en positiv öppning. Jag tror inte att vi kommer mycket längre än så här.</textBlock>
  </contentBlock>
  <contentBlock page="0" id="i-1a6df5ad4073d438">
    <textBlock id="i-b704dc4500a62f15">Anf. 24  Statsrådet BO LUNDGREN (m):</textBlock>
  </contentBlock>
  <contentBlock page="0" id="i-2e415050388dd336">
    <textBlock id="i-b951d893953b59ed">Fru talman! Jag är medveten om att</textBlock>
    <textBlock id="i-50e5a1fbae7f4ca3">Gotlandstidningarna i detta avseende är på alerten.</textBlock>
    <textBlock id="i-e39d2bac23d31ea2">Det finns anledning att fundera över många olika åtgärder som kan förbättra situationen på Gotland.</textBlock>
    <textBlock id="i-8af4b6ddcef7e493">Framför allt gynnas regioner som Gotland av att vi får bättre tillväxtkraft och tillväxtmöjligheter. Jag har haft möjlighet att på Gotland träffa företagare och entreprenörer, och det är i varje fall inte sämre entreprenörsanda där än i andra delar av landet.</textBlock>
  </contentBlock>
  <contentBlock page="0" id="i-d5a5844b8fed2081">
    <textBlock id="i-440e1d697f18a244">Överläggningen var härmed avslutad.</textBlock>
  </contentBlock>
  <contentBlock page="0" id="i-addc9a0ddbcb5039">
    <textBlock id="i-9a2f3d8792e035be">7 §  Svar på fråga 1993/94:372 om skattefriheten vid bär- och svampplockning</textBlock>
  </contentBlock>
  <contentBlock page="0" id="i-eed000296d748347">
    <textBlock id="i-2bfcebb4f7810bc6">Anf. 25  Statsrådet BO LUNDGREN (m):</textBlock>
  </contentBlock>
  <contentBlock page="0" id="i-8be6173244ddd6fd">
    <textBlock id="i-3b618bc2cabba306">Fru talman! Harry Staaf har frågat mig om jag är beredd att verka för att gränsen för skattefrihet vid bär-, svamp- och kottplockning inflationsuppräknas med hänsyn till prisutvecklingen sedan år 1981, då nuvarande regler tillkom. Staaf hävdar att de totala samhällsekonomiska effekterna av en sådan höjning skulle vara positiva.</textBlock>
  </contentBlock>
  <contentBlock page="0" id="i-ed63a79470bb627e">
    <textBlock id="i-dea499c2fb74c43c">En inflationsuppräkning skulle, som Staaf anför, i och för sig motivera en höjning av gränsen till</textBlock>
    <textBlock id="i-002b271cdc532074">10 000 kr. En sådan höjning skulle möjligtvis också leda till vissa positiva samhällsekonomiska effekter.</textBlock>
    <textBlock id="i-244f9360f6b015ba">Dessa effekter är dock svåra att beräkna, och enligt min mening är det tveksamt om de positiva effekterna uppväger de negativa effekterna av det bortfall av skatte- och avgiftsintäkter som höjningen medför. Vidare är regler av det här aktuella slaget avsteg från principerna för en likformig inkomstbeskattning. Det finns därför anledning att vara mycket restriktiv med utvidgningar både beloppsmässigt och till andra områden som kan förefalla närliggande. Detta var också en utgångspunkt när de nuvarande undantagen ändå accepterades. Jag är mot denna bakgrund inte beredd att nu initiera en höjning av gränsen. Denna fråga kan emellertid komma att övervägas i samband med den beredning av övriga frågor rörande beskattningen av den privata tjänstesektorn som kommer att genomföras inom kort.</textBlock>
  </contentBlock>
  <contentBlock page="0" id="i-d89f01459305c166">
    <textBlock id="i-d59fc004a94e119b">Anf. 26  HARRY STAAF (kds):</textBlock>
  </contentBlock>
  <contentBlock page="0" id="i-f79d967ba53362fd">
    <textBlock id="i-9bc386480fa30be1">Fru talman! Jag får tacka statsrådet för svaret.</textBlock>
  </contentBlock>
  <contentBlock page="0" id="i-0a08ed0b67f54876">
    <textBlock id="i-045bba7fdce93f5e">Skattebefrielsen infördes 1981. Sedan dess har basbeloppet ungefär fördubblats. I andra sammanhang har vi varit mycket noga med att inflationen inte skall förändra skattesatsen. I det här fallet behövs det aktiva beslut för att så inte sker.</textBlock>
  </contentBlock>
  <contentBlock page="0" id="i-4650db60372f7b53">
    <textBlock id="i-443d7380dee6d2ae">Som statsrådet nämnde är det här inte riktigt i linje med övrig beskattning. Principerna togs upp i skattereformen. Man konstaterade då att det inte var en neutral beskattning av arbetsinkomster, men att man ändå skulle genomföra detta av praktiska skäl. Önskemålet var också att stimulera ett ökat tillvaratagande av naturtillgångar. Gäller det skälet fortfarande, vilket jag anser att det gör, bör man låta beloppet följa inflationen. Man justerar det alltså då och då, när det är befogat.</textBlock>
  </contentBlock>
  <contentBlock page="0" id="i-5523f60490539eeb">
    <textBlock id="i-0774913a3354fa43">Man bör beakta att den som plockar bären faktiskt har kostnader för att komma till plockplatsen. Man har kostnader för att frakta bären till den som vill köpa dem. Om inte beloppet justeras upp tror jag att läget blir sådant att den som börjar närma sig gränsen för det skattefria beloppet inte plockar mer bär. Man vill inte vara skattefifflare, samtidigt som man tycker att det är besvärligt att hålla reda på och redovisa kostnaderna för den här inkomstens förvärvande. Därför menar jag att ett återställande av värdet skulle medverka till att vi bättre tar till vara våra naturresurser i folkhushållet, som tanken var när man införde bestämmelsen.</textBlock>
  </contentBlock>
  <contentBlock page="0" id="i-c55fcc7edbc37ce6">
    <textBlock id="i-da8a16f1180f2503">Anf. 27  Statsrådet BO LUNDGREN (m):</textBlock>
  </contentBlock>
  <contentBlock page="0" id="i-9250095f5ac0c5c1">
    <textBlock id="i-b683e3b8168396c8">Fru talman! Först och främst vill jag understryka det Harry Staaf själv sade i slutet av sitt anförande.</textBlock>
    <textBlock id="i-d58fbcb345cfd228">Kostnaderna är avdragsgilla om man skall beskatta inkomsten. Det är inte ett större överskott som beskattas. Vi har dessutom sänkt skattesatsen. Det var därför som man i samband med skattereformen övervägde om man skulle slopa den undantagsregel som kom till 1981 och som utvidgades vid ett tillfälle.</textBlock>
  </contentBlock>
  <contentBlock page="0" id="i-65729473ffb34946">
    <textBlock id="i-26746bc099bc669c">Men här är det en konflikt. Man kan fundera över varför det skall vara skattefritt upp till 5 000 kr att plocka bär och svamp, men om man jobbar med något annat skall det vara skatteplikt från första kronan. Det är de facto ett problem för oss alla. Jag vet att när jag och andra hanterade den här frågan i skatteutskottet var vi överens om att detta egentligen var mycket tveksamt, men att det fanns vissa skäl som tog över.</textBlock>
  </contentBlock>
  <contentBlock page="0" id="i-241a42eede706853">
    <textBlock id="i-4918c6c70aada154">Både de fördelar som gjorde att vi införde reglerna och de stora nackdelar som faktiskt finns gör att vi får hantera detta försiktigt. Men som jag sade: Det kan finnas anledning att fundera kring frågeställningen i samband med att vi tittar på övriga delar av den privata tjänstesektorn och ser vad som ger sysselsättning i de sektorerna.</textBlock>
  </contentBlock>
  <contentBlock page="0" id="i-4d6b5d4d87e2ae56">
    <textBlock id="i-3fe827f4ba9f8830">Anf. 28  HARRY STAAF (kds):</textBlock>
  </contentBlock>
  <contentBlock page="0" id="i-a6849afd148169db">
    <textBlock id="i-601c12efedef9730">Fru talman! Jag är tacksam för statsrådets svar på den sista delen av frågan. Jag tolkar det så att man kommer att överväga detta i positiv anda när man gör översynen. Vi får därför glädje av detta så småningom.</textBlock>
  </contentBlock>
  <contentBlock page="0" id="i-ff662b4b99fd700a">
    <textBlock id="i-1af0e3135358693d">Man bör alltså beakta att han eller hon som väljer att vara företagare också tar på sig bekymret med att hålla ordning på kvitton och avdrag. Men i det här fallet är det fråga om människor som inte normalt sysslar med sådant. De får alltså bekymmer med detta. Då plockar de kanske inga bär. Därför vore det bra om man hade en generell bestämmelse om skattefrihet. Det är som sagt ingen bruttoskattefrihet, utan man har kostnader som man inte gör avdrag för.</textBlock>
  </contentBlock>
  <contentBlock page="0" id="i-f489f417f49f4ee4">
    <textBlock id="i-a182f04da1c7e9d1">Jag tolkar svaret positivt. Vi kanske får se en höjning så småningom.</textBlock>
  </contentBlock>
  <contentBlock page="0" id="i-e8a409477530dee1">
    <textBlock id="i-c0d19adfdcd1d202">Överläggningen var härmed avslutad.</textBlock>
  </contentBlock>
  <contentBlock page="0" id="i-8a6dd69e541ececd">
    <textBlock id="i-9083d5c5e504f7be">8 §  Svar på fråga 1993/94:374 om återbetalning av skatt på villaolja</textBlock>
  </contentBlock>
  <contentBlock page="0" id="i-5f70e979fa493fca">
    <textBlock id="i-5c472ed13677cf18">Anf. 29  Statsrådet BO LUNDGREN (m):</textBlock>
  </contentBlock>
  <contentBlock page="0" id="i-587ba94ac5d088c1">
    <textBlock id="i-1d7279061476211f">Fru talman! Inger Hestvik har frågat mig om skattemyndigheten kommer att för återbetalning av dieseloljeskatt få en formell och ekonomisk möjlighet till kontroll av ansökningarnas riktighet.</textBlock>
  </contentBlock>
  <contentBlock page="0" id="i-2bf8f7d672e865fe">
    <textBlock id="i-06c94205b2bbb0e5">Regeringens beslut den 15 februari 1994 innebär att möjligheten att använda ofärgad olja och i efterhand få tillbaka den dieseloljeskatt som belastat produkten utvidgas till att omfatta också olja som används för uppvärmningsändamål.</textBlock>
    <textBlock id="i-2a079f6db5946871">Härvid bör i likhet med vad som gäller för oljeförbrukning i skogsmaskiner och dylikt ett kompensationssystem användas.</textBlock>
  </contentBlock>
  <contentBlock page="0" id="i-912e58edf8988ddb">
    <textBlock id="i-f3a413c8808dd3f4">Rimliga kontrollmöjligheter måste finnas i de regler som skall gälla för kompensationen för den dieseloljeskatt som rätteligen inte skall utgå för uppvärmningsolja. En avvägning bör dock göras med hänsyn till de berörda villaägarnas önskemål att så snabbt som möjligt få tillbaka betald skatt för den omärkta oljan. En proposition är under utarbetande i Finansdepartementet och kommer inom kort att lämnas till riksdagen.</textBlock>
  </contentBlock>
  <contentBlock page="0" id="i-06296ac5d0407da4">
    <textBlock id="i-64de2dd715994dae">Anf. 30  INGER HESTVIK (s):</textBlock>
  </contentBlock>
  <contentBlock page="0" id="i-d3946c0d4d9ecf49">
    <textBlock id="i-6f8175ff5efcd8df">Fru talman! Jag får tacka statsrådet Bo Lundgren för svaret.</textBlock>
  </contentBlock>
  <contentBlock page="0" id="i-364bdf2fca3aa502">
    <textBlock id="i-12c7f16ab430de8d">När man skall dela ut miljontals kronor från statens skattemedel är det mycket viktigt att man vet att de kommer till rätt ställe och att de skattemyndigheter som får hantera den här frågan verkligen har en formell möjlighet att kontrollera att så sker.</textBlock>
  </contentBlock>
  <contentBlock page="0" id="i-ffbb9b94707908d9">
    <textBlock id="i-55b17aa87fc50ad1">Jag ser också att statsrådet avser att lägga fram en proposition inom kort. Det är också positivt, både med hänsyn till att allmänheten vill ha ett svar fort och för att de som skall hantera frågan vill veta vad de har att utgå från.</textBlock>
  </contentBlock>
  <contentBlock page="0" id="i-c98ab0b52cd2422c">
    <textBlock id="i-59172e409cf470ca">Jag tycker ändå att det förefaller som om man har byggt upp en byråkrati och en pappershantering av sällan skådat slag. Det handlar om att på mycket kort tid utbilda människor för det här uppdraget.</textBlock>
    <textBlock id="i-cc1936aa683e7ca1">Man skall skaffa lokaler, man skall skaffa terminaler och man skall kunna ge information till allmänheten. Det handlar mycket om resurser. Jag undrar om statsrådet kan ge någon liten upplysning om vilka ekonomiska resurser som skattekontoret i</textBlock>
    <textBlock id="i-423303ea2d4c7963">Ludvika kan komma att få med hänsyn till den stora uppgift man åläggs.</textBlock>
  </contentBlock>
  <contentBlock page="0" id="i-28ed7edb4d628700">
    <textBlock id="i-f4294566d5f9e701">Anf. 31  Statsrådet BO LUNDGREN (m):</textBlock>
  </contentBlock>
  <contentBlock page="0" id="i-bd04b6a38ec24ac3">
    <textBlock id="i-fa05e759ffd25d91">Fru talman! Först och främst är jag personligen övertygad om att de färgmedel som har använts i den lågbeskattade oljan inte har den skadlighet som enskilda människor har bedömt. Jag är övertygad om att de problemen inte finns.</textBlock>
  </contentBlock>
  <contentBlock page="0" id="i-908ba7497afaf241">
    <textBlock id="i-948b7e5fb348eced">Däremot finns en så stor oro att regeringen har bestämt att man skall få använda den ofärgade oljan och få restitution. Orsaken till att vi väljer restitution som förfarande är just att det är litet knepigare att skicka in en ansökan om någonting som är totalt felaktigt. Det ligger ett inbyggt kontrollelement i att jag på heder och samvete skall intyga att detta är något som jag faktiskt har köpt för uppvärmningsändamål och inte för att exempelvis driva min dieselbil med. I detta ligger en kontrollfunktion.</textBlock>
  </contentBlock>
  <contentBlock page="0" id="i-9b3be5b444681974">
    <textBlock id="i-4e36664a4794d755">Vi får avväga hur man skall gå till väga och vilka resurser som ges till Ludvika i det här avseendet.</textBlock>
    <textBlock id="i-631d2ffc189afe03">Det återkommer vi naturligtvis till senare.</textBlock>
    <textBlock id="i-089e289a19580842">Propositionen är ännu inte färdig och inte lämnad till riksdagen.</textBlock>
  </contentBlock>
  <contentBlock page="0" id="i-b087589c87606e8e">
    <textBlock id="i-29bd1f43802aed5d">Anf. 32  INGER HESTVIK (s):</textBlock>
  </contentBlock>
  <contentBlock page="0" id="i-527eb070c8333272">
    <textBlock id="i-425dd226e39bafa7">Fru talman! Det är mycket positivt att regeringen har tagit människors oro både för sin egen hälsa och för miljön på allvar och tagit itu med de här frågorna. Men jag tror att det i dag behövs information till allmänheten. Skattekontoret i</textBlock>
    <textBlock id="i-8a59d1bbe8b48c97">Ludvika är nerringt av människor som vill ha upplysningar och blanketter.</textBlock>
  </contentBlock>
  <contentBlock page="0" id="i-be5d9e9ea9416b17">
    <textBlock id="i-df7fc3ae080295b2">Jag förstår att statsrådet inte kan säga något om detta nu. Men avser statsrådet att ganska snart ge någon information, i TV t.ex., så att det kommer ut till den breda allmänheten? Det här gäller hela landet. Det gäller 600 000 villaägare, som ligger på telefonen nästan allihop och vill ha svar.</textBlock>
  </contentBlock>
  <contentBlock page="0" id="i-4d1d4da0c355dd7a">
    <textBlock id="i-23f99aa470d1ea2c">Anf. 33  Statsrådet BO LUNDGREN (m):</textBlock>
  </contentBlock>
  <contentBlock page="0" id="i-f0ed18fc737fdae9">
    <textBlock id="i-bc50b3f106179f8f">Fru talman! Jag tror faktiskt inte att det är så många. Jag tror att många egentligen inte kommer att välja möjligheten till restitution. På samma sätt visade det sig vara när det gällde förfrågningar hos oljebolagen om skogsmaskiner och annat där det finns möjlighet till restitution. Man valde trots allt den färgade oljan, vilket kanske kan ge en antydan om hur stora problem det egentligen skulle kunna finnas.</textBlock>
  </contentBlock>
  <contentBlock page="0" id="i-5b24d5f1be1ece81">
    <textBlock id="i-9b7a7c757a1e5647">Men vi kan bortse från den frågan. Jag tänker inte gå in och tala om vilka informationsinsatser som måste göras. Det är Riksskatteverket och skattemyndigheterna som får hantera detta. Jag har naturligtvis ingenting att erinra mot att de gör en informationsinsats. Men det får bli deras bedömning, om man behöver lätta på det tryck som kan finnas.</textBlock>
  </contentBlock>
  <contentBlock page="0" id="i-e116fd399274bd17">
    <textBlock id="i-96327fe6854ec33b">Anf. 34  INGER HESTVIK (s):</textBlock>
  </contentBlock>
  <contentBlock page="0" id="i-6447459bf2a59776">
    <textBlock id="i-04b80470d58adc20">Fru talman! Vi får se till att skattemyndigheten hemma i Ludvika sätter i gång att snabbt föra ut information så fort vi har fått en proposition så att man vet vad man skall informera om.</textBlock>
  </contentBlock>
  <contentBlock page="0" id="i-82e784969264be03">
    <textBlock id="i-30b2f5e41a8a3d37">Jag måste också i det här sammanhanget säga att det som är positivt, utöver hälsa och miljö, är att vi har fått arbetstillfällen i den här regionen som är hårt drabbad. Regeringen har inte varit alltför duktig med den saken tidigare. Vi ser mycket positivt på att framför allt kvinnor, kanske 50</textBlock>
    <textBlock id="i-b871040dba4cb8a5">stycken, får arbete under den här tiden. Jag får tacka för svaret.</textBlock>
  </contentBlock>
  <contentBlock page="0" id="i-36bcdd2d582578a3">
    <textBlock id="i-3eeb0dda04f16cb0">Anf. 35  Statsrådet BO LUNDGREN (m):</textBlock>
  </contentBlock>
  <contentBlock page="0" id="i-4cfa8fd3004723a5">
    <textBlock id="i-e1fa11cc9deaada3">Fru talman! Risken är att vi får en sysselsättningspolitisk debatt. Den tar jag gärna.</textBlock>
  </contentBlock>
  <contentBlock page="0" id="i-961a76c20baaa7b5">
    <textBlock id="i-f293dd7c66afb871">Det finns nog andra åtgärder vi skall vidta för att försöka förbättra sysselsättningen. Bland det allra bästa som skulle kunna ske, och som snabbt skulle kunna förbättra förutsättningarna, vore om Inger</textBlock>
    <textBlock id="i-1b51760f0f53873b">Hestviks parti var berett att acceptera att vi inte skall överbeskatta just de pengar som behövs för att bygga upp nya och riktiga jobb på lång sikt i det privata näringslivet.</textBlock>
  </contentBlock>
  <contentBlock page="0" id="i-7541dcebbd5c3547">
    <textBlock id="i-ebcb74441d764107">Överläggningen var härmed avslutad.</textBlock>
  </contentBlock>
  <contentBlock page="0" id="i-bebdc04faea0fada">
    <textBlock id="i-0b0fc47491015e7f">9 §  Svar på fråga 1993/94:375 om folkbokföring av biståndsarbetare</textBlock>
  </contentBlock>
  <contentBlock page="0" id="i-339a85aa4f48dfb7">
    <textBlock id="i-99dead2ebcab63ff">Anf. 36  Statsrådet BO LUNDGREN (m):</textBlock>
  </contentBlock>
  <contentBlock page="0" id="i-f2413c9ebb1e911e">
    <textBlock id="i-a0fe299e5ae47ea1">Fru talman! Kristina Svensson har frågat civilminister Inger Davidson om hon kommer att ta något initiativ för att biståndsarbetare och missionärer skall kunna vara folkbokförda i Sverige under sin utlandstid och därmed likställas med UD-</textBlock>
    <textBlock id="i-da42a003d5b625ae">och SIDA-personal.</textBlock>
  </contentBlock>
  <contentBlock page="0" id="i-8e8462a7c63e8121">
    <textBlock id="i-733e555d131c9286">Arbetet inom regeringen är så fördelat att det är jag som skall svara på frågan.</textBlock>
  </contentBlock>
  <contentBlock page="0" id="i-87dccda5f94d64ae">
    <textBlock id="i-7e024fdd9c89497d">Vid utflyttning från Sverige gäller att den som avser att regelmässigt tillbringa sin dygnsvila utom landet under minst ett år skall avregistreras från folkbokföringen. Från denna regel har ett undantag gjorts för UD- och SIDA-personal och andra som är utsända i svenska statens tjänst. Detta är ett avsteg från principen att folkbokföringen skall grundas på den faktiska bosättningen. Den personkrets som avses har emellertid en särställning i förhållande till andra utlandstjänstgörande personer. Personerna är exempelvis skattskyldiga här för all sin inkomst.</textBlock>
  </contentBlock>
  <contentBlock page="0" id="i-97db4ff31f0cf407">
    <textBlock id="i-25b8a32bb171ac16">Bestämmelserna om folkbokföring bör innehålla så få undantagsregler som möjligt. Det undantag som gjorts för bl.a. UD- och SIDA-personal är befogat av de skäl jag angett. När det gäller biståndsarbetare inom enskilda organisationer och missionärer är det svårt att finna skäl som motiverar att dessa skall behandlas annorlunda än andra utlandstjänstgörande personer. Jag kan därför inte på grundval av Kristina Svenssons fråga se att det finns anledning för mig att vidta någon åtgärd.</textBlock>
  </contentBlock>
  <contentBlock page="0" id="i-2029b67f458ba2df">
    <textBlock id="i-681093b376ba479e">Anf. 37  KRISTINA SVENSSON (s):</textBlock>
  </contentBlock>
  <contentBlock page="0" id="i-a48a1b6c710dd025">
    <textBlock id="i-7cb0601fd8e4eb2c">Fru talman! Jag tackar med ett beklagande för svaret. De biståndsarbetare som detta handlar om har mycket svårt att förstå den här jämförelsen.</textBlock>
    <textBlock id="i-a1eed6002690c88e">Varför skall inte undantaget gälla även dem när det gäller UD- och SIDA-personal?</textBlock>
  </contentBlock>
  <contentBlock page="0" id="i-3fd2ea36537bc250">
    <textBlock id="i-ee8da6e96c5047c3">Detta handlar om ungefär 1 800 biståndsarbetare inom enskilda ideella organisationer. Det gäller bl.a. Röda korset, Rädda barnen och kyrkorna.</textBlock>
    <textBlock id="i-6803e06d1af4cad7">Den här gruppen råkar ut för mycket negativa konsekvenser på grund av att undantaget inte gäller även dem. Jag tycker det är mycket svårt att förstå det här. När jag läser i budgetpropositionen under det avsnitt som handlar om utvecklingssamarbete talar regeringen med mycket vackra ord och mycket lovvärt om den verksamhet som biståndsarbetarna utför. Vi kan kalla dem för volontärer.</textBlock>
  </contentBlock>
  <contentBlock page="0" id="i-f64a39dee6349722">
    <textBlock id="i-403637ba5c7d8788">Jag kan citera ur budgetpropositionen. Där står det så här: ''I detta sammanhang vill regeringen även understryka vikten av de enskilda organisationernas volontärverksamhet.</textBlock>
    <textBlock id="i-1fc7dd4f439430ba">Volontärverksamheten är den i särklass största personalresursen inom svenskt bistånd.''</textBlock>
  </contentBlock>
  <contentBlock page="0" id="i-a225ff1cb05fabe6">
    <textBlock id="i-d72a09056245284b">Jag kan hålla med om detta. Dessa biståndsarbetare utgör en mycket viktig del av vårt biståndssamarbete. Men de upplever det som synnerligen orättvist att inte samma regler gäller för dem som för SIDA-personalen när det gäller folkbokföringen.</textBlock>
  </contentBlock>
  <contentBlock page="0" id="i-4ce8d520c5d25f17">
    <textBlock id="i-886d0529706de817">Anf. 38  Statsrådet BO LUNDGREN (m):</textBlock>
  </contentBlock>
  <contentBlock page="0" id="i-97cd31eef6adf48a">
    <textBlock id="i-d182f75ec64fd7b0">Fru talman! Låt mig först säga att jag är helt överens med biståndsministern och regeringen i övrigt i fråga om vikten av de insatser som görs av enskilda organisationers biståndsarbetare och missionärer. Det är jag inte minst på grundval av det jag fått lära mig av vår tidigare kollega här i riksdagen, Mårten Werner. Han har ju varit djupt engagerad i Lutherhjälpen. Jag har förstått, och även sett konkret, vilka fina insatser de gör.</textBlock>
  </contentBlock>
  <contentBlock page="0" id="i-a29b66e60539ed67">
    <textBlock id="i-2275a1eae8e153bc">Men jag noterar att Kristina Svensson säger i sin fråga att det vore önskvärt med en enhetlig och konsekvent lagstiftning på det här området. Det är där problemet finns, som jag säger i svaret. UD-</textBlock>
    <textBlock id="i-5602670b74536820">och SIDA-personal har en särställning inte bara när det gäller folkbokföringen utan också när det gäller skattelagstiftningen. De betalar full skatt i Sverige för sina ersättningar.</textBlock>
  </contentBlock>
  <contentBlock page="0" id="i-65b8fb2d971a3cbe">
    <textBlock id="i-f3c201be2f746daf">De är folkbokförda i Sverige därför att de representerar den svenska staten utomlands. De har sin anställning i Sverige och blir folkbokförda i</textBlock>
    <textBlock id="i-56c5c980d903e1c5">Sverige. Motsvarande skatteregler gäller inte för de biståndsarbetare som vi talar om i det här sammanhanget. Skall vi ha konsekventa regler gäller de regler som vi talar om. Andra konsekvenser skulle följa av en förändring. Jag är inte säker på att det skulle vara önskvärt.</textBlock>
  </contentBlock>
  <contentBlock page="0" id="i-f070522ac3c5f806">
    <textBlock id="i-09df8051e5002cd5">Anf. 39  KRISTINA SVENSSON (s):</textBlock>
  </contentBlock>
  <contentBlock page="0" id="i-2680d036a07424ca">
    <textBlock id="i-5b45d574db45214e">Fru talman! Jag skulle vilja säga att det handlar om ett enhetligt och konsekvent undantag. Det handlar ju om ett undantag för UD- och SIDA-personalen.</textBlock>
    <textBlock id="i-91da79bc8434ca29">Jag tycker att det vore önskvärt att man tittar på detta. Jag kan förstå det dilemma som statsrådet beskriver här. Men poängen är att man skall titta på detta och hitta en lösning som underlättar för den grupp av biståndsarbetare som jag talar om.</textBlock>
  </contentBlock>
  <contentBlock page="0" id="i-6508692ab8bbe234">
    <textBlock id="i-ebc17018538d16cc">Anf. 40  Statsrådet BO LUNDGREN (m):</textBlock>
  </contentBlock>
  <contentBlock page="0" id="i-62a6ceb049965b4c">
    <textBlock id="i-2987669b177b2e92">Fru talman! Vi skall inte förlänga debatten här. Vi kanske kan lösa det på annat sätt. Kristina</textBlock>
    <textBlock id="i-d9fc6dd7f82f2e53">Svensson talar både i frågan och i debatten här om flera negativa konsekvenser utan att utveckla det.</textBlock>
    <textBlock id="i-9dd2e8b120587719">Det är den ena frågeställningen.</textBlock>
  </contentBlock>
  <contentBlock page="0" id="i-76108f28d4ac2fb4">
    <textBlock id="i-23462be4a85ec154">Den andra är att om man skall göra ett undantag skall man också införa skatteplikt för inkomsterna här i Sverige med de konsekvenser det innebär när det gäller sociala kostnader och annat. Det är såvitt jag förstår inget som man eftersträvar. Man vill ha undantaget när det gäller folkbokföringen men i övrigt skall reglerna vara utformade som de ser ut nu.</textBlock>
  </contentBlock>
  <contentBlock page="0" id="i-d8cd720a2db17017">
    <textBlock id="i-fa4e0a7a3094d7a5">Anf. 41  KRISTINA SVENSSON (s):</textBlock>
  </contentBlock>
  <contentBlock page="0" id="i-89284640c604ecb0">
    <textBlock id="i-5b62b64c8d4ac847">Fru talman! Jag kan visst konkretisera de negativa konsekvenserna. Det kan t.ex. gälla när man ansöker om pass. Det kan man inte göra när man är i Sverige eftersom man inte är folkbokförd här.</textBlock>
    <textBlock id="i-1e45c469ba08816b">Man får i stället ansöka om pass utomlands. Det kan gälla barn till biståndsarbetare som föds utomlands. De kan inte folkbokföras i Sverige. Det kan gälla folkpensionen. Den blir reducerad på grund av att man inte är folkbokförd i Sverige. Det kan även gälla sådana saker som att man faller bort ur olika kösystem, t.ex. när det gäller barnomsorg, tomtkö osv.</textBlock>
  </contentBlock>
  <contentBlock page="0" id="i-40a1eae847df99fa">
    <textBlock id="i-8d263c9edff57dfc">Det kan innebära att man förlorar möjligheten att rösta i kommunal- och landstingsval eftersom man skall anmäla sig i god tid för att komma med i röstlängden. Detta kan man alltså gå miste om på det här sättet. Sedan kan det också bli problem när man flyttar hem.</textBlock>
  </contentBlock>
  <contentBlock page="0" id="i-b390bdf09c8615aa">
    <textBlock id="i-51d87d262b56a890">Det finns alltså en mängd argument för detta. Jag vädjar till statsrådet att visa en god vilja att finna någon form av lösning på detta.</textBlock>
  </contentBlock>
  <contentBlock page="0" id="i-cc8285f4e36ca65a">
    <textBlock id="i-a0e38e10d8f2f490">Anf. 42  Statsrådet BO LUNDGREN (m):</textBlock>
  </contentBlock>
  <contentBlock page="0" id="i-d715f10f5fad2e5b">
    <textBlock id="i-d75c7132b02b2c8a">Fru talman! Det finns ju alltid möjligheter för organisationer att t.ex. uppvakta och redovisa detta mer konkret. Men några av problemen som redovisades, t.ex. att man inte kan få pass i Sverige, borde ju gå att ordna på annat sätt, såvitt jag bedömer. Men det är inte mitt beredningsarbete.</textBlock>
  </contentBlock>
  <contentBlock page="0" id="i-1d70ccc7be8613d4">
    <textBlock id="i-6b7ac798a2e0ad48">Sedan gällde det detta att man inte får folkpension fullt ut. Folkpension får man ju rimligen som svensk medborgare. Jag vet inte om det finns några reduktionsregler nu med anledning av EES-avtalet och annat. Det beror ju i så fall på att man inte betalar de sociala avgifterna i Sverige. Vi får se vad det nya pensionssystemet ger där.</textBlock>
  </contentBlock>
  <contentBlock page="0" id="i-483e6bf4554878b0">
    <textBlock id="i-dbd71416e883bfdc">Detta är väl egentligen problem som inte direkt följer av folkbokföringen som sådan. De borde kunna hanteras. Jag har självfallet ingen annan ambition än att skapa bra förutsättningar för de biståndsarbetare och missionärer som finns. Jag skall gärna lyssna på ytterligare argument i den frågan.</textBlock>
  </contentBlock>
  <contentBlock page="0" id="i-a6435f0089343ce0">
    <textBlock id="i-26decc2d7175f58c">Anf. 43  KRISTINA SVENSSON (s):</textBlock>
  </contentBlock>
  <contentBlock page="0" id="i-9145ad51702fc3ee">
    <textBlock id="i-d70578c24712da7c">Fru talman! Det tackar jag för. Det kommer en uppvaktning i den här frågan. Det känns som om det finns en öppning och att vi skall kunna lösa de praktiska problemen. Det är dessa det handlar om.</textBlock>
    <textBlock id="i-e976c2db5cfbad0e">Det gäller att undanröja dem så att den här gruppen känner att de har samma status som SIDA- och</textBlock>
    <textBlock id="i-1a16f528bdb8473e">UD-personalen har. Jag tror att det är mycket viktigt ute på fältet.</textBlock>
  </contentBlock>
  <contentBlock page="0" id="i-8648c207a1cc30cf">
    <textBlock id="i-ac86e37cce2d1bb0">Överläggningen var härmed avslutad.</textBlock>
  </contentBlock>
  <contentBlock page="0" id="i-6033f6346d03b2ed">
    <textBlock id="i-9b18ed5515c5f2a6">10 §  Svar på fråga 1993/94:382 om reglerna om bosättning i folkbokföringslagen</textBlock>
  </contentBlock>
  <contentBlock page="0" id="i-99bfdd37df0fb25f">
    <textBlock id="i-ea7f29df40b75f05">Anf. 44  Statsrådet BO LUNDGREN (m):</textBlock>
  </contentBlock>
  <contentBlock page="0" id="i-e3f071b5a4b109f1">
    <textBlock id="i-16d8abd84c39d45d">Fru talman! Harry Staaf har frågat mig om jag är beredd att vidta några ändringar i reglerna om folkbokföring av riksdagsledamöter för att göra folkbokföringslagen tydligare.</textBlock>
  </contentBlock>
  <contentBlock page="0" id="i-8b762363f56c41af">
    <textBlock id="i-6187a30b43bc7e89">Bakgrunden till frågan är att skattemyndigheten i några fall beslutat folkbokföra riksdagsledamöter i</textBlock>
    <textBlock id="i-84db4f02b70f5c53">Stockholm. Skälet har angetts vara att dessa ledamöter inte vistats i Stockholm enbart på grund av sitt uppdrag i riksdagen utan på grund av familjeskäl.</textBlock>
  </contentBlock>
  <contentBlock page="0" id="i-3e27d92495cb3726">
    <textBlock id="i-e15930f70ea182d6">Utgångspunkten för folkbokföringen är att en person skall anses bosatt där han faktiskt vistas.</textBlock>
    <textBlock id="i-eae18b9e194a0652">Därmed avses i första hand den plats där personen regelmässigt tillbringar sin dygnsvila.</textBlock>
  </contentBlock>
  <contentBlock page="0" id="i-15694b04ba105d95">
    <textBlock id="i-7f4bd70e41ec9daf">I den nya folkbokföringslagen har man strävat efter att utforma bosättningsreglerna så att familjen i större utsträckning än tidigare hålls samman i folkbokföringssammanhang, även om en familjemedlem av något skäl delvis tillbringar sin dygnsvila på en annan plats. Bestämmelserna om dubbel bosättning, dvs. när en person regelmässigt har sin dygnsvila på mer än en plats har utformats i enlighet med detta. Regelmässig dygnsvila anses föreligga på den fastighet där en person under sin normala livsföring tillbringar dygnsvilan minst en gång per vecka eller i samma omfattning men med en annan förläggning i tiden. Den som har dubbel bosättning skall anses bosatt där han har gemensam bostad med sin familj eller där han med hänsyn till övriga omständigheter får anses ha sitt egentliga hemvist. När det gäller ensamstående personer och familjer som gemensamt har en dubbel bosättning skall liksom tidigare arbetsförhållandena vara utslagsgivande för bedömningen av bosättningsort.</textBlock>
  </contentBlock>
  <contentBlock page="0" id="i-a66338be6c7b92a5">
    <textBlock id="i-051074c5326c8143">Enligt 10 § folkbokföringslagen skall en vistelse som enbart föranleds av bl.a. uppdrag som riksdagsledamot inte leda till ändrad bosättning.</textBlock>
    <textBlock id="i-78e45092817c2e8d">Syftet med denna bestämmelse måste vara att underlätta rekryteringen och verksamheten för riksdagsledamöter.</textBlock>
  </contentBlock>
  <contentBlock page="0" id="i-cc5ac2dab8ace11b">
    <textBlock id="i-8386411ecf168b13">När det gäller riksdagsledamöter med familj bosatt utom Stockholm kommer, redan med stöd av huvudregeln, familjens hemvist att vara utslagsgivande för vilken plats som skall anses vara bosättningsort. Bestämmelsen i 10 §</textBlock>
    <textBlock id="i-027811c17fb9cec8">folkbokföringslagen har därför sin största betydelse för ensamstående som enbart på grund av ett riksdagsuppdrag vistas borta från sin ordinarie bostad. För att ändra folkbokföringsort för en ensamstående person som flyttat till Stockholm för att fullgöra ett uppdrag som riksdagsledamot måste konstateras att han flyttat dit av annan anledning än uppdraget som riksdagsledamot. Regeln måste emellertid även påverka bedömningen i de fall ledamoten har sin familj i Stockholm. Vistelsen för såväl ledamoten som hans familj kan ju vara föranledd enbart av uppdraget.</textBlock>
  </contentBlock>
  <contentBlock page="0" id="i-9ff3427ddbca8b69">
    <textBlock id="i-7a1290a1d02d0efb">För en riksdagsledamot som flyttar till Stockholm med sin familj eller som bildar familj i Stockholm får en bedömning göras i varje enskilt fall om vistelsen i Stockholm kan anses föranledd enbart av uppdraget som riksdagsledamot.</textBlock>
  </contentBlock>
  <contentBlock page="0" id="i-01962ca87bb9c65c">
    <textBlock id="i-6814abd7fc7da11c">Det är av väsentlig betydelse att människor från olika delar av landet har möjlighet att ställa sig till förfogande som riksdagsledamot bl.a. genom en tillfredsställande social situation. Det ligger i sakens natur att de valda ledamöterna för utövandet av sitt uppdrag måste tillbringa avsevärd tid i Stockholm. Den riksdagsledamot som enbart på grund av detta uppdrag vistas i Stockholm skall naturligtvis inte anses vara bosatt där.</textBlock>
  </contentBlock>
  <contentBlock page="0" id="i-52815dee7fb026e0">
    <textBlock id="i-71de1d37e7109c11">Det kan finnas situationer då dagens lagstiftning får ett otillfredsställande resultat. Frågan är emellertid komplicerad. Jag avser därför att ta initiativ till en översyn, varefter det får avgöras om någon ändring i folkbokföringslagen bör ske.</textBlock>
  </contentBlock>
  <contentBlock page="0" id="i-a79f061e90a32495">
    <textBlock id="i-6a6be27df7c71760">Anf. 45  HARRY STAAF (kds):</textBlock>
  </contentBlock>
  <contentBlock page="0" id="i-0627d069ec844e5f">
    <textBlock id="i-6c3b6cf25c7ab2c9">Fru talman! Jag tackar statsrådet för svaret. Jag tycker att svaret är klargörande. Vidare är jag glad för att det kommer ett initiativ till en översyn för att se om det finns behov av någon förändring i folkbokföringslagen.</textBlock>
  </contentBlock>
  <contentBlock page="0" id="i-5805641a72be1995">
    <textBlock id="i-56340cd230336365">Jag har under många år följt de med jämna mellanrum uppdykande frågorna om var offentliga personer skall anses vara mantalsskrivna. Vi har under åren haft statstjänstemän med tjänstebostadstvång som varit bosatta inom sitt verksamhetsområde, men som trots detta mot sin vilja har tvångsskrivits i tjänstebostaden. Vi har fått uppleva ett motsatt behandlingssätt -- tjänstemän som har velat bli skrivna i tjänstebostaden har inte fått det.</textBlock>
  </contentBlock>
  <contentBlock page="0" id="i-2e532a49e67577c7">
    <textBlock id="i-8d108a6404d3fd11">När det gäller riksdagsledamöter finns det en del olustiga inslag i debatten. Oklarheter i bestämmelserna nyttjas som slagträ i pågående nomineringsprocesser. Representanter för den tredje statsmakten har karakteriserat folkbokföringsbeslut som märkliga eller har funnit det naturligt att en riksdagsledamot vill vara skriven i den valkrets som han representerar.</textBlock>
  </contentBlock>
  <contentBlock page="0" id="i-dcb3ee844318b3ee">
    <textBlock id="i-5cd6f6f36eb4a18c">Vi kan naturligtvis inte komma ifrån konflikter på detta område. Lagstiftningen bör dock vara klart formulerad. Det kräver bl.a. rättssäkerheten. Men jag förstår att man ibland kan hamna i lägen då det blir oklart -- med diktens ord:</textBlock>
  </contentBlock>
  <contentBlock page="0" id="i-dfed4e9e61103285">
    <textBlock id="i-6d1b85584714464e">f413 &gt; Det vara i dag</textBlock>
  </contentBlock>
  <contentBlock page="0" id="i-96491a102a0daf99">
    <textBlock id="i-8317ac24e4e7124d">det vara i natt</textBlock>
  </contentBlock>
  <contentBlock page="0" id="i-8d6f72c5f26e69ef">
    <textBlock id="i-2f2a07826473cf2d">det vägde mellan båda.</textBlock>
  </contentBlock>
  <contentBlock page="0" id="i-738d2482b743a71c">
    <textBlock id="i-d6185ee58bde6abb">I de fallen tycker jag att den enskilde personens åsikt bör vara utslagsgivande.</textBlock>
  </contentBlock>
  <contentBlock page="0" id="i-664c01ef1085f19c">
    <textBlock id="i-f2e2e206389b730b">Anf. 46  Statsrådet BO</textBlock>
    <textBlock id="i-34ca33a50f7ee9fe">LUNDGREN (m):</textBlock>
  </contentBlock>
  <contentBlock page="0" id="i-72dcaca773649aa5">
    <textBlock id="i-418ad8e802f8d24f">Fru talman! Först kan vi, som Harry</textBlock>
    <textBlock id="i-e458b0ed65d436f9">Staaf gjorde, konstatera att det problem som vi talar om också kan gälla andra grupper än riksdagsledamöter.</textBlock>
    <textBlock id="i-34b3f87d7d6f6151">Men om vi utgår från riksdagsledamöternas situation måste vi naturligtvis, när det gäller utformandet av en lagstiftning och tillämpningen av en lagstiftning, utgå från den situation som råder.</textBlock>
  </contentBlock>
  <contentBlock page="0" id="i-7a6b43dd23d2d0ec">
    <textBlock id="i-83d14db386a5bba8">I det moderna Sverige kan det inte vara någon som har uppfattningen att en riksdagsledamot på grund av sitt ledamotskap inte skall ha möjlighet att umgås med sin familj under ordnade former. En riksdagsledamot sitter inte bara i kammaren och i utskotten utan gör mycket annat. Riksdagsledamöter har faktiskt en stor del av sin tid förlagd till</textBlock>
    <textBlock id="i-efddf4f10fe57257">Stockholm. Att umgås med sin familj är en social rättighet för de allra flesta människor och kan som sagt även gälla andra grupper än riksdagsledamöter. Det gäller naturligtvis att se till att vi får en lagstiftning som uppfyller de krav som det moderna samhället ställer. Den rimliga gemenskap mellan människor som vi tycker skall finnas i familjen skall kunna upprätthållas också när man har den här typen av uppdrag.</textBlock>
  </contentBlock>
  <contentBlock page="0" id="i-c661b650d5f59f5b">
    <textBlock id="i-86c0556964129f22">Anf. 47  HARRY STAAF (kds):</textBlock>
  </contentBlock>
  <contentBlock page="0" id="i-49c990869e97c5ef">
    <textBlock id="i-d54263767c348c7d">Fru talman! Jag vill understryka det som statsrådet sade. Jag har varit riksdagsledamot i två och ett halvt år nu.</textBlock>
    <textBlock id="i-86b17a199999790a">Jag har upptäckt att om man bor långt från</textBlock>
    <textBlock id="i-07eed06e4f37cd88">Stockholm innebär det att hustrun, i mitt fall, får ta ett mycket stort ansvar för familjen.</textBlock>
  </contentBlock>
  <contentBlock page="0" id="i-7a4b694fa3f3139d">
    <textBlock id="i-e4ce66934155368e">Det är alltså inte möjligt att leva upp till de önskemål som man har om att ansvaret för familjen skall delas lika. Den hemmavarande får bära ett tungt ansvar för det hela. Om det då finns möjlighet att ordna det på ett bättre sätt för familjen och om man har en bostad i sin valkrets och hade den när man invaldes bör man beakta detta i folkbokföringsbeslutet.</textBlock>
  </contentBlock>
  <contentBlock page="0" id="i-bbafcb48eabf6834">
    <textBlock id="i-1c6e96218fec8719">Anf. 48  Statsrådet BO</textBlock>
    <textBlock id="i-c5d88a761189cc75">LUNDGREN (m):</textBlock>
  </contentBlock>
  <contentBlock page="0" id="i-bdd2ce7e3d8851d8">
    <textBlock id="i-c167f8c0480f3e38">Fru talman! Det går att ge många exempel på situationer som visar att man måste göra en bedömning av hur samhället ser ut. Jag tror att det skulle vålla stor upprördhet i riksdagens kammare om vi, bortsett från riksdagsledamöter, skulle införa en lagstiftning som gjorde att det var svårt för småbarnsföräldrar att umgås med sina barn. Hela vår diskussion om familjepolitik ägnas åt frågan om hur vi skall låta föräldrar få en chans att umgås med sina barn, främst för barnens skull.</textBlock>
  </contentBlock>
  <contentBlock page="0" id="i-d505b658c4a60f9a">
    <textBlock id="i-e91b7a61204be2bf">Detta är en faktor som måste påverka möjligheterna om man utgår från att parlamentet i ett land skall vara sammansatt av personer som inte har passerat den ålder då man har små barn och ha en bra representativitet. Då måste man också skapa möjlighet till acceptabla levnadsvillkor.</textBlock>
  </contentBlock>
  <contentBlock page="0" id="i-a347e8b5a1bae16a">
    <textBlock id="i-3a68d83afa137f2a">Överläggningen var härmed avslutad.</textBlock>
  </contentBlock>
  <contentBlock page="0" id="i-fb7046ca705ce101">
    <textBlock id="i-6ea2598189135f71">11 §  Svar på fråga 1993/94:376 om informationen till Invandrarverket</textBlock>
  </contentBlock>
  <contentBlock page="0" id="i-014c07419f327640">
    <textBlock id="i-28e717447a878e91">Anf. 49  Kulturminister BIRGIT</textBlock>
    <textBlock id="i-5511ade85454bd51">FRIGGEBO (fp):</textBlock>
  </contentBlock>
  <contentBlock page="0" id="i-de427438bef8c8d7">
    <textBlock id="i-7fe0c8d1a68ea283">Fru talman! Berith Eriksson har frågat mig vilka åtgärder regeringen är beredd att vidta för att Invandrarverket i framtiden snabbt skall få kännedom om riksdagsbeslut som har betydelse för verkets arbete.</textBlock>
  </contentBlock>
  <contentBlock page="0" id="i-e57e52bae8441747">
    <textBlock id="i-f3320d95bad0f5eb">Bakgrunden till Berith Erikssons fråga är den tid som förflutit mellan riksdagens beslut att anta regeringens proposition om en utökad flyktingkvot med upp till</textBlock>
    <textBlock id="i-7911b6bb5d6ae1c1">6 000 personer och regeringens beslut med instruktioner till Invandrarverket för hur kvoten skall användas. I</textBlock>
    <textBlock id="i-f4b8e76d11ebbab3">riksdagens beslut ingick bl.a. att en vidare grupp av anhöriga än vad som annars är aktuellt skulle komma i fråga för överföring till Sverige.</textBlock>
  </contentBlock>
  <contentBlock page="0" id="i-ce70e4a6ccd6b7df">
    <textBlock id="i-6d1656f068534014">Jag skall börja med att redogöra för regeringens agerande när det gäller flyktingkvoten för innevarande budgetår. I budgetpropositionen 1992/93</textBlock>
    <textBlock id="i-fabf010e72c98f9b">angav regeringen att minst 1 250 och upp till ca 1 800 personer skulle överföras under budgetåret 1993/94.</textBlock>
  </contentBlock>
  <contentBlock page="0" id="i-c710662dfdb32dbf">
    <textBlock id="i-d99869bf7a63c488">Den 21 juni 1993 fattade regeringen ett principbeslut angående asylsökande från Bosnien-Hercegovina i ett ärende som överlämnats från Statens invandrarverk. Beslutet innebär under rådande läge att skyddsbehövande bosnier som sökt asyl i Sverige efter prövning i de enskilda ärendena kommer att beviljas permanent uppehållstillstånd. Det rör sig om drygt</textBlock>
    <textBlock id="i-a8db632e752365b1">40 000 bosnier som befinner sig i Sverige.</textBlock>
    <textBlock id="i-704f5362003be38a">Statens invandrarverk räknar med att beslut avseende nästan alla dessa personer skall vara fattade under våren</textBlock>
    <textBlock id="i-3bc1b34d4bc7f762">1994. Flera av de bosnier som befinner sig i Sverige har anhöriga kvar i f.d.</textBlock>
    <textBlock id="i-bcc5a276ed591608">Jugoslavien. Enligt Invandrarverket har ca 12 000 ansökningar om familjeåterföring kommit in och av dessa har hälften avgjorts. Av de ansökningar som avgjorts har ca 20 % bifallits.</textBlock>
  </contentBlock>
  <contentBlock page="0" id="i-6f20ae8f1dd970ea">
    <textBlock id="i-ac76ae8caec285ff">Den 1 juli 1993 fattade regeringen beslut med instruktion till Invandrarverket avseende den i budgetpropositionen föreslagna kvoten. I beslutet föreskrev regeringen att Statens invandrarverk under budgetåret 1993/94 skall föra över ca</textBlock>
    <textBlock id="i-fe514c4509b97df9">1 800 flyktingar och andra personer i behov av skydd från f.d. Jugoslavien.</textBlock>
  </contentBlock>
  <contentBlock page="0" id="i-c9b32277a4c0a9e5">
    <textBlock id="i-73169e71630897ab">Den 7 oktober 1993 överlämnade regeringen till riksdagen en proposition om överföring och mottagande av flyktingar från f.d. Jugoslavien m.m.</textBlock>
    <textBlock id="i-efad735d02cb55a8">Propositionen innehåller ett förslag om en väsentligt utvidgad flyktingkvot, upp till 6 000 personer, för budgetåret</textBlock>
    <textBlock id="i-8bf6093e9a8beb25">1993/94. Av dessa 6 000 personer skall upp till 5 500 kunna föras över från f.d.</textBlock>
    <textBlock id="i-fe813f3b71a81048">Jugoslavien och 500 från andra områden än f.d. Jugoslavien. I</textBlock>
    <textBlock id="i-55be1d263b810e64">propositionen sägs att den överföring som nu avses främst bör ta sikte på skyddsbehövande, men att mot bakgrund av de nya beroendeförhållanden som uppstått människor emellan i f.d. Jugoslavien, även en vidare grupp av anhöriga än som normalt är aktuell i överföringssammanhang kan komma i fråga för överföring till Sverige.</textBlock>
    <textBlock id="i-0bcf9251cfc732d9">Riksdagen antog propositionen den 8</textBlock>
    <textBlock id="i-807bb4f420b47741">december 1993. Efter riksdagens beslut har flyktingkvoten för innevarande budgetår kommit att bestå av upp till</textBlock>
    <textBlock id="i-d76699968b64e268">7 800 platser av vilka upp till 7 300 kan användas för f.d. Jugoslavien.</textBlock>
  </contentBlock>
  <contentBlock page="0" id="i-828d1e3d44f052e2">
    <textBlock id="i-acfc7b788538245a">Den 22 december 1993 fattade regeringen beslut med instruktioner till</textBlock>
    <textBlock id="i-5c71e87ed67a87e5">Invandrarverket avseende de 500</textBlock>
    <textBlock id="i-20ea5da315864f1e">personer som skall överföras från andra områden än f.d. Jugoslavien.</textBlock>
  </contentBlock>
  <contentBlock page="0" id="i-d0cb18c5fd350777">
    <textBlock id="i-99b89181f7f8dcbb">Den 10 februari 1994 fattade regeringen beslut med instruktioner till</textBlock>
    <textBlock id="i-596bd7034903c1c2">Invandrarverket vad avser de upp till</textBlock>
    <textBlock id="i-131318d6e085b3cc">5 500 personer som skall kunna föras över från f.d. Jugoslavien. Av detta beslut framgår att överföring också skall kunna ske av personer som inte enligt rådande praxis vid tillämpningen av utlänningslagen kan komma i fråga för anhöriginvandring. Hittills har under innevarande budgetår totalt ca 1 000</textBlock>
    <textBlock id="i-61f91f7acfdf596f">personer varit föremål för överföring från f.d. Jugoslavien till Sverige.</textBlock>
  </contentBlock>
  <contentBlock page="0" id="i-70a858d67cee50b0"/>
  <contentBlock page="0" id="i-b9cd3ffa4660a321">
    <textBlock id="i-dbdae7bae1ac3368">Berith Eriksson frågar nu om det, mot bakgrund av de kriterier som anges i riksdagens respektive regeringens beslut, kan bli aktuellt att ompröva de ca 5 000 avslagsbeslut som fattats av</textBlock>
    <textBlock id="i-625a50d0a3f29960">Invandrarverket. Den anhöriginvandring som uppstår som en följd av regeringens beslut om bosniska asylsökande har inte någon koppling till flyktingkvoten. De avslagsbeslut som</textBlock>
    <textBlock id="i-f84b1959a6774180">Invandrarverket fattat rör ansökningar om anhöriginvandring. Reglerna för anhöriginvandring återfinns i utlänningslagen.</textBlock>
    <textBlock id="i-91f55b3131b1867e">Avslagen bygger på att sökandena inte uppfyller kriterierna för anhöriginvandring. Det står dock</textBlock>
    <textBlock id="i-321d96e9596ab23f">Invandrarverket fritt att ompröva avslagsbeslut i ärenden om uppehållstillstånd, detta är inte en fråga för regeringen. Invandrarverket har även under hand meddelat att en del av de personer som fått avslag på sina ansökningar om anhöriginvandring kan komma att aktualiseras för överföring på kvoten.</textBlock>
  </contentBlock>
  <contentBlock page="0" id="i-d8a2d42abc79c3f2">
    <textBlock id="i-cc0d4959cf8a8497">Invandrarverket har under hela den tid frågan om en utökad flyktingkvot beretts haft platser kvar på den ursprungliga kvoten om ca 1 800 personer. Det är i detta sammanhang viktigt att hålla isär anhöriginvandring från överföring på flyktingkvoten. Regeringen har dock i det senaste kvotbeslutet öppnat för en överföring av anhöriga som annars inte är aktuell i överföringssammanhang.</textBlock>
  </contentBlock>
  <contentBlock page="0" id="i-63dd7a423aa68ef9">
    <textBlock id="i-9991144ed80041cb">Anf. 50  BERITH ERIKSSON (v):</textBlock>
  </contentBlock>
  <contentBlock page="0" id="i-c64c7b19f1c7425c">
    <textBlock id="i-fa0621174efd8e19">Fru talman! Jag vill först tacka för svaret. Det var väldigt bra med ett sådant långt klargörande som kulturministern nu har gjort. Det är kanske också viktigt att framlägga detta på ett sätt så att ingen behöver förlora ansiktet. Men för övrigt var det ju klart redan i propositionen och även i betänkandet att det rörde sig om avsteg från rådande praxis vid tillämpning av utlänningslagen.</textBlock>
  </contentBlock>
  <contentBlock page="0" id="i-18063d1280d8bec4">
    <textBlock id="i-1c2664142be8e2fa">Det jag först och främst vänder mig emot och det som är orsaken till att jag ställde frågan är att regeringen så här efter ett riksdagsbeslut måste komma med ett ytterligare klargörande, en ytterligare skrivning till Invandrarverket. Det kan väl ändå inte vara meningen att regeringen först skall lägga fram en proposition och riksdagen fatta ett beslut men att Invandrarverket sedan kan göra så fria tolkningar av detta beslut att regeringen måste gå in med ett ytterligare klarläggande. I den här skrivningen sägs ju egentligen bara samma sak som sägs både i propositionen och i betänkandet.</textBlock>
  </contentBlock>
  <contentBlock page="0" id="i-52443cd113a83ffe">
    <textBlock id="i-de222b51675aea0e">Anf. 51  Kulturminister BIRGIT FRIGGEBO</textBlock>
    <textBlock id="i-7b13890291c8a390">(fp):</textBlock>
  </contentBlock>
  <contentBlock page="0" id="i-b9b909309f3bfdd5">
    <textBlock id="i-e310d76c86bbd23e">Fru talman! Jag är inte riktigt säker på att jag förstår Berith Eriksson. Det är ju så att regeringen lägger fram en proposition och riksdagen fattar ett beslut. Sedan skriver riksdagen till regeringen och informerar regeringen om vad det är för ett beslut som riksdagen har fattat. Det där ser man aldrig som riksdagsledamot, men det är fråga om omfattande skriverier som utgår från riksdagen. I</textBlock>
    <textBlock id="i-048eb8a7d420efb5">motsvarande mån skall regeringen, efter det att man mottagit riksdagens skrivelse, utfärda ett regleringsbrev med instruktioner till respektive myndighet, i detta fall Invandrarverket.</textBlock>
  </contentBlock>
  <contentBlock page="0" id="i-1c5f63b23c01e05a">
    <textBlock id="i-c06920b1d20d214a">Detta är precis vad som har skett också när det gäller den här frågan. Det är klart att man på</textBlock>
    <textBlock id="i-7519fd7941cc8e60">Invandrarverket under tiden följer med och läser propositioner och riksdagens betänkanden, och man är därför vädligt väl informerad under hela behandlingsgången.</textBlock>
  </contentBlock>
  <contentBlock page="0" id="i-1e6940f18bcfc7e0">
    <textBlock id="i-591513e1213fd5f2">För att det skall bli ett giltigt beslut så att verket kan agera, måste regeringen alltså utfärda ett regleringsbrev eller en skrivelse till myndigheten.</textBlock>
    <textBlock id="i-983b9ca7ec5066cb">Det är inte något konstigt, utan det sker alltid.</textBlock>
    <textBlock id="i-eb88a3fc8762c5ff">Detta ärende avviker därför inte på något sätt från andra beslut och bestämmelser, och jag ser inte att man på Invandrarverket har gjort något fel, som innebär att regeringen har behövt korrigera vad</textBlock>
    <textBlock id="i-fa6d37aa2eb5029e">Invandrarverket har gjort.</textBlock>
  </contentBlock>
  <contentBlock page="0" id="i-dd3563d7629e9904">
    <textBlock id="i-878757b2ee11f594">Anf. 52  BERITH ERIKSSON (v):</textBlock>
  </contentBlock>
  <contentBlock page="0" id="i-0bef872d314d577e">
    <textBlock id="i-d3429e59e3435760">Fru talman! Från det att riksdagen fattade beslut till det att det här regleringsbrevet skrevs har det gått två månader och 20 000 ansökningar. Hälften av dessa ansökningar har också avgjorts, och av dessa blev 1 100 beviljade. Då återstår frågan: Vad händer nu med övriga inlämnade ansökningar? De har fått avslag. Kan de omprövas igen?</textBlock>
  </contentBlock>
  <contentBlock page="0" id="i-de2f408ad6d71ddd">
    <textBlock id="i-dfbd413f418d0a13">Anf. 53  Kulturminister BIRGIT FRIGGEBO</textBlock>
    <textBlock id="i-850fcdcb1d06caf6">(fp):</textBlock>
  </contentBlock>
  <contentBlock page="0" id="i-cda1ef404ad69a94">
    <textBlock id="i-0c5dda01ffc1e82b">Fru talman! Det här kan verka litet komplicerat. Vi har här 40 000 bosnier, och de flesta av dem kommer att få uppehållstillstånd. Sedan kan man härifrån Sverige söka för anhöriga som befinner sig inne i Bosnien och som tillhör kärnfamiljen.</textBlock>
  </contentBlock>
  <contentBlock page="0" id="i-01f1eecf8a6cb445">
    <textBlock id="i-288aa4e8543ba648">När det gäller vanliga anhöriga sker en vanlig, normal prövning hos Invandrarverket, och detta finns reglerat i utlänningslagen.</textBlock>
  </contentBlock>
  <contentBlock page="0" id="i-f9007c7cebbaf6be">
    <textBlock id="i-eff0b26367e2e18c">Därutöver har vi sagt att man i kvoten kan ha ett ytterligare vidare anhörigbegrepp, som ligger utanför det som regleras av utlänningslagen.</textBlock>
    <textBlock id="i-9a69de21ad48d3db">Många av dem som har fått avslag vid prövning enligt vanliga, normala regler ligger naturligtvis utanför detta. Dessa kan då komma i fråga för uttagning via kvoten. Det står uttryckligt både i propositionen och i regleringsbrevet till</textBlock>
    <textBlock id="i-03905e01234067ca">Invandrarverket att det finns en möjlighet att via kvoten ta emot sådana anhöriga som faller utanför utlänningslagstiftningens regler.</textBlock>
  </contentBlock>
  <contentBlock page="0" id="i-72b3d3efc06c23e1">
    <textBlock id="i-a71b7326a993c0cc">Anf. 54  BERITH ERIKSSON (v):</textBlock>
  </contentBlock>
  <contentBlock page="0" id="i-4de9f11d2de491c4">
    <textBlock id="i-503a381e3e6ceba1">Fru talman! Då kommer nästa fråga: Var skall ansökan lämnas in när det gäller vanliga anhöriga?</textBlock>
    <textBlock id="i-6dad4d2ac7222768">Sådana ansökningar har tydligen lämnats in här i</textBlock>
    <textBlock id="i-16ea44d89a95beea">Sverige, men på Invandrarverket har man inte utnyttjat den möjlighet som man har fått av riksdag och regering.</textBlock>
  </contentBlock>
  <contentBlock page="0" id="i-1d1baf8ac6b8803d">
    <textBlock id="i-7ca625ca88d3b1d2">Anf. 55  Kulturminister BIRGIT FRIGGEBO</textBlock>
    <textBlock id="i-088c47555d0eb605">(fp):</textBlock>
  </contentBlock>
  <contentBlock page="0" id="i-93d233c3a0770f44">
    <textBlock id="i-244afa25df584f22">Fru talman! Reglerna om att man kan få söka från</textBlock>
    <textBlock id="i-de23557ffc84298e">Sverige är ju ett undantag. Det har inte varit praxis tidigare. Dessa regler gäller de personer som befinner sig i Bosnien och som tillhör kärnfamiljen.</textBlock>
    <textBlock id="i-6bc1ed4c080511cd">Om man har kärnfamilj som befinner sig utanför</textBlock>
    <textBlock id="i-43a4d31d96b3bb42">Bosnien kan denna i vanlig ordning vända sig till en beskickning i Kroatien eller på något annat håll runt om i Europa. Detta gäller också övriga anhöriga.</textBlock>
  </contentBlock>
  <contentBlock page="0" id="i-19f41a43fc4237c3">
    <textBlock id="i-cabd8770e19b3acc">Anf. 56  BERITH ERIKSSON (v):</textBlock>
  </contentBlock>
  <contentBlock page="0" id="i-6b5dc4ae1c72c9b1">
    <textBlock id="i-9e9eb5b72f4519de">Fru talman! Beslutet om detta undantag fattades redan den 22 december. Det var alltså klart redan då att Invandrarverket hade den möjligheten att ge vanliga anhöriga uppehållstillstånd inom ramen för kvoten, när man hade gett avslag på ansökningar om kärnfamiljsinvandring i enlighet med utlänningslagen.</textBlock>
  </contentBlock>
  <contentBlock page="0" id="i-1811d0e85f64a61c">
    <textBlock id="i-7fc8a9d24f28a626">Överläggningen var härmed avslutad.</textBlock>
  </contentBlock>
  <contentBlock page="0" id="i-ac1020336ff1aef0">
    <textBlock id="i-329d249bcb3fa70f">12 §  Svar på fråga 1993/94:379 om avvisning av personer med svåra funktionshinder</textBlock>
  </contentBlock>
  <contentBlock page="0" id="i-b647f1e293994518">
    <textBlock id="i-395ffa7f1bd4b544">Anf. 57  Kulturminister BIRGIT FRIGGEBO</textBlock>
    <textBlock id="i-d1f15310a84bef0e">(fp):</textBlock>
  </contentBlock>
  <contentBlock page="0" id="i-afdb051adcd80dec">
    <textBlock id="i-1f548fd029ebeba2">Fru talman! Bengt Lindqvist har frågat mig vilken praxis som bör gälla vid avvisning av personer med svåra funktionshinder.</textBlock>
  </contentBlock>
  <contentBlock page="0" id="i-6d1fcb4a5e273afe">
    <textBlock id="i-f598e15f9a36d091">I dessa ärenden är det Invandrarverket och</textBlock>
    <textBlock id="i-cd9ac254095df17b">Utlänningsnämnden som lägger fast praxis.</textBlock>
    <textBlock id="i-d2150287eaa0c706">Regeringen har inte fått något ärende överlämnat till sig som gäller vuxna personer med funktionshinder.</textBlock>
  </contentBlock>
  <contentBlock page="0" id="i-f25808a6dbedd927">
    <textBlock id="i-4be3b35a62a5ca19">I ett ärende rörande uppehållstillstånd för en person med funktionshinder vägs på humanitära grunder givetvis in hur personen kommer att klara sin situation i hemlandet. Vilken betydelse detta skall tillmätas måste dock avgöras från fall till fall.</textBlock>
  </contentBlock>
  <contentBlock page="0" id="i-2b3d5cac1e2b9d14">
    <textBlock id="i-9242c4a1472c6c59">Anf. 58  BENGT LINDQVIST (s):</textBlock>
  </contentBlock>
  <contentBlock page="0" id="i-f421c437d856970d">
    <textBlock id="i-abbf745a92517f41">Fru talman! Först vill jag gärna tacka för svaret.</textBlock>
  </contentBlock>
  <contentBlock page="0" id="i-66f5c8f8c30caf05">
    <textBlock id="i-cc757a7c9c5fbc64">Jag vill berätta att jag under det senaste året har stött på några fall där osäkerheten har varit utomordentligt stor, inte minst hos den avvisande myndigheten Polisen, om hur man skall förfara.</textBlock>
    <textBlock id="i-2bcacb315b08faa3">Detta är bakgrunden till frågan. Så långt som det skrivna svaret ger besked är det ganska allmänt hållet, och ståndpunkterna utvecklas inte särskilt mycket.</textBlock>
  </contentBlock>
  <contentBlock page="0" id="i-1bb7eb1e450fbf92">
    <textBlock id="i-559207b7503c4440">En funktionshindrad person är, i synnerhet om funktionshindret är omfattande, ännu mer beroende av den miljö som omger honom eller henne -- det kvittar var man befinner sig. Här i</textBlock>
    <textBlock id="i-2270f950673ca9a7">Sverige har vi det välordnat med stöd, hjälp och service på många olika sätt.</textBlock>
  </contentBlock>
  <contentBlock page="0" id="i-9e3fe6b1977cc47d">
    <textBlock id="i-0211ae5b4752f030">De miljöer som en avvisad funktionshindrad person kommer tillbaka till är ju ofta helt i avsaknad av olika former av stöd. Det är ju ofta fråga om konfliktmiljöer, där krig och väpnade konflikter har förstört all den infrastruktur som eventuellt har funnits.</textBlock>
  </contentBlock>
  <contentBlock page="0" id="i-a57f6cef38a6f066">
    <textBlock id="i-d0068b5796a42b44">Därtill kommer att i en del av dessa fall har det skett förändringar i den sociala miljön. Familjen, vännerna och andra nära anhöriga kan ha lämnat området. I en sådan situation saknar en människa med också ett förhållandevis medelmåttigt funktionshinder möjligheter att klara sig. Det är dessa förhållanden som jag tycker borde föranleda mer omfattande förhållningssätt och riktlinjer från myndigheternas sida till dem som skall verkställa avvisningarna.</textBlock>
  </contentBlock>
  <contentBlock page="0" id="i-ee71bec7792418bf">
    <textBlock id="i-bb1d7b1866133512">Jag har i min fråga försökt att peka på en sådan möjlighet, nämligen att slå fast att när denna situation föreligger skall samma praxis tillämpas som gäller för barn. Det måste finnas en personlig anknytning på platsen för att kunna verkställa en avvisning. Jag undrar hur statsrådet förhåller sig till den frågeställningen.</textBlock>
  </contentBlock>
  <contentBlock page="0" id="i-32bf59675954c45b">
    <textBlock id="i-287ef9b15a281413">Anf. 59  Kulturminister BIRGIT FRIGGEBO</textBlock>
    <textBlock id="i-7f428f1e2f3838bc">(fp):</textBlock>
  </contentBlock>
  <contentBlock page="0" id="i-18f771594f942cf3">
    <textBlock id="i-b921f70c315a2e71">Fru talman! Det framgår av svaret att redan när</textBlock>
    <textBlock id="i-73f1d45f01f696ef">Invandrarverket och Utlänningsnämnden gör sina bedömningar bör de ta hänsyn till om det över huvud taget går att sända tillbaka en person med svåra handikapp.</textBlock>
  </contentBlock>
  <contentBlock page="0" id="i-c276607c3c9b9304">
    <textBlock id="i-3ab3a9a880d07ffc">Om en person har en livshotande sjukdom där det inte går att få vård i hemlandet eller när det föreligger ett handikapp av synnerligen allvarlig art, kan det vara skäl att på humanitär grund bevilja ett uppehållstillstånd. Denna situation skall normalt inte uppkomma när ärendet har kommit så långt som till polisen för verkställande.</textBlock>
  </contentBlock>
  <contentBlock page="0" id="i-1a594745ecd98919">
    <textBlock id="i-cdfca45a5fd174ea">För några veckor sedan fattade regeringen beslut i några ärenden som gällde medicinska fall. Det fanns ett fall med ett barn som var flerhandikappat och som bara kunde göra sig förstådd på teckenspråk -- som barnet hade lärt sig i Sverige.</textBlock>
    <textBlock id="i-c83b0f338158be60">Trots att barnet hade sina föräldrar med sig i</textBlock>
    <textBlock id="i-72b27e8ddfbbbe6b">Sverige, fanns det anledning att ge barnet uppehållstillstånd här. Man bedömde att det inte var möjligt för barnet att utvecklas på ett normalt sätt i hemlandet.</textBlock>
  </contentBlock>
  <contentBlock page="0" id="i-8e65bd8bfe9f759d">
    <textBlock id="i-36ac126544aa8b2c">Sådana frågor och bedömningar bör naturligtvis även tas med när det gäller vuxna personer, dvs. om det över huvud taget är möjligt att leva vidare om personen återförvisas till det egna landet. Detta är något som Invandrarverket och</textBlock>
    <textBlock id="i-1b59175ecab5af3f">Utlänningsnämnden normalt skall ta hänsyn till.</textBlock>
  </contentBlock>
  <contentBlock page="0" id="i-5db0e88c80bdd236">
    <textBlock id="i-2fb1a75399160496">Anf. 60  BENGT LINDQVIST (s):</textBlock>
  </contentBlock>
  <contentBlock page="0" id="i-0449f47555a299ca">
    <textBlock id="i-da18ea138362e667">Fru talman! Om Utlänningsnämnden ändå har fattat beslut om avvisning i fall där det senare bedöms att det föreligger en situation där det kan vara svårt för den avvisade att klara sig själv, måste det naturligtvis finnas möjligheter för den avvisande myndigheten att ta upp en diskussion och inhämta riktlinjer från övriga myndigheter.</textBlock>
  </contentBlock>
  <contentBlock page="0" id="i-26c7192973d49920">
    <textBlock id="i-4d43d75feebafa0c">Jag känner till ett konkret fall där så inte har varit möjligt. Först har det hetat att Invandrarverket skall ge besked. Sedan har motsatt besked givits.</textBlock>
    <textBlock id="i-6c87c5ffd9b07e20">Invandrarverket har inte haft mer att säga och man har fått klara sig själv.</textBlock>
  </contentBlock>
  <contentBlock page="0" id="i-596e613b27367521">
    <textBlock id="i-58f645c8d8209782">Det är fråga om stora brister när det kan inträffa ett enda fall med svåra konsekvenser både för den avvisade och inte minst den vånda som vållas hos polisen. Därför behövs det konkreta besked om hur vi skall förfara i en sådan situation.</textBlock>
  </contentBlock>
  <contentBlock page="0" id="i-a645d772be6f0628">
    <textBlock id="i-309f4f64cc76812d">Anf. 61  Kulturminister BIRGIT FRIGGEBO</textBlock>
    <textBlock id="i-d4bad22feaa4a6f1">(fp):</textBlock>
  </contentBlock>
  <contentBlock page="0" id="i-641d4bfbb3b85394">
    <textBlock id="i-8a4c9bf10e50c530">Fru talman! Det finns en säkerhetsventil när</textBlock>
    <textBlock id="i-8c9bb1afc0272690">Utlänningsnämnden har fattat sitt beslut, nämligen att lämna in en ny ansökan till Invandrarverket.</textBlock>
    <textBlock id="i-5e4133e365540f47">Men då måste det vara fråga om nya skäl, dvs. saker som har inträffat efter det att Utlänningsnämnden har fattat beslut. Det går att få en formell prövning via Invandrarverket.</textBlock>
  </contentBlock>
  <contentBlock page="0" id="i-03131c3a4f648ae1">
    <textBlock id="i-e2cb4ab9ec055ac3">Bengt Lindqvist säger att regeringen borde utfärda en praxis eller liknande. Det går inte till så i dag att regeringen självmant tar upp frågor om praxis. Om</textBlock>
    <textBlock id="i-e207f9318e45ca20">Invandrarverket eller Utlänningsnämnden vill ha ledning från regeringen, har de att överlämna ärenden till regeringen. Så har inte skett i den här typen av fall.</textBlock>
  </contentBlock>
  <contentBlock page="0" id="i-3d44c93708803879">
    <textBlock id="i-7406fc1c277005af">Anf. 62  BENGT LINDQVIST (s):</textBlock>
  </contentBlock>
  <contentBlock page="0" id="i-6187644465e91811">
    <textBlock id="i-cf3e6a0234ba42c5">Fru talman! Till slut har jag en alldeles konkret fråga till Birgit Friggebo personligen.</textBlock>
  </contentBlock>
  <contentBlock page="0" id="i-a46ab19ed9eb4fa5">
    <textBlock id="i-888168f19683c341">Är det inte en rimlig ordning att man utgår från att om det inte finns någon anknytning på familjeplanet, att man avstår från att avvisa en person som uppenbarligen inte har möjlighet att klara sig i den lokala miljön?</textBlock>
  </contentBlock>
  <contentBlock page="0" id="i-6f65a2f7710973de">
    <textBlock id="i-f8a5602e03410f6a">Anf. 63  Kulturminister BIRGIT FRIGGEBO</textBlock>
    <textBlock id="i-77b1d88dabe3daee">(fp):</textBlock>
  </contentBlock>
  <contentBlock page="0" id="i-11940fbe915d143b">
    <textBlock id="i-021fd6959c4f55e1">Fru talman! Jag skulle gärna personligen vilja svara på den frågan. Men jag står inte här i egenskap av enskild person, vilket Bengt Lindqvist vet.</textBlock>
  </contentBlock>
  <contentBlock page="0" id="i-ebfbc3df66b8a0ed">
    <textBlock id="i-f0407091dcbfbfbe">Dessutom skall det tas hänsyn till alla omständigheter i ärendet. Det beror t.ex. på vilket land som personen skall återförvisas till, vilka sociala förhållanden som råder där osv. Därför går det inte att ge ett rakt besked på den konkreta fråga som Bengt Lindqvist ställde.</textBlock>
  </contentBlock>
  <contentBlock page="0" id="i-47104a6c304c4944">
    <textBlock id="i-cc5aac827ddde79c">Överläggningen var härmed avslutad.</textBlock>
  </contentBlock>
  <contentBlock page="0" id="i-51a4da5283c93571">
    <textBlock id="i-4c6083e0c62ac380">13 §  Svar på fråga 1993/94:381 om separation av fäder och barn till följd av utvisning</textBlock>
  </contentBlock>
  <contentBlock page="0" id="i-4abc9866c652c53c">
    <textBlock id="i-1ab3d4ac18ebfad3">Anf. 64  Kulturminister BIRGIT FRIGGEBO</textBlock>
    <textBlock id="i-d6ae28905045e652">(fp):</textBlock>
  </contentBlock>
  <contentBlock page="0" id="i-736d81b92948dae3">
    <textBlock id="i-189f2716395c5f4a">Fru talman! Ingela Mårtensson har frågat mig vad jag avser att göra för att män som har barn i Sverige eller väntar barn inte kommer att separeras från barnen genom avvisning.</textBlock>
  </contentBlock>
  <contentBlock page="0" id="i-981afad25386ee7f">
    <textBlock id="i-44410d409c5e6ec7">Det är en grundläggande princip att i största möjliga utsträckning skydda en kärnfamilj från splittring. Det finns dock i utlänningslagen regler som ibland gör att en splittring inte går att undvika.</textBlock>
    <textBlock id="i-e58026cee7a2d8c0">Utvisning på grund av brott är ett sådant exempel, och regeln om att uppehållstillstånd skall sökas före inresan till Sverige ett annat.</textBlock>
  </contentBlock>
  <contentBlock page="0" id="i-760dc451511870e1">
    <textBlock id="i-72e3823723d127c4">När det gäller regeln om att en ansökan om uppehållstillstånd inte får beviljas om utlänningen befinner sig i Sverige medger utlänningslagen att det görs undantag om det finns särskilda skäl.</textBlock>
    <textBlock id="i-0fdfc4f712595fe4">Sådana särskilda skäl kan enligt förarbetena vara att utlänningen efter hemkomsten kan antas bli förhindrad att på nytt lämna sitt land, eller att en utlänning ansökt om uppehållstillstånd på grund av anknytning till en här i landet bosatt person som han eller hon redan har eller väntar barn med. I</textBlock>
    <textBlock id="i-82bfc9b801c07bfd">praxis anses för personer som åberopar asylskäl, som dock inte är tillräckligt starka, redan anknytning genom sammanboende i Sverige i minst ett år vara ett sådant särskilt skäl att undantag kan göras från huvudprincipen att uppehållstillstånd skall ordnas före inresan. För att undantag skall göras krävs dock normalt att identiteten är klarlagd. Har utlänningen t.ex. avhänt sig sin passhandling har uppehållstillstånd inte beviljats trots långvarig anknytning.</textBlock>
  </contentBlock>
  <contentBlock page="0" id="i-368d2bea0624d9ab">
    <textBlock id="i-3413cd9b1544dab3">Jag är dock medveten om att det ibland kan uppstå situationer där en utländsk medborgare måste lämna Sverige för att ansöka om ett uppehållstillstånd som det inte råder något tvivel om att han eller hon kommer att få. Dagens ordning för att pröva ansökningar om uppehållstillstånd före inresan i Sverige är alltför rigid. Därför har jag begärt att en särskild utredare skall se över dessa regler.</textBlock>
  </contentBlock>
  <contentBlock page="0" id="i-902666e0438e85db">
    <textBlock id="i-31c32793c213d5b0">Anf. 65  INGELA MÅRTENSSON (fp):</textBlock>
  </contentBlock>
  <contentBlock page="0" id="i-373d0300153849c8">
    <textBlock id="i-8b04d1acfb28eef6">Fru talman! Jag skall be att få tacka Birgit Friggebo för svaret.</textBlock>
  </contentBlock>
  <contentBlock page="0" id="i-9b047b42a7ae5636">
    <textBlock id="i-d52923b954cdb4ef">Jag ser positivt på att invandrarministern säger att hon tycker att dagens ordning är alltför rigid i fråga om de fall jag har tagit upp. Jag undrar när utredningen kan förväntas lägga fram ett resultat.</textBlock>
    <textBlock id="i-a51d5cbb3452dfd4">Det är en angelägen utredning.</textBlock>
  </contentBlock>
  <contentBlock page="0" id="i-0f1b233885d2e441">
    <textBlock id="i-fac6358d1f058742">Jag vill ta upp några andra delar av statsrådets svar.</textBlock>
    <textBlock id="i-88ed8e85fd190d26">Statsrådet säger att om det finns särskilda skäl går det att göra undantag från regeln om att söka uppehållstillstånd från utlandet. Enligt förarbetena kan ett skäl vara att man väntar barn eller har barn i landet.</textBlock>
  </contentBlock>
  <contentBlock page="0" id="i-4125814b000d23f5">
    <textBlock id="i-1da5669988c1fab4">Jag känner till flera fall av just denna karaktär.</textBlock>
    <textBlock id="i-6398324510b13288">T.ex. finns det ett iranskt par. Mannen har uppehållstillstånd i Sverige, men hans fru som han har varit gift med i över ett år har tidigare ansökt men fått avslag. De har varit gifta i över ett år, och nu är hon i sjunde månaden. Det har föreslagits att hon skall åka till Turkiet. Jag tycker att det är en horribel situation att hon i sjunde månaden skall ge sig i väg till Turkiet för att söka uppehållstillstånd och visa anknytning till den man hon har varit gift med i över ett år.</textBlock>
  </contentBlock>
  <contentBlock page="0" id="i-5858828d36e8b6e1">
    <textBlock id="i-9000161e83b007bb">Jag känner till ett liknande fall. Där har kvinnan uppehållstillstånd sedan lång tid tillbaka i Sverige.</textBlock>
    <textBlock id="i-60bec224ef37bc9e">Mannen har i dagarna fått besked om att han måste åka tillbaka till Egypten. Han är kristen, och har förföljts i Egypten av religiösa skäl. Nu har paret ett barn på en och en halv månad. De har varit gifta i över ett år. Ändå säger man att mannen skall skickas ut. I papperen från Invandrarverket och utlänningsnämnden talar man om att det inte föreligger synnerliga skäl i det här fallet. Är det</textBlock>
    <textBlock id="i-5b96b2a477baabe8">''synnerliga'' skäl eller ''särskilda'' skäl som gäller?</textBlock>
  </contentBlock>
  <contentBlock page="0" id="i-0c1aaa16d71eb254">
    <textBlock id="i-75963df630c62830">Anf. 66  Kulturminister BIRGIT FRIGGEBO</textBlock>
    <textBlock id="i-3b611199da43ca28">(fp):</textBlock>
  </contentBlock>
  <contentBlock page="0" id="i-a9153c7b2e781d5e">
    <textBlock id="i-3dfe225e77118abb">Fru talman! När det först gäller tidpunkten för när utredningen kommer att vara klar så har jag i dag fått besked ifrån utredaren om att han skall hålla ett slutsammanträde med sina experter den 14 mars.</textBlock>
  </contentBlock>
  <contentBlock page="0" id="i-fa13ed7a92f5c6d1">
    <textBlock id="i-b2b47e31797f7394">Jag kan naturligtvis inte kommentera de fall som</textBlock>
    <textBlock id="i-d5c8b568e4c4d878">Ingela Mårtensson tar upp eftersom jag inte är insatt i dem. Det som gäller är att man kan göra undantag om det finns särskilda skäl. Ett sådant särskilt skäl kan vara att man redan har eller väntar barn med någon här i Sverige. Jag kan inte ge något annat svar på vilka särskilda omständigheter som har medfört att myndigheterna inte själva tillämpar den praxis som de säger sig tillämpa.</textBlock>
  </contentBlock>
  <contentBlock page="0" id="i-d55b7fd0647348f5">
    <textBlock id="i-e47565a41f3b2504">Låt mig också informera om att regeringen i förra veckan fattade ett antal beslut som rör män som befann sig i Sverige och som fick uppehållstillstånd.</textBlock>
    <textBlock id="i-67327ed60a4125d2">Dessa män hade redan barn tillsammans med sina kvinnor eller väntade barn med dem.</textBlock>
  </contentBlock>
  <contentBlock page="0" id="i-4f281e136c7f4d5e">
    <textBlock id="i-575e6020c1d7f45d">Anf. 67  INGELA MÅRTENSSON (fp):</textBlock>
  </contentBlock>
  <contentBlock page="0" id="i-9a5abec0b3f6dfb4">
    <textBlock id="i-01bcb6cccfe96bb0">Fru talman! Det var bra att vi nu fick klart att den här utredningen äntligen kommer. Enligt vad jag förstår har uppdraget funnits under lång tid. Det är mycket bra att utredningen snart är klar. Jag hoppas att man kan få en mera human praxis i sådana här ärenden.</textBlock>
  </contentBlock>
  <contentBlock page="0" id="i-997459066a89ae95">
    <textBlock id="i-69ac070c719cc286">När det gäller praxis lade jag särskilt märke till att man har motiverat beslutet med att det inte föreligger synnerliga skäl av humanitär art för denna person som nu har en dotter på en och en halv månad. Han är mycket orolig för att han skall behöva åka tillbaka till Egypten för att där söka tillstånd för att få leva tillsammans med sin fru och sitt barn i Sverige. Det verkar forfarande litet oklart vilken praxis som egentligen råder hos</textBlock>
    <textBlock id="i-4f27f57e213623b7">Invandrarverket och utlänningsnämnden jämfört med kulturministerns svar. I svaret sägs att ett särskilt skäl kan vara att man väntar eller har barn.</textBlock>
    <textBlock id="i-1e41a57d129ce685">Om det som står i svaret gällde skulle jag vara myckt nöjd.</textBlock>
  </contentBlock>
  <contentBlock page="0" id="i-f21faa17301e78ee">
    <textBlock id="i-878b71cd9e99d1c4">Överläggningen var härmed avslutad.</textBlock>
  </contentBlock>
  <contentBlock page="0" id="i-ffeb5ed5176ba8b2">
    <textBlock id="i-50dd1f124dfeaea6"/>
    <textBlock id="i-ca287c82667796b6">14 §  Svar på frågorna 1993/94:355 och 366 om placeringen i häkte av personer som tagits i förvar m.m.</textBlock>
  </contentBlock>
  <contentBlock page="0" id="i-cb91bd3958a954c0">
    <textBlock id="i-1862280b75f119b4">Anf. 68  Justitieminister GUN HELLSVIK</textBlock>
    <textBlock id="i-e4872d4eb9c01bd8">(m):</textBlock>
  </contentBlock>
  <contentBlock page="0" id="i-a33957a94da52ef2">
    <textBlock id="i-32990c5706fd12ff">Fru talman! Magnus Persson har frågat statsrådet</textBlock>
    <textBlock id="i-fece497612d5dec6">Friggebo om hon är beredd att i samråd med mig vidta lämpliga åtgärder för att ombesörja både lokal- och bevakningsfrågor i samband med att ett stort antal kosovoalbaner kan bli utvisade från</textBlock>
    <textBlock id="i-01145727a39cf8a6">Norge till Sverige.</textBlock>
  </contentBlock>
  <contentBlock page="0" id="i-566760bc3b9a2375">
    <textBlock id="i-2ebefdc78e60c0ef">En liknande fråga har ställts av Birthe Sörestedt som frågar vad invandrarministern ämnar göra för att ge de enligt utlänningslagen förvarstagna personer som sitter i häkte ett bättre omhändertagande.</textBlock>
  </contentBlock>
  <contentBlock page="0" id="i-16321cbfe11a25b8">
    <textBlock id="i-f6d0c529714c25b0">Jag vill då först säga att enligt utlänningsförordningen är det polisen som ansvarar för verkställigheten av förvarsbeslut varför det är på mig det ankommer att besvara dessa frågor.</textBlock>
  </contentBlock>
  <contentBlock page="0" id="i-fda8523537ad3b8f">
    <textBlock id="i-3691701bf99e30b7">De stora fluktuationerna i antalet asylsökanden innebär stora problem för polismyndigheterna. Jag är medveten om att det blivit allt större problem med lämpliga förvarsplatser. För att underlätta finansieringen och därmed myndigheternas hantering av saken har regeringen i årets budgetproposition föreslagit att polisens kostnader för utlänningsärenden skall anvisas under ett nytt förslagsanslag.</textBlock>
  </contentBlock>
  <contentBlock page="0" id="i-c090ad85057daf55">
    <textBlock id="i-204d36c9ac90e88a">Regeringen har föreslagit denna lösning i avvaktan på en närmare översyn av frågan om ansvaret för finansieringen av polisens kostnader för utlänningsärenden.</textBlock>
  </contentBlock>
  <contentBlock page="0" id="i-e192de6659f3f7f9">
    <textBlock id="i-2b7e1a159b81e977">Jag har inhämtat att Rikspolisstyrelsen nu har inlett ett arbete med att anskaffa och iordningställa lämpliga förvarslokaler. Det är därför min förhoppning att den nu rådande platsbristen inom kort skall vara avhjälpt.</textBlock>
  </contentBlock>
  <contentBlock page="0" id="i-ae2bfcdd50282803">
    <textBlock id="i-707ca341e1beee04">Anf. 69  MAGNUS PERSSON (s):</textBlock>
  </contentBlock>
  <contentBlock page="0" id="i-e4c5d289e5e63e1f">
    <textBlock id="i-de79b5a347659964">Fru talman! Jag får tacka statsrådet för svaret på min framställda fråga. Anledningen till att jag ställde frågan var den oro som många flyktingar, främst kosovoalbaner, känner på båda sidor om gränsen. Passpolisen på den norska sidan har tidvis fått skärpta regler.</textBlock>
  </contentBlock>
  <contentBlock page="0" id="i-4d22b3475ebeb8f9">
    <textBlock id="i-79fa6e1b68238c82">Statsrådet säger att det är riktigt att polisen ansvarar för det här. Hon säger att</textBlock>
    <textBlock id="i-674bc8e5cfa0f1df">Rikspolisstyrelsen har inlett arbetet med att anskaffa och iordningställa lämpliga förvarslokaler.</textBlock>
    <textBlock id="i-b607b77e5f103bb4">Jag skulle vilja ha en konkretisering av statsrådet.</textBlock>
  </contentBlock>
  <contentBlock page="0" id="i-266e45dc4528cd2a">
    <textBlock id="i-cce9b51985f3e53d">Det kommer nu att finnas lediga lokaler, eftersom vi håller på att tömma flyktingförläggningar. Många anser att de lokalerna bör kunna användas under en övergångstid när större flyktingvågor kommer. Kan statsrådet göra någon närmare konkretisering?</textBlock>
  </contentBlock>
  <contentBlock page="0" id="i-1b84101de72e9778">
    <textBlock id="i-edf42982798f9561">I Värmland har man på polisdistriktet i Karlstad uppenbara problem med att klara situationen.</textBlock>
    <textBlock id="i-b1b363ba428460b1">Arrestlokalerna är fyllda såväl i Karlstad som i andra polisdistrikt i länet. Man borde kunna undersöka om inte de lokaler som tidigare har använts kan användas nu.</textBlock>
  </contentBlock>
  <contentBlock page="0" id="i-9d91919e33a2b941">
    <textBlock id="i-525038a3e1553af4">Fru talman! Kan statsrådet säga något om huruvida de nuvarande flyktingförläggningarna under en övergångstid kan användas som förvarslokaler av det slag som Rikspolisstyrelsen har i uppdrag att titta på?</textBlock>
  </contentBlock>
  <contentBlock page="0" id="i-88867f38573d1a42">
    <textBlock id="i-88632176b5ab36dc">Anf. 70  BIRTHE SÖRESTEDT (s):</textBlock>
  </contentBlock>
  <contentBlock page="0" id="i-53b3679951a40b1f">
    <textBlock id="i-fa213e7f1b9532d7">Fru talman! Jag vill tacka justitieministern för svaret. Jag är dock inte helt nöjd. Antalet fall ökar ständigt. Det har under lång tid rört sig om en stor grupp. Vi anser att det är en djupt ingripande åtgärd att placera människor i häkte. Den regleras strikt i lag. Ofta behövs också en domstolsprövning för att ett sådant omhändertagande skall kunna göras, t.ex. när människor är misstänkta för brott.</textBlock>
  </contentBlock>
  <contentBlock page="0" id="i-2e4f02e9bc7f2bc1">
    <textBlock id="i-456638b0d9398017">Det är helt oacceptabelt att förvara människor i häkte. Lokalerna är inte anpassade för det här ändamålet. Rummen är små, och det råder brist på gemensamhetsutrymmen. Verksamheten är över huvud taget inte anpassad till den här gruppen av människor. Dessutom är det bekymmer med om man t.ex. skall tillåta besök. Det kan medges att säkerheten på häktena kommer att sättas åt sidan.</textBlock>
  </contentBlock>
  <contentBlock page="0" id="i-d1b98f3458bd9fe1">
    <textBlock id="i-1f7be782d3834d8a">Trots att personalen gör vad den kan för att tillgodose även den här gruppens behov är det påfrestande både för de omhändertagna och för personalen.</textBlock>
  </contentBlock>
  <contentBlock page="0" id="i-ebf43a134cd37baf">
    <textBlock id="i-a5fd9f842d5fae04">Det borde vara rimligt att man tar fram andra särskilda lokaler där ett mera humant omhändertagande kan ske. Man skall ha personal med kunskaper och erfarenheter av just flyktingfrågor. Personalen bör också ha sådana språkkunskaper att den här gruppen blir tillgodosedd.</textBlock>
  </contentBlock>
  <contentBlock page="0" id="i-12b49ac666347dce">
    <textBlock id="i-ab78ae994ec3bba7">Kriminalvården anordnar transporterna. Det är dock inte bara fråga om väntan på transport. Ett flertal omhändertagna får sitta mycket lång tid i häkte. Den övervägande delen får sitta en vecka.</textBlock>
    <textBlock id="i-85417408fdfe532a">Men det finns personer som får sitta i häkte i månader. Den person jag har exempel på som har suttit längst satt i häkte i fyra och en halv månad.</textBlock>
    <textBlock id="i-c256a3fbed1a5509">Det är verkligen ingen bra miljö.</textBlock>
  </contentBlock>
  <contentBlock page="0" id="i-85dea0c46c76408e">
    <textBlock id="i-e91eda73b7102829">Jag skulle vilja ha ett konkret besked om när det här problemet kan vara löst.</textBlock>
  </contentBlock>
  <contentBlock page="0" id="i-df43da5152647de7">
    <textBlock id="i-8eae7906491f24c9">Anf. 71  Justitieminister GUN HELLSVIK</textBlock>
    <textBlock id="i-1158902af77c0e7e">(m):</textBlock>
  </contentBlock>
  <contentBlock page="0" id="i-363ae6136ec7f2d9">
    <textBlock id="i-bcaa6ceb83b93a87">Fru talman! Magnus Perssons och Birthe Sörestedts frågor är i grunden likartade, även om Magnus</textBlock>
    <textBlock id="i-cba5df7a3cebce77">Perssons fråga är mera koncentrerad till förhållandena i Värmland. Jag kan ta Värmland som exempel.</textBlock>
  </contentBlock>
  <contentBlock page="0" id="i-90d6ae5fa7467526">
    <textBlock id="i-a774290993b48e64">I mitt svar nämnde jag att Rikspolisstyrelsen arbetar med den här frågan. Jag kan inte peka ut exakt vilka byggnader som är aktuella. Bl.a.</textBlock>
    <textBlock id="i-83b758b8bf7ddcdd">beroende på de återtaganden från Norge, som berör Värmland, har Rikspolisstyrelsen t.ex. gett polismyndigheten i Karlstad i uppgift att hitta lämpliga lokaler. Man har hittat lämpliga lokaler, även om jag inte kan tala om vilken byggnad det är fråga om. Man har också lämnat genomarbetade förslag till Rikspolisstyrelsen med lösningar av hur lokalerna skall användas. Det är färska uppgifter från Rikspolisstyrelsen men de visar att man åtminstone i den delen av landet snart kommer att kunna lösa de praktiska problemen.</textBlock>
  </contentBlock>
  <contentBlock page="0" id="i-8bb6815143608594">
    <textBlock id="i-166652028bb65b4c">Jag har också fått besked om att Rikspolisstyrelsen har fått konkreta förslag från polismyndigheten i</textBlock>
    <textBlock id="i-3e0917599f73c7b4">Katrineholm och att man mycket snart väntar förslag till lösningar från polismyndigheterna i</textBlock>
    <textBlock id="i-64a76eb50d23394d">Göteborg och Malmö.</textBlock>
  </contentBlock>
  <contentBlock page="0" id="i-28daf0331b2724f1">
    <textBlock id="i-604315d9ac5cc9a2">Något annat som är viktigt, som också är en del av svaret på Magnus Perssons fråga, är att det inte är någon fördel att helt och hållet utnyttja lokaler som har använts för flyktingar vid tidigare tillfällen. Det gäller att ha en vettig fördelning över landet. Vi skall veta att de problem som vi har i dag, som blev tydliga under hösten 1993, är problem som vi även kommer att ha en tid framöver.</textBlock>
  </contentBlock>
  <contentBlock page="0" id="i-d57cb6435d0fa040">
    <textBlock id="i-53c1247f4ed58cb4">Anf. 72  MAGNUS PERSSON (s):</textBlock>
  </contentBlock>
  <contentBlock page="0" id="i-1559cc6bf45c4288">
    <textBlock id="i-9e0b091b84fa810f">Fru talman! Jag är medveten om det sista som statsrådet sade. Den humanitära behandlingen av flyktingarna är naturligtvis viktig.</textBlock>
  </contentBlock>
  <contentBlock page="0" id="i-100e112a20921094">
    <textBlock id="i-f84ca0dfb86cda44">När flyktingarna kommer till landet för en kortare eller längre tid är det viktigt att de blir introducerade och att Rikspolisstyrelsen inte väljer betongbunkrar och liknande byggnader som kan avskräcka och inte alls ger den humanitära behandling som vi bör ge de tillresande flyktingarna.</textBlock>
  </contentBlock>
  <contentBlock page="0" id="i-8889e62f7e385788">
    <textBlock id="i-02731c31c1c15d44">Detta är ett problem som vi inte löser på ett par minuter i talarstolen, men jag kommer att följa frågan. Jag hoppas att justitieministern också kommer att följa den med största uppmärksamhet och att de lokaler som Rikspolisstyrelsen så småningom väljer tilltalar såväl väktarpersonalen som de flyktingar som kommer att bo där under en längre eller kortare tid. Det är viktigt.</textBlock>
  </contentBlock>
  <contentBlock page="0" id="i-5e9487f91c047cf2">
    <textBlock id="i-fe262fd4458ae89e">Anf. 73  BIRTHE SÖRESTEDT (s):</textBlock>
  </contentBlock>
  <contentBlock page="0" id="i-08f95d66fdb3e873">
    <textBlock id="i-a2f1ca920d36f840">Fru talman! Justitieministern sade, såvitt jag förstår, att man på flera håll i landet inom kort skall kunna plocka fram lämpliga, humana lokaler för den här gruppen. Det är ett måste. Man kan se på häktessituationen på t.ex. Kronobergshäktet. Där har man dagligen 10--15 personer som är förvarstagna enligt utlänningslagen.</textBlock>
  </contentBlock>
  <contentBlock page="0" id="i-f9b7ab5b4b6af6a0">
    <textBlock id="i-9eeacfa8e428be0a">Inom kriminalvården finns det ett stort behov av häkteslokaler. Det planeras ytterligare utbyggnad för att dels klara av kriminalvårdens beläggning, dels -- och det är kanske det allra viktigaste --</textBlock>
    <textBlock id="i-59bad1221611ad98">snarast åstadkomma ett humant omhändertagande av den nu aktuella gruppen av människor.</textBlock>
  </contentBlock>
  <contentBlock page="0" id="i-8ee9d322d9e40c4f">
    <textBlock id="i-1bfcac459e0b6e2b">Anf. 74  Justitieminister GUN HELLSVIK</textBlock>
    <textBlock id="i-8f6f7a1f96288233">(m):</textBlock>
  </contentBlock>
  <contentBlock page="0" id="i-3f3e92eb3380cf67">
    <textBlock id="i-5cbed00aa71c3b89">Fru talman! Jag är tacksam över att dessa frågor ställdes. Det gav mig också möjlighet att informera om det planeringsarbete och de konkreta åtgärder som är på gång.</textBlock>
  </contentBlock>
  <contentBlock page="0" id="i-b4ba2721466b70ef">
    <textBlock id="i-228f4ab2ed32fac4">Jag fick inte tid tidigare att ytterligare kommentera det Birthe Sörestedt anförde när det gällde personalen. Därför vill jag avslutningsvis säga att det är helt klart att det under förvartagningstiden behövs personal med kunskap om flyktingarna.</textBlock>
    <textBlock id="i-b8118fdccff6bb50">Något som skapar problem är att vi också måste ha personal med polisiära befogenheter. Jag hoppas att vi är överens om att sådana befogenheter inte skall spridas ut. Det skall vara mycket noga reglerat. Detta skapar i sin tur vissa problem när det gäller att hitta lämpliga lokaler för förvarstagning.</textBlock>
  </contentBlock>
  <contentBlock page="0" id="i-4c796cd1523d5486">
    <textBlock id="i-97702fec11f9d7e6">Överläggningen var härmed avslutad.</textBlock>
  </contentBlock>
  <contentBlock page="0" id="i-7bc563915ffc2ee7">
    <textBlock id="i-d6820b082bb735c3">15 §  Svar på fråga 1993/94:359 om rehabiliteringen av fängelsedömda</textBlock>
  </contentBlock>
  <contentBlock page="0" id="i-ec33fcd2e50c49fa">
    <textBlock id="i-1dfb8f03bffcda7b">Anf. 75  Justitieminister GUN HELLSVIK</textBlock>
    <textBlock id="i-ccd6e7ef3774e1f6">(m):</textBlock>
  </contentBlock>
  <contentBlock page="0" id="i-f28952827d1e90fd">
    <textBlock id="i-7b80d3b7be30e4c5">Fru talman! Sten Andersson i Malmö har, under åberopande av att intagna vid fängelser har möjlighet att se TV-kanaler som visar filmer med inslag av våld och kriminalitet, frågat mig vilka åtgärder jag är beredd att vidta så att fritiden på anstalterna inte bedrivs på ett sådant sätt att målet med rehabiliteringen motverkas.</textBlock>
  </contentBlock>
  <contentBlock page="0" id="i-0b5d0f834e1ce522">
    <textBlock id="i-97eae80b35bc64db">Jag vill först slå fast att kriminalvården i anstalt, enligt kriminalvårdslagen, skall utformas så att den intagnes anpassning i samhället främjas och skadliga följder av frihetsberövandet motverkas.</textBlock>
    <textBlock id="i-6d8535d7ee225334">Detta är en grundläggande uppgift för kriminalvården. Självfallet kan program med våldsinslag motverka en sådan anpassning när det t.ex. gäller personer som dömts för våldsbrott.</textBlock>
  </contentBlock>
  <contentBlock page="0" id="i-58cd98c52cb16cb7">
    <textBlock id="i-97b0dfeddc6c0da9">Inom kriminalvården är sedan flera år tillbaka ansvar och befogenheter i stor utsträckning decentraliserade till framför allt de lokala myndigheterna. Det är därför chefen för anstalten som har att, mot bakgrund av bl.a.</textBlock>
    <textBlock id="i-60e5fca0e502201b">kriminalvårdslagstiftningen och riksdagens och regeringens beslut om mål och inriktning av verksamheten, bedöma vilka former av fritidsaktiviteter som skall erbjudas. När det därför gäller t.ex. anslutning av en anstalt till ett kabel-</textBlock>
    <textBlock id="i-7bca8a0e1c78b319">TV-nät avgörs således denna fråga av chefen för anstalten.</textBlock>
  </contentBlock>
  <contentBlock page="0" id="i-d8097ff09d27ec83">
    <textBlock id="i-7146215fac07227f">Jag utgår ifrån att kriminalvården, när det gäller att pröva frågor av det slag som Sten Andersson tagit upp, gör denna prövning bl.a. mot bakgrund av det ansvar som anstaltsledningen har för rehabiliteringen av de intagna. Därvid kan naturligtvis frågor om utbudet av program på olika</textBlock>
    <textBlock id="i-c51949e972ce35a2">TV-kanaler vara av betydelse.</textBlock>
  </contentBlock>
  <contentBlock page="0" id="i-cb7768f7c5cbd313">
    <textBlock id="i-a43fc334b7e7eb83">Anf. 76  STEN ANDERSSON i Malmö (m):</textBlock>
  </contentBlock>
  <contentBlock page="0" id="i-507c68f98f3344df">
    <textBlock id="i-28609d877e30de48">Fru talman! Jag tackar för svaret.</textBlock>
  </contentBlock>
  <contentBlock page="0" id="i-2d3a4b91bbf59bad">
    <textBlock id="i-29d7783ddbf20726">Jag är medveten om att även intagna skall ha rätt till information om vad som händer och sker i samhället. Det får de genom press, radio och TV 1</textBlock>
    <textBlock id="i-617ff4215142baae">och TV 2.</textBlock>
  </contentBlock>
  <contentBlock page="0" id="i-60aeb644de0f905b">
    <textBlock id="i-bca65be28277a4ee">På vissa anstalter kan de, efter ledningens beslut, även se TV 1000. Jag är ingen moralist, men jag tycker att detta är litet knepigt. Under dagtid rehabiliteras en människa och under kvällstid och helger får han eller hon lära sig ''the latest news''</textBlock>
    <textBlock id="i-b6bbcea72d93eebb">inom branschen. Det är litet motsägelsefullt.</textBlock>
  </contentBlock>
  <contentBlock page="0" id="i-f5dea578d9c046d6">
    <textBlock id="i-2bfbab23ec936de0">Jag är dock glad över att enskilda anstaltschefer bestämmer. Det finns en del som har kraft att stå emot. Men på Malmöanstalten, som är en tung anstalt, kan man sitta och titta på TV 1000 nätterna igenom.</textBlock>
  </contentBlock>
  <contentBlock page="0" id="i-70b3dbce8c70a269">
    <textBlock id="i-c03a63da19cd8e38">Om en intern strular på något sätt och det skall utdömas någon form av disciplinstraff kan man inte stoppa hans möjligheter att se på denna kanal. Det är prövat. Det går inte.</textBlock>
  </contentBlock>
  <contentBlock page="0" id="i-b773076b64b7417d">
    <textBlock id="i-253907f72085f152">Till sist, fru talman, vill jag göra en jämförelse:</textBlock>
  </contentBlock>
  <contentBlock page="0" id="i-32f149aa83febe62">
    <textBlock id="i-6a7cf7b22e3ccffd">Detta är ungefär som om man på dagarna försöker rehabilitera en alkoholist och på kvällarna och helgerna låser in honom i en av Systembolagets butiker.</textBlock>
  </contentBlock>
  <contentBlock page="0" id="i-cbdaf46101656133">
    <textBlock id="i-8514177988e3039f">Det finns vissa likheter.</textBlock>
  </contentBlock>
  <contentBlock page="0" id="i-fdf26ef8bde99388">
    <textBlock id="i-291f8fc45c67e40d">Anf. 77  Justitieminister GUN HELLSVIK</textBlock>
    <textBlock id="i-7746a36d52ddf0fe">(m):</textBlock>
  </contentBlock>
  <contentBlock page="0" id="i-a8f4aeae89a67bb2">
    <textBlock id="i-75d5e631beedca68">Fru talman! Jag skall bara göra några korta kommentarer.</textBlock>
  </contentBlock>
  <contentBlock page="0" id="i-45c18f3293eb80da">
    <textBlock id="i-35ff1269ee13c7ac">Det är anstaltschefernas sak -- och över dem finns</textBlock>
    <textBlock id="i-3e8db6e267e6e9e5">Kriminalvårdsstyrelsen -- att bestämma innehållet efter riksdagens och regeringens uppsatta mål. Jag har fått fram att det på de flesta anstalter och häkten finns TV 1, TV 2 och TV 4. I vissa fall, beroende på om anstalterna ligger nära Finland eller Danmark, finns också möjlighet att se finsk respektive dansk TV.</textBlock>
  </contentBlock>
  <contentBlock page="0" id="i-e26c1c84e9cc9d94">
    <textBlock id="i-b6bb495b5d7c6742">Jag kan nämna att avdelningen för sexualbrottsdömda på Norrtäljeanstalten, där</textBlock>
    <textBlock id="i-848f99e972fd62b1">TV 1000 förekommer, inte har fått tillgång till</textBlock>
    <textBlock id="i-6038102a20b75273">TV 1000. Det beslutet har överklagats till</textBlock>
    <textBlock id="i-ec2e514da6a7dce7">Kriminalvårdsstyrelsen, där det för närvarande är under prövning.</textBlock>
  </contentBlock>
  <contentBlock page="0" id="i-87aef2c4cc07b13b">
    <textBlock id="i-a62b61aba97420c1">I det arbete som nu pågår inom departementet, på grundval av Fängelseutredningens betänkande, är en översyn av möjligheten till disciplinära åtgärder föremål för prövning. Det vill jag också nämna i det här sammanhanget, även om det är för tidigt att säga vad som kommer ut av det arbetet.</textBlock>
  </contentBlock>
  <contentBlock page="0" id="i-0cf4047435ff1b07">
    <textBlock id="i-9a6524a755436208">Anf. 78  STEN ANDERSSON i Malmö (m):</textBlock>
  </contentBlock>
  <contentBlock page="0" id="i-37c1404c6dda8b59">
    <textBlock id="i-7a67bb77a4a630ec">Fru talman! Jag tackar för de klargörande delarna av svaret.</textBlock>
  </contentBlock>
  <contentBlock page="0" id="i-af53ac1afbe4deb8">
    <textBlock id="i-f067de392311aae7">Statsrådet nämner Norrtäljeanstalten, men jag känner till situationen på Malmöanstalten, som alltså är en mycket tung anstalt. Där kan samtliga interner se på TV 1000 på sin fritid. Jag är nog inte ensam om att tycka att detta är något stötande. Det behöver inte handla om sexualbrottslingar. Det kan gälla andra vanliga brottslingar som får se grova action- och kriminalfilmer. På det sättet kan de, som jag har sagt, lära sig senaste nytt inom branschen. Det är fel.</textBlock>
  </contentBlock>
  <contentBlock page="0" id="i-e0b5e0365c5e7229">
    <textBlock id="i-de60ac786d452497">Jag hoppas att man kommer att kolla upp detta och se vad som kan göras om det visar sig att jag har rätt och det går snett vid våra anstalter.</textBlock>
  </contentBlock>
  <contentBlock page="0" id="i-fda6f901eeea566b">
    <textBlock id="i-771ccc026217177b">Överläggningen var härmed avslutad.</textBlock>
  </contentBlock>
  <contentBlock page="0" id="i-15cba2ce0d074104">
    <textBlock id="i-bf5df731676f66ec">16 §  Svar på fråga 1993/94:360 om</textBlock>
    <textBlock id="i-55d050307bbf8d09">Brottsofferfonden</textBlock>
  </contentBlock>
  <contentBlock page="0" id="i-16b55a17e1cf35f7">
    <textBlock id="i-35c293c5f887bafc">Anf. 79  Justitieminister GUN HELLSVIK</textBlock>
    <textBlock id="i-ace7c519846b1c2c">(m):</textBlock>
  </contentBlock>
  <contentBlock page="0" id="i-fbc582587bf833e3">
    <textBlock id="i-bef0e04c4b29ae54">Fru talman! Sten Andersson i Malmö har frågat mig vilka åtgärder jag avser vidta för att det aviserade avdraget på fängelsedömdas löner fullt ut skall komma brottsoffren till del.</textBlock>
  </contentBlock>
  <contentBlock page="0" id="i-00c64639332a0043">
    <textBlock id="i-1f6af4aa9c64be07">Jag vill först erinra om att regeringen så sent som i torsdags, den 24 februari, till riksdagen överlämnade en proposition (prop. 1993/94:143</textBlock>
    <textBlock id="i-63379c2700c3e4c9">Brottsoffren i blickpunkten -- en brottsofferfond och andra åtgärder för att stärka brottsoffrens ställning) med förslag om en rad åtgärder för att stärka brottsoffrens ställning. Förslagen utgör ett viktigt led i regeringens arbete med att lyfta fram brottsoffren och tydligt markera att statsmakterna står på brottsoffrens sida.</textBlock>
  </contentBlock>
  <contentBlock page="0" id="i-ac62f51185dddf3e">
    <textBlock id="i-56b191973e2b5709">I propositionen föreslås bl.a. att en brottsofferfond skall inrättas. Fondens pengar skall bl.a. användas för bidrag till ideella organisationer som verkar på brottsofferområdet, bidrag till privat eller offentlig verksamhet som gäller brottsoffer, information och forskning inom brottsofferområdet. En brottsofferfond skulle t.ex. kunna ge bidrag till brottsofferjourer, kvinnorjourer, till inrättande av våldtäktskliniker och till anordnande av olika former av kristerapiverksamhet.</textBlock>
  </contentBlock>
  <contentBlock page="0" id="i-75df22b832af459b">
    <textBlock id="i-788a7fefa4b3d20f">För att ytterligare lyfta fram de kriminalpolitiskt centrala brottsofferfrågorna och därigenom ge stödet till brottsoffren stadga och kontinuitet på såväl lång som kort sikt har, som framgår av propositionen, regeringen för avsikt att bilda en brottsoffermyndighet. Detta skall ske genom att den nuvarande Brottsskadenämnden omorganiseras och tillförs ytterligare uppgifter samt byter namn till Brottsoffermyndigheten. Det handlar alltså i praktiken inte om att inrätta någon ny myndighet utan om att utvidga</textBlock>
    <textBlock id="i-1b96420f9139b171">Brottsskadenämndens verksamhetsområde.</textBlock>
  </contentBlock>
  <contentBlock page="0" id="i-fcb3606c2c435a3a">
    <textBlock id="i-79369cbced2bf7eb">Brottsoffermyndigheten ges ett övergripande ansvar för brottsofferfrågor och huvuduppgifterna kommer att vara att besluta, liksom i dag, i ärenden om brottsskadeersättning och besluta i frågor om användning av brottsofferfondens pengar. Övriga förslag i propositionen tar direkt sikte på förbättringar för brottsoffer i det enskilda fallet.</textBlock>
    <textBlock id="i-5f98207843e30218">Förslagen föreslås träda i kraft den 1 juli 1994.</textBlock>
  </contentBlock>
  <contentBlock page="0" id="i-c5ec84d65d362a69">
    <textBlock id="i-7f16b566a074918e">Regeringen föreslår att brottsofferfonden skall finansieras huvudsakligen genom att en avgift på</textBlock>
    <textBlock id="i-0e5f0b2108a3e3a8">300 kr tas ut av dem som döms för brott där fängelse ingår i straffskalan. Under ett inledningsskede då fonden byggs upp och även senare kan det finnas skäl att utöver avgifterna även tillföra fonden medel från annat håll.</textBlock>
  </contentBlock>
  <contentBlock page="0" id="i-c2bb5790ad3b814a">
    <textBlock id="i-913335fac601a7c5">Regeringen har, som Sten Andersson antyder i sin fråga, givit Kriminalvårdsstyrelsen i uppdrag att sänka ersättningen till de intagna inom kriminalvården med i genomsnitt 20 % fr.o.m. den</textBlock>
    <textBlock id="i-ba6556b7ceb925c1">1 juli 1994. En del av de medel som frigörs genom denna sänkning kommer att finansiera den av regering och riksdag redan beslutade brottsofferreformen avseende utvidgad rätt till målsägandebiträde och förbättrat rättsligt bistånd till brottsoffer utomlands (prop. 1993/94:26, bet.</textBlock>
    <textBlock id="i-0c5082a4f243786d">1993/94:JuU12, rskr. 1993/94:124).</textBlock>
  </contentBlock>
  <contentBlock page="0" id="i-020b57366a09c492">
    <textBlock id="i-6696696851c8481c">Resterande del, dvs. merparten, av de medel som frigörs genom den sänkta ersättningen till fångarna bör enligt regeringens bedömning finansiera uppbyggnaden av den föreslagna brottsofferfonden, vilket också framgår av propositionen om åtgärder för att stärka brottsoffrens ställning.</textBlock>
  </contentBlock>
  <contentBlock page="0" id="i-75bc91c030fc3329">
    <textBlock id="i-22b1f39db9018b5b">Pengarna skall alltså inte användas till uppbyggnad av någon ny myndighet utan till insatser som direkt syftar till att stärka brottsoffrens ställning. Men de direkta kostnaderna för att besluta om användningen av fondens medel och för själva fondförvaltningen måste givetvis också finansieras och bör enligt regeringens bedömning betalas av fondens medel.</textBlock>
  </contentBlock>
  <contentBlock page="0" id="i-d76be50e0ab61ac7">
    <textBlock id="i-7b3ece7c1181b9ae">Anf. 80  STEN ANDERSSON i Malmö (m):</textBlock>
  </contentBlock>
  <contentBlock page="0" id="i-849e70a5a0879cac">
    <textBlock id="i-c9080fa97af81755">Fru talman! Jag tackar för svaret. Jag är medveten om att det i dag har kommit en propositionen i våra fack. Hade jag vetat det när jag ställde min fråga, hade jag givetvis väntat. Men man är inte alltid à</textBlock>
    <textBlock id="i-ebb1b9812706e7ff">jour med tiden. Det finns ju en chans att återkomma i form av motioner.</textBlock>
  </contentBlock>
  <contentBlock page="0" id="i-7aa27cdb7c2bbd8b">
    <textBlock id="i-aca138f5a24de3dc">Jag vill dock ta upp ett par saker. Det är ju en ny myndighet med en generaldirektör i spetsen. Hur stor del av de 20 % kommer att gå till förbättringar</textBlock>
    <textBlock id="i-a8685213be79ef9d">''i det enskilda fallet'', som statsrådet talade om?</textBlock>
    <textBlock id="i-1485bbdba1f63c66">Statsrådet behöver inte ange det exakt men mellan tummen och pekfingret.</textBlock>
  </contentBlock>
  <contentBlock page="0" id="i-8a5b6151a1406509">
    <textBlock id="i-5b53a9c30756d547">Alla fängelsedömda skall ju betala, alltså även de som inte har gjort något så dumt att det renderar skadestånd. Då kan det uppstå ett problem. Tack och lov kan två personer som har begått exakt liknande brott på grund av förutsättningarna för rehabilitering dömas olika. Den ene döms till fängelse, medan den andre inte döms till fängelse.</textBlock>
    <textBlock id="i-60450bdb6ee50e11">Då inträffar det konstiga att den som döms till fängelse och får lägre ersättning medan han arbetar i fängelset får betala till fonden, medan den som inte döms till fängelse och kan behålla sitt jobb med full inkomst slipper att betala till fonden. Detta låter litet egendomligt. Min fråga till statsrådet blir:</textBlock>
    <textBlock id="i-aaa79a5bef8a232f">Har man på departementet tänkt igenom detta?</textBlock>
  </contentBlock>
  <contentBlock page="0" id="i-519ea86a8b065635">
    <textBlock id="i-ae24389a9e369556">Anf. 81  Justitieminister GUN HELLSVIK</textBlock>
    <textBlock id="i-5219f125356b67e9">(m):</textBlock>
  </contentBlock>
  <contentBlock page="0" id="i-b45d45110f04bb8d">
    <textBlock id="i-cfe989f1a5973a50">Fru talman! Jag tar den sista frågan först. Alla som döms för brott där fängelse kan följa, alltså även om domen blir skyddstillsyn eller villkorlig dom, skall betala 300 kr. Endast vid vissa s.k.</textBlock>
    <textBlock id="i-3fd64986afcf452a">bagatellbrott ingår fängelse över huvud taget inte i straffskalan. Väldigt få dömda faller alltså utanför.</textBlock>
    <textBlock id="i-3078ce7c86a454ca">Jag förstår att det inte är lätt att vara insatt i alla detaljer, innan man har haft tillfälle att studera propositionen.</textBlock>
  </contentBlock>
  <contentBlock page="0" id="i-dfe4fdceec6563e0">
    <textBlock id="i-28788e5f9ded8870">Med tanke på den brottspåföljd som vi förhoppningsvis skall kunna utdöma till sommaren på försök, nämligen den elektroniska övervakning som i vissa fall skall kunna användas i stället för fängelse -- denna påföljd kan vara aktuell i den beskrivning som Sten Andersson i Malmö gav -- vill jag nämna att dessa dömda kommer att få betala 50</textBlock>
    <textBlock id="i-f8c4cb48a7a55271">kr per dag, om riksdagen bifaller regeringens förslag. Även dessa pengar skall gå till</textBlock>
    <textBlock id="i-6133babc3ad2ae90">Brottsofferfonden.</textBlock>
  </contentBlock>
  <contentBlock page="0" id="i-8d84dc4db089b6fb">
    <textBlock id="i-d74ac0891c479b87">Frågan huruvida det blir en ny myndighet kan vi tvista om. Brottsskadenämnden är dock en myndighet. Vi skulle naturligtvis kunna skapa ytterligare en. Om inte regeringskansliet skall ha hand om Brottsofferfonden och jag tror att vi kan vara överens om att detta inte är lämpligt, utan det skall vara ett fristående organ är detta organ i lagens mening en myndighet. Sedan kan man diskutera vad man skall kalla myndighetens chef, men när det gäller de flesta statliga myndigheter har chefen titeln generaldirektör. Men en ytterst ringa del av kostnaderna kommer att falla på den här utökningen.</textBlock>
  </contentBlock>
  <contentBlock page="0" id="i-28cc2404abefb02a">
    <textBlock id="i-cadd9c7c65eed30e">Anf. 82  STEN ANDERSSON i Malmö (m):</textBlock>
  </contentBlock>
  <contentBlock page="0" id="i-98be9c140a661441">
    <textBlock id="i-51e2046490adb309">Fru talman! Jag skall inte bli långrandig. Jag noterar att den som döms för brott där fängelse ingår i straffskalan skall betala 300 kr, medan däremot den som slipper fängelse för liknande brott slipper löneavdraget på 20 %.</textBlock>
  </contentBlock>
  <contentBlock page="0" id="i-6cbf525859045d52">
    <textBlock id="i-7afd133cd0b220ed">Överläggningen var härmed avslutad.</textBlock>
  </contentBlock>
  <contentBlock page="0" id="i-046a95a8147c01cc">
    <textBlock id="i-bddcc25f5c680038">17 §  Svar på fråga 1993/94:361 om Borås och</textBlock>
    <textBlock id="i-b6431ddfb4c39f3b">Sjuhäradsbygdens tingsrätter</textBlock>
  </contentBlock>
  <contentBlock page="0" id="i-8a5fed3159ddbf84">
    <textBlock id="i-7566a7a48b1023bb">Anf. 83  Justitieminister GUN HELLSVIK</textBlock>
    <textBlock id="i-5a0cbd98c3e04ae9">(m):</textBlock>
  </contentBlock>
  <contentBlock page="0" id="i-5becda7f679952a5">
    <textBlock id="i-00129e304e748da3">Fru talman! Lennart Brunander har ställt en fråga till mig angående eventuell sammanslagning av</textBlock>
    <textBlock id="i-f4946c1bc73b2d85">Borås och Sjuhäradsbygdens tingsrätter. Han vill ha besked om huruvida jag är beredd att medverka till att dessa tingsrätter även i fortsättningen får vara självständiga enheter.</textBlock>
  </contentBlock>
  <contentBlock page="0" id="i-9a97c670d31cdc77">
    <textBlock id="i-5415faaf469b668c">Domstolsverket har alldeles nyligen överlämnat ett förslag till regeringen som går ut på att de båda tingsrätterna bör slås samman till en tingsrätt. Jag har i går beslutat att ärendet skall remitteras på sedvanligt sätt. Regeringen återkommer med besked då ärendet är färdigberett och beslut kan fattas.</textBlock>
  </contentBlock>
  <contentBlock page="0" id="i-be3a001d8af0719d">
    <textBlock id="i-792342d32e4d7d7c">Anf. 84  LENNART BRUNANDER (c):</textBlock>
  </contentBlock>
  <contentBlock page="0" id="i-f867c828941d3e1c">
    <textBlock id="i-a23c2505a9cc720c">Fru talman! Jag tackar för svaret. Jag blev kanske i och för sig inte mycket klokare av det. Jag tror att inte heller de människor hemma som gärna vill ha kvar dessa tingsrätter blev det.</textBlock>
  </contentBlock>
  <contentBlock page="0" id="i-04e9c49cee58116a">
    <textBlock id="i-4647bba71db53853">Domstolsutredningen föreslog för några år sedan att man skulle slå ihop dessa två tingsrätter. Men så skedde inte. Det visade sig nämligen att det inte var särskilt lämpligt. Inte heller lokalsituationen var sådan att en sammanslagning skulle bli bra. Man skulle inte tjäna så mycket. Det är inte fråga om små tingsrätter, utan de är var för sig så pass stora att de fungerar ganska bra. Ärendetillströmningen gör att man på dessa tingsrätter egentligen borde öka antalet rotlar. Den sammanslagna tingsrätten skulle få tio rotlar. Förmodligen borde den ha fler, eftersom ärendetillströmningen vid Borås tingsrätt förra året var 24 % och vid Sjuhäradsbygdens tingsrätt 10 %.</textBlock>
  </contentBlock>
  <contentBlock page="0" id="i-5cbd88d780222f3a">
    <textBlock id="i-2619d7fb23a6e1cb">När det nu av de skäl som jag har uppgivit inte blev något av förra gången tycker jag att det är litet klåfingrigt av Domstolsverket att komma tillbaks och lägga fram ett nytt förslag. På något sätt borde man inrätta sig efter de beslut som fattas och ge människorna ro att jobba och lösa de problem som finns, vilket inte är så enkelt.</textBlock>
  </contentBlock>
  <contentBlock page="0" id="i-56cd24bf1c304156">
    <textBlock id="i-bc860bf9587ac04e">I det förslag som Domstolsverket nu har lagt fram skall allesammans samlas i Borås tingsrätts lokaler.</textBlock>
    <textBlock id="i-984cc3b8e3acd27d">Förslaget förutsätter att vissa lokaler som Borås kommun inte vill släppa till ändå skall användas.</textBlock>
    <textBlock id="i-cbbc3f03edf06c40">Man kommer inte att kunna vara i en lokal, utan man får hyra lokaler utanför. Det är inte särskilt ändamålsenligt.</textBlock>
  </contentBlock>
  <contentBlock page="0" id="i-53d651f2a4a83fdc">
    <textBlock id="i-3c15f8cfd7b39f14">Jag tycker därför inte att det i dag finns fler skäl som talar för en sammanlagning än vad det gjorde förra gången.</textBlock>
  </contentBlock>
  <contentBlock page="0" id="i-7158bd2ca4b7214d">
    <textBlock id="i-ecb06231a5fbb8cc">Jag upprepar min fråga om hur justitieministern ser på detta och hur hon kan agera för att tingsrätterna skall få fungera var för sig, vilket jag tror är bra på många sätt.</textBlock>
  </contentBlock>
  <contentBlock page="0" id="i-19ee18ce1afdde96">
    <textBlock id="i-9e01db16bd678578">Det står också i svaret att regeringen skall återkomma. På vilket sätt återkommer regeringen för att redovisa innan beslut fattas?</textBlock>
  </contentBlock>
  <contentBlock page="0" id="i-921374851f564bcd">
    <textBlock id="i-6a41b31c9e441362">Anf. 85  Justitieminister GUN HELLSVIK</textBlock>
    <textBlock id="i-1dbef8514af6c18a">(m):</textBlock>
  </contentBlock>
  <contentBlock page="0" id="i-53fa28e6c755f07a">
    <textBlock id="i-7aaea5b72f313d33">Fru talman! Som svar på den senare frågan kan jag säga att den vanliga ordningen gäller. När ärendet är tillräckligt berett kan regeringen naturligtvis fatta beslut på olika sätt. Det kan vara fråga om att lägga fram ett förslag. Det kan också vara fråga om att helt enkelt avskriva ärendet mot något annat beslut. Det går i dag inte att säga. Vilket sätt regeringen kommer att fatta beslut på beror på vilket ställningstagande vi får.</textBlock>
  </contentBlock>
  <contentBlock page="0" id="i-c617ffa584dd1d5c">
    <textBlock id="i-9433bc755259c00f">Det här är ett förslag från Domstolsverket. Jag hoppas att Lennart Brunander och jag är överens om att regeringen skall hantera förslag som kommer från en myndighet på vederbörligt sätt, nämligen genom att inhämta yttrande.</textBlock>
  </contentBlock>
  <contentBlock page="0" id="i-2717cff5ff2d47cb">
    <textBlock id="i-4e41413b9d7e22e2">Jag kan naturligtvis inte med säkerhet svara för hur</textBlock>
    <textBlock id="i-cc0043fc2be60f59">Domstolsverket har resonerat. Det beslut som fattades tidigare, när det sades nej till sammanläggning av tingsrätter, ingick i ett stort paket. Hela paketet föll med motiveringen att näringsprincipen och den lokala förankringen var så viktig. Jag kan tänka mig att Domstolsverket har ansett att de skäl som tidigare angavs för att säga nej till paketet inte gäller här, eftersom just dessa två tingsrätter ligger på en och samma plats. Om man skall dra slutsatser av motiven till det förra beslutet borde man egentligen säga att</textBlock>
    <textBlock id="i-cb5f6af4066009d7">Sjuhäradsbygdens tingsrätt enligt närhetsprincipen skall flyttas från Borås.</textBlock>
  </contentBlock>
  <contentBlock page="0" id="i-d1de2e9bbd8b564c">
    <textBlock id="i-2441b7a6b81d4277">Jag tycker nog att vi kan ha förståelse för att</textBlock>
    <textBlock id="i-a349452b99458654">Domstolsverket, på grund av de besked man har fått tidigare, ändå har arbetat vidare. Om jag skall arbeta seriöst måste jag också se till att remittera de förslag som kommer in.</textBlock>
  </contentBlock>
  <contentBlock page="0" id="i-c19b51e0ec026f8e">
    <textBlock id="i-cfa5b9172d76b96e">Anf. 86  LENNART BRUNANDER (c):</textBlock>
  </contentBlock>
  <contentBlock page="0" id="i-1378c86c2b0eb1ea">
    <textBlock id="i-ad9ad1f309fd7429">Fru talman! Jag förstår detta och tycker att det är riktigt att justitieministern jobbar på det sättet.</textBlock>
    <textBlock id="i-09195c333751d851">Anledningen till att jag går in i ärendet just nu är att jag inte vill komma i efterskott när justitieministern redan har fatta beslut, för då är det inte stor nytta med att stå här och prata. Jag vill göra det dessförinnan.</textBlock>
  </contentBlock>
  <contentBlock page="0" id="i-2909a9c8d7eb3b19">
    <textBlock id="i-757d5d760d617c87">Om man går tillbaks till det gamla paketet med förslag var motivet till sammanslagningarna att de tingsrätter som skulle slås samman var små. De hade en eller två domare. Så är inte fallet i detta sammanhang. Här gäller det tingsrätter som har en försvarbar storlek när det gäller att kunna jobba på ett bra sätt och täcka de områden som de skall göra.</textBlock>
  </contentBlock>
  <contentBlock page="0" id="i-58373b67b9366112">
    <textBlock id="i-adf9b9850b48a5cb">Det är riktigt att de båda ligger i Borås. De betjänar två olika områden. Att Sjuhäradsbygdens tingsrätt också kom att hamna i Borås beror väl på att kommunikationer osv. fungerar för det område den representerar. Anledningen till att man slog ihop alla de tingsrätter som utgör Sjuhäradsbygdens tingsrätt är ingenting att diskutera nu.</textBlock>
  </contentBlock>
  <contentBlock page="0" id="i-adf165174fd95f8e">
    <textBlock id="i-81b15b8eb51159fc">Genom att slå samman dessa två tingsrätter får man en situation som inte är bra arbetsmässigt. Man vinner inte särskilt mycket ekonomiskt. Jag upplever det faktiskt som klåfingrigt och skulle vilja uppmana justitieministern att jobba för att de båda skall kunna vara kvar.</textBlock>
  </contentBlock>
  <contentBlock page="0" id="i-174750f1fd32dc64">
    <textBlock id="i-492d998cefa6beaa">Överläggningen var härmed avslutad.</textBlock>
  </contentBlock>
  <contentBlock page="0" id="i-f12a17706d685851">
    <textBlock id="i-b35d3c228fe69cc1">18 §  Meddelande om information från regeringen, m.m.</textBlock>
  </contentBlock>
  <contentBlock page="0" id="i-10f8f80529aad22c">
    <textBlock id="i-b3efb6c985a8e2be">Anf. 87  TALMANNEN:</textBlock>
  </contentBlock>
  <contentBlock page="0" id="i-0dd333a261905a5a">
    <textBlock id="i-7eedf3c61193efab">Kammarens sammanträde i morgon, onsdagen den</textBlock>
    <textBlock id="i-117c7b094cf4eb9e">2 mars, inleds med information från regeringen om avtalet med EU. Statsminister Carl Bildt (m)</textBlock>
    <textBlock id="i-723cb2a37aef82c4">inleder informationen.</textBlock>
  </contentBlock>
  <contentBlock page="0" id="i-56f9ebeb33ddcc42">
    <textBlock id="i-c6e5373ecf4cfa00">Därefter kommer partiledarna eller andra ledande företrädare för övriga partier att få ordet för deklarationer om cirka fem minuter.</textBlock>
  </contentBlock>
  <contentBlock page="0" id="i-33d5d82f2f271327">
    <textBlock id="i-a474c207d223cd49">Statsrådet Ulf Dinkelspiel (m) lämnar sedan kompletterande information.</textBlock>
  </contentBlock>
  <contentBlock page="0" id="i-802f99ba625da525">
    <textBlock id="i-4b71c65c34dde563">Ledamöterna får därefter tillfälle att ställa frågor till statsministern och statsrådet Ulf Dinkelspiel enligt de regler som gäller för informationsstund med regeringen.</textBlock>
  </contentBlock>
  <contentBlock page="0" id="i-ee630d9251ca88c6">
    <textBlock id="i-c57fc6d7df822599">Efter informationen kommer riksdagen att fatta beslut i ärenden som behandlades förra onsdagen.</textBlock>
    <textBlock id="i-ea0c37524382f936">Finansdebatten följer omedelbart efteråt.</textBlock>
  </contentBlock>
  <contentBlock page="0" id="i-12384542dd4a9021">
    <textBlock id="i-e79c785d1acf1acb">c10p &gt; 19 §  Hänvisning av ärenden till utskott</textBlock>
  </contentBlock>
  <contentBlock page="0" id="i-1cf930709ed19962">
    <textBlock id="i-c3437e2c1cebe16c">Föredrogs och hänvisades</textBlock>
  </contentBlock>
  <contentBlock page="0" id="i-11788c7eb68e2e55">
    <textBlock id="i-cec635397fee30a4">Propositionerna</textBlock>
  </contentBlock>
  <contentBlock page="0" id="i-dca3923b966e3580">
    <textBlock id="i-17632afd394137b3">1993/94:123 till lagutskottet</textBlock>
  </contentBlock>
  <contentBlock page="0" id="i-a111fd023d95fc73">
    <textBlock id="i-07e265239aea5e5c">1993/94:138 och 141 till näringsutskottet</textBlock>
  </contentBlock>
  <contentBlock page="0" id="i-6e6923180a7a2343">
    <textBlock id="i-ee275f53687d1a63">1993/94:143 till justitieutskottet</textBlock>
  </contentBlock>
  <contentBlock page="0" id="i-4e0306b3ac21c73a">
    <textBlock id="i-0168031907112f96">1993/94:147 till arbetsmarknadsutskottet</textBlock>
  </contentBlock>
  <contentBlock page="0" id="i-313fae7148688800">
    <textBlock id="i-66c288deaa26c0dd">1993/94:148 till socialutskottet</textBlock>
  </contentBlock>
  <contentBlock page="0" id="i-254e62360a438f1f">
    <textBlock id="i-9a08db02a90734d6">1993/94:157 och 158 till jordbruksutskottet</textBlock>
  </contentBlock>
  <contentBlock page="0" id="i-1e102daedca675ec">
    <textBlock id="i-ad5a6212c68e5068">1993/94:160 till konstitutionsutskottet</textBlock>
  </contentBlock>
  <contentBlock page="0" id="i-8fe1afae37ff7014">
    <textBlock id="i-6c8e89d3d1faffbc">1993/94:161 till näringsutskottet</textBlock>
  </contentBlock>
  <contentBlock page="0" id="i-5ca641ec4d92f2cd">
    <textBlock id="i-44bad26c8e9d2454">1993/94:163 till jordbruksutskottet</textBlock>
  </contentBlock>
  <contentBlock page="0" id="i-b773c559687987d4">
    <textBlock id="i-949b8dacc81a31d5">1993/94:166 och 168 till trafikutskottet</textBlock>
  </contentBlock>
  <contentBlock page="0" id="i-489c426c038dc3cd">
    <textBlock id="i-e0e66bdc3a907de5">1993/94:173 till socialförsäkringsutskottet</textBlock>
  </contentBlock>
  <contentBlock page="0" id="i-8b0092e93ed18521">
    <textBlock id="i-146649930fa2d92e">Motionerna</textBlock>
  </contentBlock>
  <contentBlock page="0" id="i-65d18c2038adda67">
    <textBlock id="i-dd947425956cbe16">1993/94:So40--So44 till socialutskottet</textBlock>
  </contentBlock>
  <contentBlock page="0" id="i-9b200b86bbe77539">
    <textBlock id="i-9a7dff396b138e8e">20 §  Förnyad bordläggning</textBlock>
  </contentBlock>
  <contentBlock page="0" id="i-2bd685af3b55ae35">
    <textBlock id="i-57eb07f9ca492ab3">Föredrogs men bordlades åter</textBlock>
  </contentBlock>
  <contentBlock page="0" id="i-187771c9522694cf">
    <textBlock id="i-7b45b1702f3e736c">Finansutskottets betänkande 1993/94:FiU10</textBlock>
  </contentBlock>
  <contentBlock page="0" id="i-5ce8acd7509f5d76">
    <textBlock id="i-ff36ee8e073640f6">Skatteutskottets betänkande 1993/94:SkU24</textBlock>
  </contentBlock>
  <contentBlock page="0" id="i-b38181f748501ce5">
    <textBlock id="i-7a4d676b3df01244">Lagutskottets betänkande 1993/94:LU18</textBlock>
  </contentBlock>
  <contentBlock page="0" id="i-39ac9ac2bc07a88a">
    <textBlock id="i-e5e287f243184a0b">Utrikesutskottets betänkanden 1993/94:UU11 och</textBlock>
    <textBlock id="i-56f5194afa7026c7">UU13</textBlock>
  </contentBlock>
  <contentBlock page="0" id="i-4c860a36eeb06a38">
    <textBlock id="i-aff63a6524746f58">Försvarsutskottets betänkanden 1993/94:FöU6 och</textBlock>
    <textBlock id="i-580cbed23918f0e9">FöU7</textBlock>
  </contentBlock>
  <contentBlock page="0" id="i-2968591a5754f15f">
    <textBlock id="i-056e2015d0694499">Socialutskottets betänkanden 1993/94:SoU15--</textBlock>
    <textBlock id="i-067bb70f1f00cdfd">SoU19</textBlock>
  </contentBlock>
  <contentBlock page="0" id="i-ba5ed754f0aeba38">
    <textBlock id="i-dc2739bc9035cba5">Kulturutskottets betänkanden 1993/94:KrU10,</textBlock>
    <textBlock id="i-6aa35be5fc3f7a89">KrU12 samt KrU14--KrU17</textBlock>
  </contentBlock>
  <contentBlock page="0" id="i-e1aaef93c804a1ad">
    <textBlock id="i-3d5700d9188d8ae0">Näringsutskottets betänkande 1993/94:NU13</textBlock>
  </contentBlock>
  <contentBlock page="0" id="i-a575eb653b5b457f">
    <textBlock id="i-0069a9cae7e75a28">Arbetsmarknadsutskottets betänkande</textBlock>
    <textBlock id="i-2e37666d61a0e4a9">1993/94:AU21</textBlock>
  </contentBlock>
  <contentBlock page="0" id="i-6d10f8328de2805e">
    <textBlock id="i-678d2333a7c48fda">21 §  Bordläggning</textBlock>
  </contentBlock>
  <contentBlock page="0" id="i-039ec17d927ab8e7">
    <textBlock id="i-25a6ac72c8490ad7">Anmäldes och bordlades</textBlock>
  </contentBlock>
  <contentBlock page="0" id="i-5d29fd1c0c5b6411">
    <textBlock id="i-d3db5c79d0d2b9f1">Propositionerna</textBlock>
  </contentBlock>
  <contentBlock page="0" id="i-7c31044395e42477">
    <textBlock id="i-f62621c752bd2e4d">1993/94:153 Ändring i lagen om dubbelbeskattningsavtal mellan Danmark,</textBlock>
    <textBlock id="i-d5029b28e0c836cb">Finland, Island, Norge och Sverige beträffande skatter på arv och på gåva</textBlock>
  </contentBlock>
  <contentBlock page="0" id="i-6c65588cd89fce1e">
    <textBlock id="i-9c7e3069be6b68d7">1993/94:181 Slopad årlig fordonsskatt för vissa äldre motorfordon</textBlock>
  </contentBlock>
  <contentBlock page="0" id="i-e44c38fe52aeaa36">
    <textBlock id="i-f2181cacd38aba98">Utrikesutskottets betänkande</textBlock>
  </contentBlock>
  <contentBlock page="0" id="i-7335f136f54e769d">
    <textBlock id="i-a842bc1141b1aafa">1993/94:UU17 Tillämpning i fråga om Libyen av lagen (1971:176) om vissa internationella sanktioner</textBlock>
  </contentBlock>
  <contentBlock page="0" id="i-0b000b5cede93c53">
    <textBlock id="i-dcf61bc80df9e021">22 §  Anmälan om interpellation</textBlock>
  </contentBlock>
  <contentBlock page="0" id="i-55c0fc4d8eb602ba">
    <textBlock id="i-fab28ac9a5c169a0">Anmäldes att följande interpellation framställts</textBlock>
  </contentBlock>
  <contentBlock page="0" id="i-29aa437154ee1230">
    <textBlock id="i-dbfe717bac561e10">den 28 februari</textBlock>
  </contentBlock>
  <contentBlock page="0" id="i-e1e9656c419f0ffa">
    <textBlock id="i-3257ef3e4204a1bb">1993/94:101 av Carl Fredrik Graf (m) till finansministern om pensionsregler för reservofficerare:</textBlock>
  </contentBlock>
  <contentBlock page="0" id="i-a9f50fece89258ef">
    <textBlock id="i-5f4b29abf752c939">Reservofficerare är sedan mycket lång tid viktiga när det gäller att försörja det svenska försvaret med kompetent personal. I denna interpellation vill jag lyfta fram en fråga, som ännu ej är löst, vad gäller förhållandet mellan staten som arbetsgivare och vissa reservofficerare.</textBlock>
  </contentBlock>
  <contentBlock page="0" id="i-8dabcc52fec9793e">
    <textBlock id="i-27a72ec6ff2702fe">Reservpension utgår till reservofficerare anställda enligt äldre reservofficerskungörelser/förordningar</textBlock>
    <textBlock id="i-aabdf1ee8e04fe69">(1927, 1943 och 1951). För dessa gäller att de erhåller reservofficerspension, medan senare anställda har rätt till tjänstgöringspremier enligt ett visst system.</textBlock>
  </contentBlock>
  <contentBlock page="0" id="i-d73e72021057f341">
    <textBlock id="i-2a9ca5cca3e869a9">Riksdagen beslöt 1962 att denna pension skulle samordnas med ATP. Detta betraktas av många som orättfärdigt, eftersom de ej haft anledning att räkna med dessa regler när de tog anställning.</textBlock>
    <textBlock id="i-c4c7954e0d422cf2">Pensionen är inte heller att betrakta som en pension i vanlig mening. Redan i den proposition som regeringen lade på riksdagens bord när 1943 års regler antogs skriver föredragande statsrådet att denna pension ej var att likställa med vanlig tjänstepension, utan i stället skulle betraktas som en premie avsedd att underlätta rekrytering av reservofficerspersonal. Detta understryks av att den årliga pensionspremien kan bytas mot engångsersättning samt att detta system i senare regler ersatts av tjänstgöringspremier.</textBlock>
  </contentBlock>
  <contentBlock page="0" id="i-ec97cf2430f211ae">
    <textBlock id="i-909fc75ce040b030">Förhållandet att pensionen samordas med ATP</textBlock>
    <textBlock id="i-9e0acceba234ee6c">innebär en reduktion med hälften. Detta gäller även engångsbelopp.</textBlock>
  </contentBlock>
  <contentBlock page="0" id="i-3485b5eb141aa9c8">
    <textBlock id="i-7f9d0484e35a67b9">Riksdagen har vid ett par tillfällen uttalat att denna fråga bör lösas genom förhandlingar. Statens löneoch pensionsverk torde vara en part i dessa. Denna myndighet är ett av statsrådets ansvarsområden.</textBlock>
  </contentBlock>
  <contentBlock page="0" id="i-2a7e6083e0502b2e">
    <textBlock id="i-7a8100c61f894fdd">Jag vill med anledning av ovanstående ställa följande frågor:</textBlock>
  </contentBlock>
  <contentBlock page="0" id="i-a823b9b9fd2976ac">
    <textBlock id="i-baf906170916252f">1. Vilka åtgärder har in till dags dato vidtagits i regeringskansliet för att lösa denna fråga?</textBlock>
  </contentBlock>
  <contentBlock page="0" id="i-269d2b01a35e6cb6">
    <textBlock id="i-9c2116290ec9cfdc">2. Vilka initiativ är statsrådet beredd att vidtaga för att samordningen med ATP för berörda skall slopas?</textBlock>
  </contentBlock>
  <contentBlock page="0" id="i-577dc8d2cdfb8b46">
    <textBlock id="i-e8e2c1db0b48af9e">23 §  Anmälan om fråga</textBlock>
  </contentBlock>
  <contentBlock page="0" id="i-bf0800e5f78bd0f7">
    <textBlock id="i-5cd2f228e894b00e">Anmäldes att följande fråga framställts</textBlock>
  </contentBlock>
  <contentBlock page="0" id="i-23593eadaf29c7ea">
    <textBlock id="i-4a9f210aaf0f3854">den 28 februari</textBlock>
  </contentBlock>
  <contentBlock page="0" id="i-0c5f728d4d66c723">
    <textBlock id="i-83bc5dc201b4ca45">1993/94:383 av Magnus Persson (s) till arbetsmarknadsministern om flyttningsbidrag till arbetslösa:</textBlock>
  </contentBlock>
  <contentBlock page="0" id="i-56985372cb73ff5a">
    <textBlock id="i-78a37bbe2703c5a0">Inom Arbetsmarknadsverket har man på en rad områden tidigare kunnat erbjuda vissa förmåner för att förmå de sökande till att anta erbjudet arbete. Arbetsförmedlare och arbetssökande finner det ytterst anmärkningsvärt att man ifrån statsmakternas sida i rådande situation lägger hinder i vägen för att öka rörligheten bland arbetskraften. Tidigare har man med framgång kunnat använda flyttningsbidrag som ett av många andra verksamma instrument i syfte att underlätta för de sökande att ta erbjudet arbete på annat håll.</textBlock>
    <textBlock id="i-7eccd33cda658ecc">Ändrade regler om att flyttningsbidrag med bohagstransport nyligen har upphört sätter nu myror i huvudet på många. Handläggarna ute på fältet ställer sig frågande till det som ständigt sker med ofta ändrade bidragsbestämmelser etc.</textBlock>
    <textBlock id="i-f3c6f1cd59949eb0">Riksdagens bemyndigande i denna del avsåg förenklingar. Med anledning av det skedda vill jag ställa följande fråga till arbetsmarknadsministern:</textBlock>
  </contentBlock>
  <contentBlock page="0" id="i-dc3a23c9e9d994cf">
    <textBlock id="i-91c7db6686d6e15b">Är arbetsmarknadsministern beredd att föreslå förändring av nuvarande regelverk så att flyttningsbidrag i form av bohagstransport återinförs i syfte att öka rörligheten bland de arbetslösa?</textBlock>
  </contentBlock>
  <contentBlock page="0" id="i-b1537ae78132df22">
    <textBlock id="i-c0d93ac7a19ee765">24 §  Kammaren åtskildes kl. 15.57.</textBlock>
  </contentBlock>
  <contentBlock page="0" id="i-415cdafb9ae05668">
    <textBlock id="i-d9ff6b38c7352ced">Förhandlingarna leddes</textBlock>
  </contentBlock>
  <contentBlock page="0" id="i-d544fc03528484f6">
    <textBlock id="i-24aa8d8a66c2a2c9">av förste vice talmannen från sammanträdets början t.o.m. 4 § anf. 11 (delvis) och</textBlock>
  </contentBlock>
  <contentBlock page="0" id="i-41a4e91321b0bd0f">
    <textBlock id="i-e4af5a68dbc1f81d">av talmannen därefter till sammanträdets slut.</textBlock>
  </contentBlock>
</protocol>
