<protocol id="prot-200203--83">
  <contentBlock page="0" id="i-0fd76b2f2fd670d3">
    <textBlock id="i-f2993bc289b66da8">19.00 - 23.04</textBlock>
  </contentBlock>
  <contentBlock page="0" id="i-0154877ef29336f1">
    <textBlock id="i-d75c5a8d9e885240">Det justerade protokollet beräknas utkomma om 3 veckor</textBlock>
  </contentBlock>
  <contentBlock page="0" id="i-d31a443c0d2f3957">
    <textBlock id="i-d86830f785b6cfde">-----------------------------------------------------------</textBlock>
  </contentBlock>
  <contentBlock page="0" id="i-5ed00794e63b64c2">
    <textBlock id="i-dffd0caf3fd5c8b6">1 §  Justering av protokoll</textBlock>
  </contentBlock>
  <contentBlock page="0" id="i-c9f2feb3cc132ebf">
    <textBlock id="i-276711418826bcbb">Justerades protokollet för den 27 mars.</textBlock>
    <textBlock id="i-26f67cb30a7a4475">2 §  Hänvisning av ärenden till utskott</textBlock>
  </contentBlock>
  <contentBlock page="0" id="i-e29f69d5a3c3d060">
    <textBlock id="i-40c8c5b04c845551">Föredrogs och hänvisades</textBlock>
    <textBlock id="i-daaee4caf45646a9">Motioner</textBlock>
    <textBlock id="i-3ca9d877ac0c1444">2002/03:U5-U8 till utrikesutskottet</textBlock>
  </contentBlock>
  <contentBlock page="0" id="i-b06643142bf94f0d">
    <textBlock id="i-05bfe31436b789e2">3 §  Förnyad bordläggning</textBlock>
  </contentBlock>
  <contentBlock page="0" id="i-afdf286e04eedf23">
    <textBlock id="i-d19fa9cb82eb9f1c">Föredrogs och bordlades åter</textBlock>
    <textBlock id="i-e30236580b23edf4">Finansutskottets betänkanden 2002/03:FiU13, FiU14</textBlock>
    <textBlock id="i-c3e0cd3a8cffe58e">och FiU17</textBlock>
    <textBlock id="i-490d222ad4ea56a1">Kulturutskottets betänkande 2002/03:KrU6</textBlock>
    <textBlock id="i-939967ddae279e34">Arbetsmarknadsutskottets betänkande 2002/03:AU5</textBlock>
  </contentBlock>
  <contentBlock page="0" id="i-2149e35b79d6144b">
    <textBlock id="i-32bad107b72c7517">4 §  Beslut om ärenden som slutdebatterats den</textBlock>
    <textBlock id="i-26e238dd4bb46137">27 mars</textBlock>
  </contentBlock>
  <contentBlock page="0" id="i-02a1755b02b2e7db">
    <textBlock id="i-4ddd5e9c41132176">KU21 Frågor om kommunal kompetens</textBlock>
    <textBlock id="i-b3020f9ee95d3428">Punkt 1 (Likställighetsprincipen)</textBlock>
    <textBlock id="i-f5e87a259cf14032">1. utskottet</textBlock>
    <textBlock id="i-991ccde1ad8d169d">2. res. 1 (c)</textBlock>
    <textBlock id="i-50bfa2beaee4edce">Votering:</textBlock>
    <textBlock id="i-add30d154ae74d8d">277 för utskottet</textBlock>
    <textBlock id="i-caa3fff19cb9f378">19 för res. 1</textBlock>
    <textBlock id="i-76aafc36cfc50c0f">53 frånvarande</textBlock>
    <textBlock id="i-6cc05c551552a3b2">Kammaren biföll utskottets förslag.</textBlock>
    <textBlock id="i-c425dcd2e3f4c36b">Partivis fördelning av rösterna:</textBlock>
    <textBlock id="i-d2f7509f4eb4086d">För utskottet:  124 s, 47 m, 43 fp, 26 kd, 24 v,</textBlock>
    <textBlock id="i-58ebb551045248cb">13 mp</textBlock>
    <textBlock id="i-913e26a3c500400d">För res. 1:     19 c</textBlock>
    <textBlock id="i-413204aa723309e0">Frånvarande:    20 s, 8 m, 5 fp, 7 kd, 6 v, 3 c, 4 mp</textBlock>
  </contentBlock>
  <contentBlock page="0" id="i-b83e3edbae24091e">
    <textBlock id="i-3dd6f3e770b13c4e">Punkt 3 (Kommunal näringsverksamhet)</textBlock>
    <textBlock id="i-4ecabfb35a430c0c">1. utskottet</textBlock>
    <textBlock id="i-c26b5a5a426eaa3a">2. res. 2 (m, fp)</textBlock>
    <textBlock id="i-77789ed07ee71421">Votering:</textBlock>
    <textBlock id="i-38fd8804237eff7d">206 för utskottet</textBlock>
    <textBlock id="i-132db5c87710d4a4">90 för res. 2</textBlock>
    <textBlock id="i-93e6610ab0a770df">53 frånvarande</textBlock>
    <textBlock id="i-448ba0185496e738">Kammaren biföll utskottets förslag.</textBlock>
    <textBlock id="i-013e22f6c286e622">Partivis fördelning av rösterna:</textBlock>
    <textBlock id="i-870e4752bf109b6e">För utskottet:  124 s, 26 kd, 24 v, 19 c, 13 mp</textBlock>
    <textBlock id="i-11e896aa609b2cd7">För res. 2:     47 m, 43 fp</textBlock>
    <textBlock id="i-0dca0ecd10d6d681">Frånvarande:    20 s, 8 m, 5 fp, 7 kd, 6 v, 3 c, 4 mp</textBlock>
  </contentBlock>
  <contentBlock page="0" id="i-77787885cb745f0d">
    <textBlock id="i-9869de6b5d779dff">Punkt 4 (Laglighetsprövning)</textBlock>
    <textBlock id="i-81d2428a1972fc67">1. utskottet</textBlock>
    <textBlock id="i-63af2a96c59edb37">2. res. 3 (m, fp, kd)</textBlock>
    <textBlock id="i-edffd06f6c4ad921">Votering:</textBlock>
    <textBlock id="i-ed97241e24dc8d51">179 för utskottet</textBlock>
    <textBlock id="i-089df21d00f20948">116 för res. 3</textBlock>
    <textBlock id="i-895789df8e1dc69f">54 frånvarande</textBlock>
    <textBlock id="i-9df2dc857eed1d45">Kammaren biföll utskottets förslag.</textBlock>
    <textBlock id="i-ed415f4218f4aee0">Partivis fördelning av rösterna:</textBlock>
    <textBlock id="i-495b6d922c2eb9de">För utskottet:  124 s, 23 v, 19 c, 13 mp</textBlock>
    <textBlock id="i-a855da912ac5031d">För res. 3:     47 m, 43 fp, 26 kd</textBlock>
    <textBlock id="i-f179002c07bc3203">Frånvarande:    20 s, 8 m, 5 fp, 7 kd, 7 v, 3 c, 4 mp</textBlock>
  </contentBlock>
  <contentBlock page="0" id="i-261c14bb3aa08bea">
    <textBlock id="i-d6f8118f7c536769">Punkt 6 (Vitesföreläggande för kommuner)</textBlock>
    <textBlock id="i-783085f60359527e">1. utskottet</textBlock>
    <textBlock id="i-f34743243233c311">2. res. 4 (fp)</textBlock>
    <textBlock id="i-92d1af3ea2279c13">Votering:</textBlock>
    <textBlock id="i-326268308247c833">254 för utskottet</textBlock>
    <textBlock id="i-45951bb2f2791f85">43 för res. 4</textBlock>
    <textBlock id="i-00e4b9c8f1946a0c">52 frånvarande</textBlock>
    <textBlock id="i-c6ddd20073e28ab9">Kammaren biföll utskottets förslag.</textBlock>
    <textBlock id="i-94f004719f448f6e">Partivis fördelning av rösterna:</textBlock>
    <textBlock id="i-a9f9a25119248ed3">För utskottet:  125 s, 47 m, 26 kd, 24 v, 19 c, 13 mp</textBlock>
    <textBlock id="i-f80779db5d02fff8">För res. 4:     43 fp</textBlock>
    <textBlock id="i-6592eb2cdb908e9a">Frånvarande:    19 s, 8 m, 5 fp, 7 kd, 6 v, 3 c, 4 mp</textBlock>
  </contentBlock>
  <contentBlock page="0" id="i-6dd5f0e44d812980">
    <textBlock id="i-6ba933b9b6a4f234">Punkt 7 (Ekonomiskt stöd till enskild barnomsorg)</textBlock>
    <textBlock id="i-f1dbd10add2c14d4">1. utskottet</textBlock>
    <textBlock id="i-3758623cb618f7bf">2. res. 5 (m, kd, c, mp)</textBlock>
    <textBlock id="i-df6d4130ca0cf7d0">Votering:</textBlock>
    <textBlock id="i-332174381d5e8efe">186 för utskottet</textBlock>
    <textBlock id="i-618b512e5f7e9c10">107 för res. 5</textBlock>
    <textBlock id="i-740cac89604b353f">1 avstod</textBlock>
    <textBlock id="i-a8038acf52dc00ff">55 frånvarande</textBlock>
    <textBlock id="i-382b47561312765a">Kammaren biföll utskottets förslag.</textBlock>
    <textBlock id="i-35270757b6a7c528">Partivis fördelning av rösterna:</textBlock>
    <textBlock id="i-2838ea2cd0be5d54">För utskottet:  123 s, 39 fp, 24 v</textBlock>
    <textBlock id="i-f447de2914d60abe">För res. 5:     47 m, 2 fp, 26 kd, 19 c, 13 mp</textBlock>
    <textBlock id="i-b11403610c5cc06f">Avstod:         1 fp</textBlock>
    <textBlock id="i-35baaf50a559e3cf">Frånvarande:    21 s, 8 m, 6 fp, 7 kd, 6 v, 3 c, 4 mp</textBlock>
  </contentBlock>
  <contentBlock page="0" id="i-02c3246d853999de">
    <textBlock id="i-70a93415a050f37f">Övriga punkter</textBlock>
    <textBlock id="i-120cfa7ef04b2256">Kammaren biföll utskottets förslag.</textBlock>
  </contentBlock>
  <contentBlock page="0" id="i-f81ac7c0b37dcfde">
    <textBlock id="i-93b1edb84967586a">KU25 Massmediefrågor</textBlock>
    <textBlock id="i-09b25ed27049bbf4">Punkt 1 (Grundläggande principer och former för programföretags verksamhet)</textBlock>
    <textBlock id="i-8fe0e4e93b938c4f">1. utskottet</textBlock>
    <textBlock id="i-3b5b3e635fa13e15">2. res. 1 (m, fp)</textBlock>
    <textBlock id="i-5ae68455990def42">Votering:</textBlock>
    <textBlock id="i-5157bc0ca19ec113">205 för utskottet</textBlock>
    <textBlock id="i-ec535b6493a77165">90 för res. 1</textBlock>
    <textBlock id="i-0931147aa1ce5172">54 frånvarande</textBlock>
    <textBlock id="i-34ac25a4832ac0eb">Kammaren biföll utskottets förslag.</textBlock>
    <textBlock id="i-00bfe94037e6ada0">Partivis fördelning av rösterna:</textBlock>
    <textBlock id="i-9791f7ae06f1c970">För utskottet:  125 s, 24 kd, 24 v, 19 c, 13 mp</textBlock>
    <textBlock id="i-1c023075f578ec2c">För res. 1:     46 m, 43 fp, 1 kd</textBlock>
    <textBlock id="i-2acdd4d56e115b62">Frånvarande:    19 s, 9 m, 5 fp, 8 kd, 6 v, 3 c, 4 mp</textBlock>
  </contentBlock>
  <contentBlock page="0" id="i-47a9b340d237f88c">
    <textBlock id="i-5458379b887c3ab4">Punkt 11 (Koncessionsavgift för TV)</textBlock>
    <textBlock id="i-6428684ceb62c0d3">1. utskottet</textBlock>
    <textBlock id="i-d30f9500a6a948c6">2. res. 8 (m, fp, kd)</textBlock>
    <textBlock id="i-9c994843e597ff30">Votering:</textBlock>
    <textBlock id="i-8b9e60108c0bf039">180 för utskottet</textBlock>
    <textBlock id="i-4c59427f9a214460">116 för res. 8</textBlock>
    <textBlock id="i-5bff05aaa02694b7">53 frånvarande</textBlock>
    <textBlock id="i-2b356d7b1483f900">Kammaren biföll utskottets förslag.</textBlock>
    <textBlock id="i-460deb149d629afc">Partivis fördelning av rösterna:</textBlock>
    <textBlock id="i-824810bb393d2c17">För utskottet:  124 s, 24 v, 19 c, 13 mp</textBlock>
    <textBlock id="i-86b2862a45a74ae4">För res. 8:     47 m, 43 fp, 26 kd</textBlock>
    <textBlock id="i-285afb6a47298a4c">Frånvarande:    20 s, 8 m, 5 fp, 7 kd, 6 v, 3 c, 4 mp</textBlock>
  </contentBlock>
  <contentBlock page="0" id="i-9384b32e0c27c92e">
    <textBlock id="i-2e442842aa42bbff">Punkt 13 (Textade program i TV4)</textBlock>
    <textBlock id="i-2f62bbdabbcc7b16">1. utskottet</textBlock>
    <textBlock id="i-22f2ea0a827bbbec">2. res. 10 (c, mp)</textBlock>
    <textBlock id="i-c2ca79e76d8813db">Votering:</textBlock>
    <textBlock id="i-fefd77f8cb269c15">265 för utskottet</textBlock>
    <textBlock id="i-c4012acc85d06602">32 för res. 10</textBlock>
    <textBlock id="i-f5be9e24c699d78e">52 frånvarande</textBlock>
    <textBlock id="i-6fb5b78bdb227dbc">Kammaren biföll utskottets förslag.</textBlock>
    <textBlock id="i-42c44023e9d18047">Partivis fördelning av rösterna:</textBlock>
    <textBlock id="i-56a252b58fe66384">För utskottet:  125 s, 47 m, 43 fp, 26 kd, 24 v</textBlock>
    <textBlock id="i-80da07c0a191143e">För res. 10:    19 c, 13 mp</textBlock>
    <textBlock id="i-33ef0e6d5176fc9b">Frånvarande:    19 s, 8 m, 5 fp, 7 kd, 6 v, 3 c, 4 mp</textBlock>
  </contentBlock>
  <contentBlock page="0" id="i-e51b3209bddd1d36">
    <textBlock id="i-d991211726482319">Punkt 17 (Minskning eller avveckling av presstödet)</textBlock>
    <textBlock id="i-86e1d768fc35c96a">1. utskottet</textBlock>
    <textBlock id="i-a6d5fa2457725be0">2. res. 14 (fp)</textBlock>
    <textBlock id="i-415f17d96742207b">Votering:</textBlock>
    <textBlock id="i-68d6ccf3711e08f8">206 för utskottet</textBlock>
    <textBlock id="i-8038fd1d0810b13f">43 för res. 14</textBlock>
    <textBlock id="i-d5ee83fcd99161eb">47 avstod</textBlock>
    <textBlock id="i-d372da65f5a26990">53 frånvarande</textBlock>
    <textBlock id="i-ac5b20969ee572d0">Kammaren biföll utskottets förslag.</textBlock>
    <textBlock id="i-631e5baa414c6d2c">Partivis fördelning av rösterna:</textBlock>
    <textBlock id="i-8af8ce205d0f420c">För utskottet:  125 s, 26 kd, 24 v, 19 c, 12 mp</textBlock>
    <textBlock id="i-11ea11c3f0755b4c">För res. 14:    43 fp</textBlock>
    <textBlock id="i-9b12d6dd11838147">Avstod:         47 m</textBlock>
    <textBlock id="i-2e895694820d45ec">Frånvarande:    19 s, 8 m, 5 fp, 7 kd, 6 v, 3 c, 5 mp</textBlock>
  </contentBlock>
  <contentBlock page="0" id="i-6b2d1b033c0e3ffb">
    <textBlock id="i-36703db6c7abdabb">Övriga punkter</textBlock>
    <textBlock id="i-6a37802b06335b69">Kammaren biföll utskottets förslag.</textBlock>
  </contentBlock>
  <contentBlock page="0" id="i-cce1598bfbb9df22">
    <textBlock id="i-d4397b233db9b3c6">UbU7 Studiemedelsfrågor m.m.</textBlock>
    <textBlock id="i-dcec86a55c2784ad">Punkt 1 (Nytt studiestödssystem)</textBlock>
    <textBlock id="i-a680ec9019d1651a">1. utskottet</textBlock>
    <textBlock id="i-48fd03184a08aa27">2. res. 1 (m)</textBlock>
    <textBlock id="i-de32fd5c6f758d0d">Votering:</textBlock>
    <textBlock id="i-4d0ff50d42654612">222 för utskottet</textBlock>
    <textBlock id="i-13199f79d984db10">47 för res. 1</textBlock>
    <textBlock id="i-1fdbb843d97fade0">26 avstod</textBlock>
    <textBlock id="i-ecd69988b4f99614">54 frånvarande</textBlock>
    <textBlock id="i-6c5e60e9b93227e0">Kammaren biföll utskottets förslag.</textBlock>
    <textBlock id="i-e8af1208b1bb1df4">Partivis fördelning av rösterna:</textBlock>
    <textBlock id="i-cd0321b4cfd622a7">För utskottet:  125 s, 42 fp, 24 v, 19 c, 12 mp</textBlock>
    <textBlock id="i-fa046120df33d62e">För res. 1:     47 m</textBlock>
    <textBlock id="i-b2210193f36d2608">Avstod:         26 kd</textBlock>
    <textBlock id="i-467dbec0ef80eece">Frånvarande:    19 s, 8 m, 6 fp, 7 kd, 6 v, 3 c, 5 mp</textBlock>
  </contentBlock>
  <contentBlock page="0" id="i-c038a963fab2bb84">
    <textBlock id="i-fd4d223b7b25483a">Punkt 3 (Studiestöd för vuxenutbildning i övrigt)</textBlock>
    <textBlock id="i-7810d8c1d1be7ef6">1. utskottet</textBlock>
    <textBlock id="i-077f79433d0b746c">2. res. 4 (kd)</textBlock>
    <textBlock id="i-c56f1d4bdfc82c96">Votering:</textBlock>
    <textBlock id="i-a2c2ec038ddbf6c5">271 för utskottet</textBlock>
    <textBlock id="i-2a5e06d331ff937d">26 för res. 4</textBlock>
    <textBlock id="i-8dc58829fbc4acec">52 frånvarande</textBlock>
    <textBlock id="i-1f4c67bec7070db6">Kammaren biföll utskottets förslag.</textBlock>
    <textBlock id="i-7625fcfd21208edd">Partivis fördelning av rösterna:</textBlock>
    <textBlock id="i-a5114005931fc38a">För utskottet:  125 s, 47 m, 43 fp, 24 v, 19 c, 13 mp</textBlock>
    <textBlock id="i-1e12fb60a3bcda32">För res. 4:     26 kd</textBlock>
    <textBlock id="i-440faf52a6b6c708">Frånvarande:    19 s, 8 m, 5 fp, 7 kd, 6 v, 3 c, 4 mp</textBlock>
  </contentBlock>
  <contentBlock page="0" id="i-8efebf62840d811c">
    <textBlock id="i-35e4bf4d62e192a9">Punkt 7 (Studiemedel vid studier utomlands)</textBlock>
    <textBlock id="i-6482216bb23bf2ca">1. utskottet</textBlock>
    <textBlock id="i-d6baceeb346b6757">2. res. 6 (fp, m, kd, c)</textBlock>
    <textBlock id="i-83dced7a07561f37">Votering:</textBlock>
    <textBlock id="i-73fa7c0fc06f75f9">163 för utskottet</textBlock>
    <textBlock id="i-81c17713a698e1b3">134 för res. 6</textBlock>
    <textBlock id="i-c058543ad6b281ef">52 frånvarande</textBlock>
    <textBlock id="i-9466441b007610be">Kammaren biföll utskottets förslag.</textBlock>
    <textBlock id="i-94a452d1e2c0a074">Partivis fördelning av rösterna:</textBlock>
    <textBlock id="i-74a0440e3c6264f6">För utskottet:  125 s, 1 fp, 24 v, 13 mp</textBlock>
    <textBlock id="i-2e06de3d6de4eb95">För res. 6:     47 m, 42 fp, 26 kd, 19 c</textBlock>
    <textBlock id="i-c47b6d6669bc000f">Frånvarande:    19 s, 8 m, 5 fp, 7 kd, 6 v, 3 c, 4 mp</textBlock>
    <textBlock id="i-049cded587ac1e51">Karin Granbom (fp) anmälde att hon avsett att rösta nej men markerats ha röstat ja.</textBlock>
  </contentBlock>
  <contentBlock page="0" id="i-9dc87bb3af25ca6e">
    <textBlock id="i-2d0e112cb5db6519">Punkt 12 (Examensbonus)</textBlock>
    <textBlock id="i-13085c3aba13ddcb">1. utskottet</textBlock>
    <textBlock id="i-285531229907b93e">2. res. 8 (fp)</textBlock>
    <textBlock id="i-0dcd3f5f69089d2a">Votering:</textBlock>
    <textBlock id="i-21adcd3076688747">253 för utskottet</textBlock>
    <textBlock id="i-92b86ab14a07b4c2">43 för res. 8</textBlock>
    <textBlock id="i-8ee3bb7df663f580">53 frånvarande</textBlock>
    <textBlock id="i-c03ee459d70c3ae7">Kammaren biföll utskottets förslag.</textBlock>
    <textBlock id="i-21b388a938a8141d">Partivis fördelning av rösterna:</textBlock>
    <textBlock id="i-93e02e822c2bc61c">För utskottet:  124 s, 47 m, 26 kd, 24 v, 19 c, 13 mp</textBlock>
    <textBlock id="i-9f6b6fcbd9aa20aa">För res. 8:     43 fp</textBlock>
    <textBlock id="i-34ae19f794daac04">Frånvarande:    20 s, 8 m, 5 fp, 7 kd, 6 v, 3 c, 4 mp</textBlock>
  </contentBlock>
  <contentBlock page="0" id="i-d5da9c286579abd6">
    <textBlock id="i-f1fa38b53043d4fc">Övriga punkter</textBlock>
    <textBlock id="i-1d4f1aff90df5e38">Kammaren biföll utskottets förslag.</textBlock>
  </contentBlock>
  <contentBlock page="0" id="i-af0383582e41f21d">
    <textBlock id="i-9f914caeade706dc">UbU8 Elever med funktionshinder</textBlock>
    <textBlock id="i-5b28581bfb84a532">Punkt 1 (Skolans kvalitet för barn med funktionshinder)</textBlock>
    <textBlock id="i-3dfb8bcf8843e457">1. utskottet</textBlock>
    <textBlock id="i-5353bf35c5251a2a">2. res. 1 (m)</textBlock>
    <textBlock id="i-52f54800933daf41">Votering:</textBlock>
    <textBlock id="i-ae4cd48ed9515997">249 för utskottet</textBlock>
    <textBlock id="i-9df77ef6ff582b98">47 för res. 1</textBlock>
    <textBlock id="i-f3a540fccb3a9c87">53 frånvarande</textBlock>
    <textBlock id="i-7e8a9774b49b4cd7">Kammaren biföll utskottets förslag.</textBlock>
    <textBlock id="i-348a64ec3feb2971">Partivis fördelning av rösterna:</textBlock>
    <textBlock id="i-d8796b36a9ffbe3f">För utskottet:  125 s, 43 fp, 25 kd, 24 v, 19 c, 13 mp</textBlock>
    <textBlock id="i-9f32798b6eed1d55">För res. 1:     47 m</textBlock>
    <textBlock id="i-d793d50269d64e34">Frånvarande:    19 s, 8 m, 5 fp, 8 kd, 6 v, 3 c, 4 mp</textBlock>
  </contentBlock>
  <contentBlock page="0" id="i-cd19320df116f0dd">
    <textBlock id="i-cdc09aee5c6a2831">Punkt 3 (Utbildningen för s.k. bokstavsbarn)</textBlock>
    <textBlock id="i-74605dbb901f1ab3">1. utskottet</textBlock>
    <textBlock id="i-3f938261e41ca6ea">2. res. 3 (kd)</textBlock>
    <textBlock id="i-2b0b21f3c15f6e94">Votering:</textBlock>
    <textBlock id="i-4e50d6243bb8a367">270 för utskottet</textBlock>
    <textBlock id="i-c82f8d8ec2c60eb6">27 för res. 3</textBlock>
    <textBlock id="i-d1d2a3c46f7d6f70">52 frånvarande</textBlock>
    <textBlock id="i-b85031feb9f19170">Kammaren biföll utskottets förslag.</textBlock>
    <textBlock id="i-6c9fe5541fda474c">Partivis fördelning av rösterna:</textBlock>
    <textBlock id="i-70593cd1c6945f7d">För utskottet:  125 s, 47 m, 42 fp, 24 v, 19 c, 13 mp</textBlock>
    <textBlock id="i-38c2494b72624543">För res. 3:     1 fp, 26 kd</textBlock>
    <textBlock id="i-832de1aee9c5b9b4">Frånvarande:    19 s, 8 m, 5 fp, 7 kd, 6 v, 3 c, 4 mp</textBlock>
  </contentBlock>
  <contentBlock page="0" id="i-8ad73f35050740b7">
    <textBlock id="i-8c00ca0173fe709a">Punkt 4 (Stöd till elever med läs- och skrivsvårigheter)</textBlock>
    <textBlock id="i-b0cad5c7d09aa83b">1. utskottet</textBlock>
    <textBlock id="i-1cd96322fb3bd918">2. res. 4 (fp, kd, c)</textBlock>
    <textBlock id="i-2710974d846726de">Votering:</textBlock>
    <textBlock id="i-7a71ab4184818f6d">206 för utskottet</textBlock>
    <textBlock id="i-b5325c4994ad118d">89 för res. 4</textBlock>
    <textBlock id="i-052b9276f2b05f40">54 frånvarande</textBlock>
    <textBlock id="i-6e7b9195664758b5">Kammaren biföll utskottets förslag.</textBlock>
    <textBlock id="i-b85e8ec70b7cb000">Partivis fördelning av rösterna:</textBlock>
    <textBlock id="i-3c6ebc64af429207">För utskottet:  124 s, 47 m, 24 v, 11 mp</textBlock>
    <textBlock id="i-89f27aa744b1b4f7">För res. 4:     43 fp, 26 kd, 19 c, 1 mp</textBlock>
    <textBlock id="i-1f014c5569652f73">Frånvarande:    20 s, 8 m, 5 fp, 7 kd, 6 v, 3 c, 5 mp</textBlock>
  </contentBlock>
  <contentBlock page="0" id="i-af199b3c3c125f02">
    <textBlock id="i-6664e3cb02ea996d">Punkt 12 (Upphävande av beslut att avveckla specialskolor)</textBlock>
    <textBlock id="i-b439f7401d26ceaf">1. utskottet</textBlock>
    <textBlock id="i-35ee079b6ac4004c">2. res. 11 (fp, m, kd, c)</textBlock>
    <textBlock id="i-cc8332aaf256434c">Votering:</textBlock>
    <textBlock id="i-d0f1f805d402737a">160 för utskottet</textBlock>
    <textBlock id="i-9267da3eb25e2094">134 för res. 11</textBlock>
    <textBlock id="i-05e7977b4953176e">2 avstod</textBlock>
    <textBlock id="i-0fd405fb4623df8a">53 frånvarande</textBlock>
    <textBlock id="i-62f6a3e6ad192a57">Kammaren biföll utskottets förslag.</textBlock>
    <textBlock id="i-f0985e50f5155cea">Partivis fördelning av rösterna:</textBlock>
    <textBlock id="i-8778788cd071c0ae">För utskottet:  125 s, 24 v, 11 mp</textBlock>
    <textBlock id="i-654b8afe3d94ba5a">För res. 11:    47 m, 42 fp, 26 kd, 19 c</textBlock>
    <textBlock id="i-4181d5387b980f25">Avstod:         2 mp</textBlock>
    <textBlock id="i-e0aec2896fe3d72b">Frånvarande:    19 s, 8 m, 6 fp, 7 kd, 6 v, 3 c, 4 mp</textBlock>
    <textBlock id="i-ccf30ea2bf2b2b84">Gustav Fridolin och Ulf Holm (båda mp) anmälde att de avsett att avstå från att rösta men markerats ha röstat ja.</textBlock>
  </contentBlock>
  <contentBlock page="0" id="i-7855d29da908a9c3">
    <textBlock id="i-540d0b394bf6219e">Övriga punkter</textBlock>
    <textBlock id="i-eef2c30afc29f239">Kammaren biföll utskottets förslag.</textBlock>
  </contentBlock>
  <contentBlock page="0" id="i-cdde47aff85bb5c5">
    <textBlock id="i-a08aa1fb805d457a">5 §  Irakkonflikten och FN-stadgans våldsförbud</textBlock>
  </contentBlock>
  <contentBlock page="0" id="i-5de5b82043353980">
    <textBlock id="i-ac0cc89d40a9c353">Föredrogs utrikesutskottets betänkande 2002/03:UU16</textBlock>
    <textBlock id="i-2feb205505b39de4">Irakkonflikten och FN-stadgans våldsförbud.</textBlock>
  </contentBlock>
  <contentBlock page="0" id="i-9bd6d16c5360c3d1">
    <textBlock id="i-187e3eb8fc85e60a">Kammaren biföll utskottets förslag att ärendet fick avgöras efter endast en bordläggning.</textBlock>
  </contentBlock>
  <contentBlock page="0" id="i-47a4962e0076f260">
    <textBlock id="i-a1b56b5557e82bfe">Anf.  1  KENNETH G FORSLUND (s):</textBlock>
    <textBlock id="i-ba7174b757668626">Fru talman! Vänsterpartiet föreslår i en motion att regeringen i FN verkar för att ett militärt angrepp på</textBlock>
    <textBlock id="i-85307cfc5b1f80be">Irak utan stöd av en ny resolution i säkerhetsrådet fördöms som ett brott mot FN-stadgan och folkrätten.</textBlock>
    <textBlock id="i-5ed396d19e82f152">Motionen är skriven kort före det att USA, Storbritannien med flera länder inledde sin militära aktion mot Irak torsdagen den 20 mars. Motionen har väckts med anledning av händelse av större vikt, och det innebär att händelsen inte har kunnat förutses. Därför får motionen väckas trots att det inte är motionstid.</textBlock>
    <textBlock id="i-bfeea2efb1294efe">De förutsättningar som motionsyrkandet utgår från - militärt angrepp mot Irak samt avsaknad av en ny och klar resolution i säkerhetsrådet - är numera, som alla vet, ett faktum. Utrikesutskottet har beslutat att föreslå riksdagen att avslå motionen. Motiven till avslagsförslaget varierar mellan olika partier.</textBlock>
    <textBlock id="i-e242caad152d3e5c">Socialdemokraternas motiv för att avslå motionen är att Sverige redan framfört kritik mot USA och att det som föreslås i motionen till stor del redan genomförts.</textBlock>
    <textBlock id="i-afa1a9ee7c0d1bf1">Moderaterna, Folkpartiet och Kristdemokraterna menar att Irakoperationen inte entydigt kan påstås strida mot folkrätten. Ett ytterligare säkerhetsrådsbeslut hade självklart varit att föredra, då det skulle ha gett större legitimitet åt operationen, menar de.</textBlock>
    <textBlock id="i-34fe1b7625508532">Centerpartiet vill också avslå motionen men anser att den svenska regeringen borde framföra en officiell protest direkt till regeringarna i USA med flera länder.</textBlock>
    <textBlock id="i-3bab8507b5410a0d">Vänsterpartiet och Miljöpartiet vill att riksdagen ska bifalla motionen och uppmanar regeringen att agera för att FN:s generalförsamling inkallas för att diskutera frågan om Irakkonflikten och att Sverige i generalförsamlingen tydligt framför sin uppfattning.</textBlock>
    <textBlock id="i-f214e21a98993121">En majoritet i utrikesutskottet delar alltså regeringens uppfattning att USA:s och dess allierades angrepp på Irak strider mot folkrätten eftersom det saknar FN-mandat. Utskottet menar att massförstörelsevapen i händerna på den irakiska regimen är ett hot mot internationell fred och säkerhet. FN:s vapeninspektörer borde ha fått mer tid enligt utskottet.</textBlock>
    <textBlock id="i-b5b73328c1dff281">Regeringen, bland annat statsministern och utrikesministern, har utifrån folkrättsliga bedömningar framfört väl grundad kritik mot USA och dess allierade enligt utskottet. Den valda formen för kritiken är lämpligt avvägd och lägger en konstruktiv grund inför framtiden. Utskottet utgår från att regeringen aktivt kommer att verka för att FN:s auktoritet blir återställd och att frågan om Irak även i fortsättningen behandlas i säkerhetsrådet.</textBlock>
    <textBlock id="i-ae27f0ad6b809e48">Utrikesutskottet anser att det som föreslås i motionen från Vänsterpartiet till stor del redan har genomförts. Utrikesutskottet föreslår därför riksdagen att avslå motionen.</textBlock>
    <textBlock id="i-9606d7f2f1f4808d">Avslutningsvis, fru talman: I betänkandet finns tre reservationer, avgivna av Miljöpartiet och Vänsterpartiet, som alltså vill säga ja till motionen, och av</textBlock>
    <textBlock id="i-d1220c9dc682b82b">Moderaterna, Kristdemokraterna, Folkpartiet och</textBlock>
    <textBlock id="i-7212267454be1fa1">Centern, som också vill avslå motionen men med andra motiv än de som majoriteten anger.</textBlock>
  </contentBlock>
  <contentBlock page="0" id="i-519d9866b0baaf44">
    <textBlock id="i-b452507bcbb17044">Anf.  2  GÖRAN LENNMARKER (m):</textBlock>
    <textBlock id="i-270df2d603520e10">Fru talman! Saddam Hussein valde kriget. Han valde att inte följa FN:s krav, och därmed ser vi nu ytterligare en tragedi läggas på Iraks folk, detta folk som har blivit så hårt prövat.</textBlock>
    <textBlock id="i-971623fe21cdebb8">Vi har en internationell rättsordning, och den är viktig. Ska vi ha en anständig och civiliserad värld måste vi ha en rättsordning som fungerar. Den rättsordningen består dels av den internationella rätten, folkrätten, dels av möjligheten att fatta beslut om att hävda folkrätten, och dels av möjligheter att se till att folkrätten verkligen följs och att det finns koalitioner av frivilliga länder som är beredda att se till att folkrätten också genomdrivs. Den här sammanlagda internationella rättsordningen måste vi värna och se till att den verkligen fungerar, annars får vi en värld som kan bli mörk och hemsk.</textBlock>
    <textBlock id="i-58d4613e241e305d">Moderata samlingspartiets inställning i frågan om folkrätten är ganska enkel. Den följer den som FN:s generalsekreterare ger uttryck för och den som väl är den normala bland Nordens länder och bland Europas länder, och jag tror att det också gäller en majoritet av</textBlock>
    <textBlock id="i-570ab694508868b3">FN:s medlemsstater. Kofi Annan har ju inte fördömt detta som ett brott mot folkrätten. Däremot har han sagt att ett ytterligare beslut i säkerhetsrådet skulle ge ökad legitimitet. Det är alltså den inställningen som</textBlock>
    <textBlock id="i-34368123a57247a4">Moderata samlingspartiet med flera står bakom.</textBlock>
    <textBlock id="i-62bc5a84ccda7444">Resolutionen 1441, som säkerhetsrådet tog i början av november, gav Saddam Hussein-regimen i Irak en sista chans att fullfölja sina förpliktelser mot FN.</textBlock>
    <textBlock id="i-7f33bdcedb4d492f">Det är för övrigt i morgon exakt tolv år sedan FN</textBlock>
    <textBlock id="i-e6d03cf096dfee42">bestämde om vilka förpliktelser Iraks regim skulle ha.</textBlock>
    <textBlock id="i-7090f38e54107017">Det var den 3 april 1991. Resolution 1441 sade att det skulle bli allvarliga konsekvenser om man inte tog denna sista chans och levde upp till FN:s förpliktelser. Trovärdigheten bakom resolution 1441 gavs av</textBlock>
    <textBlock id="i-c1d6fb6a93d0959d">USA och Storbritannien genom en militär uppbyggnad i Mellanöstern. Det var det som var hela konstruktionen i detta. Man sade att detta var en sista chans att uppfylla de villkor som FN satt upp, annars följer allvarliga konsekvenser. Det som gav trovärdighet till detta var USA:s och Storbritanniens militära styrkeuppbyggnad i Mellanöstern. Det var så att säga hela FN-konstruktionen.</textBlock>
    <textBlock id="i-1f4e6d4f191d4159">Sedan följde ingen ytterligare resolution, men det skulle ha varit bra. Det tror jag att nästan alla är överens om, inklusive Storbritannien, USA och dess allierade. Men innebär det att detta är ett brott mot folkrätten?</textBlock>
    <textBlock id="i-507bfe07a0774357">Vi vet att militära aktioner tidigare har använts för att skydda viktiga värden utan stöd i en FN-</textBlock>
    <textBlock id="i-845695003f9545f8">resolution. Vi hade fallet med Kosovointerventionen våren 1999. I just den talarstol som jag står i nu stod</textBlock>
    <textBlock id="i-3465137a9f106481">FN:s generalsekreterare Kofi Annan i slutet av maj</textBlock>
    <textBlock id="i-b44cd1dc9bf331f1">1999 och sade att han hade förståelse för Natos ensidiga aktion. Man kunde inte stillatigande åse fortsatta grymheter i Kosovo. Det var den formulering som</textBlock>
    <textBlock id="i-d3e75f24ada73fd2">FN:s generalsekreterare inför den svenska riksdagen valde. Det var ju precis, som ni minns, när Kosovoaktionen var slutförd.</textBlock>
    <textBlock id="i-25c8aa2d890af7d8">Ett annat fall är skyddet av norra Irak, som också har pågått sedan 1991. Där har USA och Storbritannien i tolv års tid skyddat norra Irak, det som vi i dagligt tal kallar Kurdistan, mot att utsättas för angrepp från Saddam Husseins regim. Det är uppemot fyra miljoner människor, främst kurder, som dag och natt i tolv års tid har skyddats mot detta. Det har vi varit och är tacksamma för från det internationella samfundets sida. Sverige och praktiskt taget alla andra länder har stor tacksamhet mot USA och Storbritannien för att de genomför detta nödvändiga arbete:</textBlock>
    <textBlock id="i-c8b8a6837636af16">att skydda mot de folkmordsplaner som vi vet att</textBlock>
    <textBlock id="i-4415e973360790b2">Saddam Husseins regim har.</textBlock>
    <textBlock id="i-4daa8e501f0467b3">De här två fallen pekar på att det inte alltid är så att FN:s säkerhetsråd förmår ta beslut för att skydda viktiga värden. Den här debatten kom egentligen att flamma upp mest i mitten av 1990-talet, när vi hade ett tredje fall då Förenta Nationernas säkerhetsråd inte förmådde ta beslut. Det var ju folkmordet i</textBlock>
    <textBlock id="i-a4190ae3ee4164ac">Rwanda. Då tittade säkerhetsrådet bort och engagerade sig inte i en fråga som så uppenbarligen var säkerhetsrådets ansvar. Att skydda mot folkmord är kanske det viktigaste av allt. Det ledde också till att FN fick en mycket försvagad auktoritet, framför allt i Afrika.</textBlock>
    <textBlock id="i-8182536f8b23530c">Folk såg att man inte fullföljde det man borde ha gjort.</textBlock>
    <textBlock id="i-dd674d5f3ce1eb31">Man kan summera de här tre fallen. I Rwandafallet var det passivitet från säkerhetsrådets sida. I Kosovofallet och Kurdistanfallet har det varit hot om veto som har omöjliggjort ett tydligt säkerhetsrådsmandat för våldsanvändning.</textBlock>
    <textBlock id="i-cdb82649af042bf8">Är det nu viktiga värden som skyddas i Irak? Det är egentligen det som den internationella säkerhetsordningen måste utgå ifrån, att det är viktiga värden som ska skyddas. Är det så i fallet Irak? Ser vi tillbaka så har säkerhetsrådet i tolv långa år gång efter gång betonat att Saddam Husseins regim måste uppfylla FN:s krav. Under de här tolv åren har ungefär 60</textBlock>
    <textBlock id="i-aea5e3c12d0fa3b7">länder - en tredjedel av FN:s medlemsstater - suttit i säkerhetsrådet, bland annat Sverige. Under den här perioden har man entydigt hamrat detta budskap: Ni måste uppfylla FN:s villkor! I den meningen är det väl få saker i FN:s historia som har varit så entydiga som just detta: att Saddam Husseins regim måste uppfylla FN-villkoren. Det är kanske också därför som en fjärdedel av FN:s medlemsländer ingår i den koalition som nu vidtar de allvarliga åtgärder som resolution 1441 talar om.</textBlock>
    <textBlock id="i-38f10c12edfd62e6">Vi går tillbaka till det här att hålla upp en internationell rättsordning. USA och Storbritannien har en viktig roll i detta. Det är de två länder som startade</textBlock>
    <textBlock id="i-e8192faf5bcfaa87">FN - det var ju Churchill och Roosevelt som i Atlantdeklarationen skapade FN, kan man säga, och gav riktlinjerna för den internationella organisationen efter andra världskrigets slut. I fallet Irak är det just</textBlock>
    <textBlock id="i-a7d24a444938f787">USA och Storbritannien som har upprätthållit mycket av den internationella rättsordningen. Det var de två länderna som försvarade Gulfstaterna och Saudiarabien mot Saddam Husseins angrepp. Det var de två länderna, USA och Storbritannien, som befriade Kuwait. Det är USA och Storbritannien som i tolv års tid har skyddat Kurdistan och sett till att fyra miljoner människor inte har fördrivits eller utsatts för folkmord.</textBlock>
    <textBlock id="i-66e7ce3f2cd7bed5">Det är också USA och Storbritannien som var själva förutsättningen för resolution 1441, för den militära uppbyggnaden i Mellanöstern var just förutsättningen för allvaret i resolutionen 1441. I den meningen kan man säga att just USA och Storbritannien har varit en viktig faktor i att upprätthålla den internationella rättsordningen, särskilt vad avser Irak. Och nu är det alltså USA och Storbritannien som tillsammans med ett femtiotal FN-medlemmar genomför de allvarliga konsekvenserna.</textBlock>
    <textBlock id="i-82de06e419e4b62b">Fru talman! I den nuvarande situationen pågår ju stridshandlingar. Det viktiga nu är att alla irakier snarast möjligt får leva i frihet, värdighet och välstånd under en demokratisk regim. Det tror jag egentligen är det som borde förena oss alla: att ha en regim i Irak som har fred med sina grannar och som har fred internt i landet, som inte förtrycker sitt folk utan som gör att irakierna faktiskt kan leva under värdiga och mänskliga villkor. Därför får man innerligt hoppas att kriget blir kort och att Saddam Husseins regim faller snarast möjligt.</textBlock>
    <textBlock id="i-56fa1fb9f6fc9b6d">Fru talman! Med detta ber jag att få yrka bifall till reservation 2.</textBlock>
  </contentBlock>
  <contentBlock page="0" id="i-8250b206e2430165">
    <textBlock id="i-c39efe36251af12c">Anf.  3  CARL B HAMILTON (fp):</textBlock>
    <textBlock id="i-bf66c2571c18dbf7">Fru talman! Tankarna och uppmärksamheten går mest till det som pågår i Irak. Här ska vi, tack och lov, syssla med en något mindre skrämmande aspekt på kriget, nämligen folkrätten.</textBlock>
    <textBlock id="i-1ecb0b9cefd34e44">Låt mig inledningsvis konstatera att Folkpartiet hela tiden har menat att vapeninspektörerna skulle ges mera tid. Vi har stöttat Hans Blix ansträngningar fullt ut.</textBlock>
    <textBlock id="i-b00f20120e8ea84f">Fru talman! Ordet folkrätt är egentligen ett alltför snällt ord. Vad det handlar om är inte i första hand folkens rätt utan staternas rätt. Folkrätten handlar inte heller om någon otvetydig rätt för folken att slippa leva under förtryck. Den handlar i stället bland annat om var gränserna går för regeringars rätt att utan inblandning utifrån fritt styra och ställa inom sitt land, till exempel hur långt en regering kan gå när det gäller att begå brott mot den egna befolkningens mänskliga rättigheter. I Rwanda och Kosovo var det okej att omvärlden skulle ingripa. Men Tjetjenien då, för att ta ett annat exempel?</textBlock>
    <textBlock id="i-77f0e794578dacf5">För det första: Folkrättens traditionella grundregel är statssuveränitetens överhöghet. Det var därför överraskande när statsminister Göran Persson i ett tal den 25 mars sade: "Skyddet för mänskliga rättigheter är centralt i folkrätten och FN-stadgan. Statssuveränitet kan inte längre åberopas av den som utför grova och systematiska kränkningar."</textBlock>
    <textBlock id="i-1f998d0ee6b7f67e">Det som tidigare varit huvudregel i folkrätten blev nu ett underordnat övervägande.</textBlock>
    <textBlock id="i-224403ebde89a816">Alla är ense om att Saddam Hussein sedan decennier tillbaka faktiskt utför just precis "grova och systematiska kränkningar". I en sådan situation kan således, enligt Göran Perssons tal den 25 mars, statssuveräniteten inte åberopas av Saddam Hussein utan den ska, enligt Persson, vika till förmån för respekten för mänskliga rättigheter. Ett anfall mot Saddam Husseins regim som banar väg för mänskliga rättigheter i</textBlock>
    <textBlock id="i-b8c01d58c1aeb4d6">Irak borde följaktligen ha välkomnats av Göran Persson.</textBlock>
    <textBlock id="i-55d0c2627960c319">Men så är det inte alls, som vi vet. Tvärtom fördömer Göran Persson anfallet, och han gör det med hänvisning till att det skulle vara ett "brott mot folkrätten". Folkrätten har därmed för Persson tydligen ändrat innebörd och ges en rakt motsatt innebörd än den som kom till uttryck i citatet från talet. För Göran</textBlock>
    <textBlock id="i-3d56a6ca7f1b5010">Persson kan folkrätten tydligen, beroende på omständigheterna, ges flera och delvis motstridiga innebörder samtidigt.</textBlock>
    <textBlock id="i-05b80d5baadc4595">Detta är ett första exempel på regeringens förvirrade folkrättsliga hållning i Irakfrågan.</textBlock>
    <textBlock id="i-c0c0f54a127c48de">För det andra: Några folkrättssakkunniga hävdar att världssamfundet genom FN inte kan ingripa mot vanemässigt förtryck och grova övergrepp mot människor, som exempelvis de övergrepp som i decennier utförts av Iraks regering. FN kan dock ingripa mot akuta övergrepp, som de som utfördes i Rwanda och</textBlock>
    <textBlock id="i-240d88402dbc4b17">Kosovo.</textBlock>
    <textBlock id="i-16a2e09f9b0c06ac">Det är möjligt att detta synsätt är folkrättsligt korrekt.</textBlock>
    <textBlock id="i-9b9a3cc56b3cca82">Men det finns ingen möjlighet att med moraliska argument försvara en sådan tolkning och avgränsning. Vad är det för logik i en regel som säger att mord som begås i mindre skala eller vid enstaka tillfällen kan beivras medan till exempel massavrättningar som begås vanemässigt år efter år inte skulle kunna beivras?</textBlock>
    <textBlock id="i-b9b957f66efdb231">Folkrätten, och det är egentligen det som är poängen, kan alltså upprätthållas på ett juridiskt oantastligt sätt och samtidigt leda till en moraliskt vedervärdig konsekvens. Att slaviskt följa folkrätten eller nöja sig med att hänvisa till den räcker därför inte som grund för ett politiskt och moraliskt ställningstagande.</textBlock>
    <textBlock id="i-292b32d049edd8f4">Regeringens andra tillkortakommande i den här debatten är alltså att regeringen inte vill låtsas om folkrättens begränsning som norm för politiska och moraliska överväganden. Regeringen gömmer sig bakom begreppet folkrätt och använder det som ett skalkeskjul.</textBlock>
    <textBlock id="i-3f4b67385ec835d8">Vi vet därför ännu inte vad regeringen egentligen tycker i sakfrågan.</textBlock>
    <textBlock id="i-b4f98fcb38d8822f">Menar regeringen och Socialdemokraterna att</textBlock>
    <textBlock id="i-9d9ff5fc9b06d9eb">Storbritannien och USA - eftersom de enligt regeringen bryter mot folkrätten - borde packa ihop och resa hem och lämna fritt fram för Saddam Hussein i</textBlock>
    <textBlock id="i-fdb8444ff287c2ce">Irak? Vad är svaret på den frågan? Ska alliansen resa hem därför att de bryter mot folkrätten?</textBlock>
    <textBlock id="i-9456ec2a603f9714">Menar regeringen att det var fel av USA och Storbritannien att bygga upp ett starkt militärt hot runt</textBlock>
    <textBlock id="i-84f2fb05e9a41998">Iraks gränser? Utan det hotet hade vapeninspektörerna aldrig haft en chans att lyckas. Men om regeringen tyckte att det var riktigt att skapa ett extremt starkt yttre tryck på Irak, ja, då krävdes det också en hög sannolikhet för att detta hot skulle kunna utlösas, om</textBlock>
    <textBlock id="i-0ba6bdc5a3175607">Irak inte fullföljde sina förpliktelser enligt FN:s säkerhetsråds resolutioner.</textBlock>
    <textBlock id="i-adbd0440c1ae2e77">Paradoxen med vapeninspektörernas arbete för fred var ju att avväpning bara kunde åstadkommas genom att skapa nära maximal sannolikhet för krig.</textBlock>
    <textBlock id="i-9409fc373ad9266b">I november 2002 gavs Saddam Hussein en sista chans i FN-resolution 1441. Det krävdes en omedelbar och fullständig efterlevnad av Irak. Om inte skulle de värsta konsekvenser följa. Denna folkrättsliga tolkning i november stödde regeringen.</textBlock>
    <textBlock id="i-07a12bba4631c161">När så folkrätten i mars 2003 av bland annat</textBlock>
    <textBlock id="i-f4a244e0ea68df6b">Frankrike sades kräva något mera, nämligen en ny resolution, ja, då var också denna inställning helt okej enligt regeringen. Vilken tolkning i FN som än gäller</textBlock>
    <textBlock id="i-ccddacef282a9668">- den i november som sanktionerade anfall eller den i mars som kanske inte gjorde det - så är båda tolkningarna okej för den svenska regeringen.</textBlock>
    <textBlock id="i-9cdd6fdeeabcad0b">Det är det här som blir besvärligt. Konsekvensen är att regeringen politiskt och moraliskt blir hållningslös och vinglig i sitt uppträdande.</textBlock>
    <textBlock id="i-c6c34c14466c216f">För det tredje: En knäckfråga i den här folkrättsdiskussionen är om de grundläggande FN-</textBlock>
    <textBlock id="i-7caf0dd908609e76">resolutionerna från början av 1990-talet med sina mycket vittomfattande mandat för att "säkerställa fred och säkerhet i regionen" fortfarande kan sägas leva och vara relevanta och därmed utgöra en legitim grund för anfallet. Är det rimligt att säga att Irak begick brott mot resolution 1441 genom att ännu efter fyra månader inte ha redovisat och bevisat att de inte hade några massförstörelsevapen?</textBlock>
    <textBlock id="i-39cfeb7852de2a3c">Jag saknar svar på de här frågorna. Man kan också ställa andra frågor. Jag är inte ensam om att sakna svar.</textBlock>
    <textBlock id="i-e3ca7acd991fd9e6">När man tar del av svensk och internationell debatt mellan folkrättsjurister och länder är det helt klart att det inte finns någon entydig uppfattning om svaren. Regeringens kategoriska hänvisning till folkrätten som om den vore entydig är oriktig. Göran Persson är själv ett levande bevis på tvetydigheten.</textBlock>
    <textBlock id="i-a95698a932793e02">USA, Storbritannien och Frankrike deklarerade, som Göran Lennmarker sade, i april 1991 att det skulle skapas ett friområde för Iraks kurder. Länderna hindrade sedan Iraks flyg från att från att flyga över den del av Irak som ligger norr om 36:e breddgraden och senare också området söder om den 33:e breddgraden, för att skydda de lokala minoriteterna.</textBlock>
    <textBlock id="i-5bc7202d7987c3e1">Socialdemokraterna har fördömt USA:s och Storbritanniens överflygningar och bombningar. Utrikesutskottets socialdemokratiska majoritet konstaterade i mars 2001 att det är "orimligt att bombningarna .</textBlock>
    <textBlock id="i-c0b8de7134a704c0">fortsätter". Utskottet menade att de FN-resolutioner som åberopas "inte utgör folkrättslig grund för bombningarna". "Utrikesministern . har klargjort att</textBlock>
    <textBlock id="i-0236bc73be377525">Sverige tagit avstånd från bombningarna". Citaten är hämtade från betänkande 2000/01:UU10. Mot denna text reserverade sig Moderaterna och Folkpartiet.</textBlock>
    <textBlock id="i-e89b333a2caca4be">Skulle det vara bättre för Iraks minoriteter, skulle världen verkligen vara en bättre plats att leva i om</textBlock>
    <textBlock id="i-26a64539e152e96f">USA och Storbritannien under de senaste tolv åren enbart agerat helt i enlighet med folkrätten i dessa flygförbudszoner i Irak? Om USA hade följt reglerna till punkt och pricka och inte agerat utan FN-mandat hade kanske mellan en halv miljon och tre miljoner kurder dödats i norra Irak.</textBlock>
    <textBlock id="i-750a94d1f13bda70">De som nu kritiserar USA för att anfalla utan stöd av ytterligare en FN-resolution bör kanske fundera på vad konsekvenserna hade varit beträffande skyddet av kurder mot Saddam Husseins regim om den principen upphöjts till en allmän regel. Socialdemokraternas kritik mot flygförbudszonerna är mitt tredje exempel på brister i regeringens folkrättsliga hantering av</textBlock>
    <textBlock id="i-b2680906b5de7ad4">Irakfrågan. Det är för mig ett egendomligt och cyniskt ställningstagande.</textBlock>
    <textBlock id="i-c05720d14198954d">För det fjärde: När Socialdemokraterna nu har beslutat sig för att fördöma USA:s och Storbritanniens politik som "brott mot folkrätten" är det naturligt för</textBlock>
    <textBlock id="i-0902eb0ae49bcfce">Vänsterpartiet och Miljöpartiet, som ju tycker likadant som regeringen, att försöka få hela regeringen att ställa sig bakom fördömandet. Men se det stödet vill inte Socialdemokraterna ta emot från sina stödpartier.</textBlock>
    <textBlock id="i-0bb73d06c071bd3f">Socialdemokraterna tycker visserligen likadant som</textBlock>
    <textBlock id="i-de8e3e17bd7a4d9d">Vänsterpartiet och Miljöpartiet men vill inte erkänna detta annat än på gator och torg när de marscherar sida vid sida med de två partierna. Att regeringen på detta sätt talar med dubbel tunga är det fjärde exemplet på förvirring och brist på konsekvens i regeringens Irakpolitik.</textBlock>
    <textBlock id="i-dc0e35acb88e5bb9">Fru talman! Läxan för oss européer är att samarbeta tidigare och mer intimt. Världen behöver ett starkt EU som i framtiden kan spela en konstruktiv roll i global utrikespolitik, vilket EU inte förmått i</textBlock>
    <textBlock id="i-e186fc5571e30dc3">Irak eller Mellersta Östern</textBlock>
    <textBlock id="i-c9780e60771406df">Det bör vara mer Europa, men inte mindre USA.</textBlock>
    <textBlock id="i-21514da17c772ec9">Det är olyckligt med försök som syftar till att ersätta gamla Sovjets roll som motvikt till USA på den globala scenen med till exempel Frankrike eller EU.</textBlock>
    <textBlock id="i-6b8de39fdc7fbe00">Gärna mer Europa, men inte mindre USA, och nej tack till tanken på maktbalanser mellan Europa,</textBlock>
    <textBlock id="i-85383eb3e5525979">Nordamerika och Japan.</textBlock>
  </contentBlock>
  <contentBlock page="0" id="i-4ede77094407ad26">
    <textBlock id="i-8b196b19dcaf3473">Anf.  4  HOLGER GUSTAFSSON (kd):</textBlock>
    <textBlock id="i-3ffaf80332b6a87c">Fru talman! Först önskar jag yrka bifall till reservation nr 2.</textBlock>
    <textBlock id="i-5aae46a3e0139b61">Fru talman! Under tolv år har FN försökt att skapa fred, säkerhet och stabilitet i och kring Irak. Det har skett genom avbrutna vapeninspektioner, ekonomiska sanktioner och upprätthållande av flygförbudszoner i norr och söder. Saddam Husseins regim har terroriserat sin egen befolkning och helt nonchalerat världssamfundets krav på nedrustning.</textBlock>
    <textBlock id="i-e5d58ae7dc75ff29">Därefter har FN:s säkerhetsråd gemensamt, i resolution 1441, beslutat att med militära medel utöva sådana påtryckningar på Irak att man tvingade fram en nedrustning av de massförstörelsevapen som finns i landet. Att USA och Storbritannien skulle bestå med dessa militära påtryckningsmedel har det uppenbarligen rått konsensus kring. Att dessa påtryckningar och hot om militär avrustning skulle kunna övergå till en reell handling har uppenbarligen inte stått lika klart för alla i säkerhetsrådet, vilket i sig är mycket anmärkningsvärt.</textBlock>
    <textBlock id="i-4c145be3cd2d2b30">Den hårdnackade regimen i Bagdad lät tiden rinna ut för en fredlig nedrustning. Då står FN:s säkerhetsråd inför världssamfundets nederlag och en oförmåga att fatta gemensamma beslut inför fortsättningen.</textBlock>
    <textBlock id="i-e98b166d2ee5a56f">Fru talman! Det är turerna kring säkerhetsrådets medlemmars agerande i denna situation som Vänsterpartiet med sin motion tycker är mest angelägen att kammaren i dag debatterar. Vänsterpartiets viktigaste fråga är vilka länder som har gjort sig skyldiga till ett eventuellt brott mot folkrätten och hur dessa ska brännmärkas politiskt.</textBlock>
    <textBlock id="i-8ebe72220a808154">I tolkningen av brott mot folkrätten står folkrättsexperter mot folkrättsexperter, och FN:s generalsekreterare gör sin tolkning av sakläget och vilket beslutsläge som hade varit bättre. En sak är säker. Det är att rättsläget är mycket osäkert, och framtiden får visa vilken tolkning som står sig i en ständigt prövad och omprövad folkrätt.</textBlock>
    <textBlock id="i-f5b4d14a58897d06">Fru talman! Kristdemokraterna anser att Vänsterpartiet som vanligt har fel fokus i utrikespolitiken. Att fånga riksdagens och andra medborgares uppmärksamhet kring en just nu lönlös formaliadebatt om folkrättsbrott eller inte då mänskliga rättigheter kränks grovt i Irak är djupt oetiskt.</textBlock>
    <textBlock id="i-7cc08534f860593e">Det är de vanliga människorna i Irak som måste få vår uppmärksamhet, Det är män, kvinnor och barn som i dag kläms mellan en barbarisk tyrann i Bagdad och den minst sagt livsfarliga armé som i dag 49</textBlock>
    <textBlock id="i-0c05e2b8faf0b582">länder står bakom för att "befria" Irak.</textBlock>
    <textBlock id="i-ba8b8b60ffa387cb">Att människorna i Irak känner sig kränkta måste vi förstå, då man i sitt eget land pressas mellan dessa båda hot mot sitt eget liv. Vi måste inse att dessa kränkningar kan komma att ta sig uttryck också i andra kringliggande arabländer.</textBlock>
    <textBlock id="i-b42b58fe8d73861f">Fru talman! Människor som blir djupt kränkta kommer kanske aldrig att kunna uppleva ens befrielsen från en tyrann som en verklig befrielse. Detta borde fånga vår uppmärksamhet i dessa dagar då kriget pågår fullt ut och mänskliga rättigheter ständigt kommer på undantag.</textBlock>
    <textBlock id="i-ca57460e6a487a63">Fru talman! Vår riksdag borde i dag debattera vad vi kan göra för Iraks folk direkt efter krigets slut. Vi borde debattera hjälp till skadade och hjälp till flyktingar. Vi borde argumentera för mer biståndspengar i vårbudgeten, inte mindre som Vänsterpartiet medverkar till enligt uppgift.</textBlock>
    <textBlock id="i-18dfe7a136a5cb86">Vi borde bygga upp en beredskap för återuppbyggnad av Irak och för att ge stöd till säkerhet och fred i området. Vi måste tillsammans med andra västländer visa i handling att vi vill stödja ett samhälle som grundas på mänskliga rättigheter, öppenhet och demokrati.</textBlock>
    <textBlock id="i-5bddc89b571bdeef">Fru talman! Militär våldsanvändning måste förbli den absolut sista utvägen i varje civilt samhälle. Det är vår skyldighet att ständigt visa för världen vår övertygelse att konflikter och brister i mänskliga rättigheter måste lösas utan våld mot oskyldiga människor.</textBlock>
  </contentBlock>
  <contentBlock page="0" id="i-205b85c34c299f15">
    <textBlock id="i-39d67615ac5231d9">Anf.  5  LARS OHLY (v):</textBlock>
    <textBlock id="i-81cf97e000ac8e97">Fru talman! Ärade ledamöter! Krigets fasor är oerhörda. Just nu lider människor av otrygghet, av att försöka fly undan bomber och av att amerikanska och brittiska flygplan hela tiden trakasserar deras städer.</textBlock>
    <textBlock id="i-115189413ea09938">De bombar civila och dödar människor i ett anfall som uppenbarligen inte har världssamfundets stöd.</textBlock>
    <textBlock id="i-5f03df69e47bc947">Den yttersta mänskliga rättigheten kränks, rätten till liv.</textBlock>
    <textBlock id="i-198864f7ff8a1d09">Vi vet inte om Ibrahim, som jag talade om i den utrikespolitiska debatten den 12 februari, lever i dag.</textBlock>
    <textBlock id="i-0832dd59525589fa">Vi vet inte om hans föräldrar lever. Vi vet bara att det finns många rädda elvaåringar i Bagdad.</textBlock>
    <textBlock id="i-a14ddf69805a67c7">Det här kriget förs inte i vårt namn. Det förs inte i världsopinionens namn. Överallt där opinioner mäts finns ett betydande motstånd mot kriget bland vanliga människor. Kriget förs heller inte i FN:s namn. Argumentationen för kriget blir alltmer krystad. Nu handlar det inte längre om de argument som var aktuella för två månader sedan, eller för en månad sedan.</textBlock>
    <textBlock id="i-c2ca2e781db95faa">Nu handlar det om att skapa argument för att försvara</textBlock>
    <textBlock id="i-a2edab210eadaa61">USA:s vilja att förändra världsordningen.</textBlock>
    <textBlock id="i-f52dca4e69a1fe23">Man kan till exempel i dag läsa i en artikel i</textBlock>
    <textBlock id="i-314cbe4e945185d2">Svenska Dagbladet hur Bo Lundgren - vars uppfattningar kanske inte längre behöver tas på stort allvar -</textBlock>
    <textBlock id="i-97017e2b28cfa323">inte argumenterar för en intervention enligt de ursprungliga planerna, nämligen enligt FN:s resolutioner om att avväpna Irak, utan hittar nya argument för</textBlock>
    <textBlock id="i-6ce73b9cbc314d81">USA:s och Storbritanniens anfallskrig.</textBlock>
    <textBlock id="i-eacc34d5363bb32c">Man tar till auktoriteter på sin sida, till och med det norska utrikesdepartementet som i strid med sin statsminister har kritiserat Göran Perssons avståndstagande från det brott mot folkrätten som USA:s krig innebär. Alla vill ju framstå som konsekventa. Alla partier vill få oss att tro att de har haft en rak linje hela tiden. Det är inte sant. Låt oss börja med regeringen.</textBlock>
    <textBlock id="i-53e71de456c6c704">Regeringen har tvingats att ta ställning mot detta krig av en mycket bred folkopinion. I debatterna i januari, såväl partiledardebatten som den extradebatt om Irak som genomfördes här i kammaren, vägrade regeringen ta ställning i sak. Man gjorde ett vällovligt ställningstagande när det gäller vem som skulle fatta besluten. Där var man tydlig: USA har inte rätt att ställa säkerhetsrådet åt sidan. Förenta nationerna ska hantera frågan.</textBlock>
    <textBlock id="i-d2be638daca49649">I detta ställningstagande hade regeringen självklart allt stöd, även från Vänsterpartiet. Men vi dristade oss även till att ha en uppfattning om vad FN</textBlock>
    <textBlock id="i-9e00964de328a108">skulle komma fram till för beslut. Där svek regeringen. Där vägrade regeringen länge att ha en uppfattning ända tills dess att man märkte att opinionen mot kriget var så överväldigande. Frankrikes, Tysklands och Rysslands inställning påverkade den svenska regeringen så att man så småningom sade att om man själv suttit i säkerhetsrådet så hade man röstat nej till en ny resolution med automatisk våldsanvändning.</textBlock>
    <textBlock id="i-7c0e2f41fa799b89">Det var en bra tillnyktring, men någon konsekvens beskriver inte regeringens hållning.</textBlock>
    <textBlock id="i-5f7eba056903806d">Tvärtom är det hållningslöshetens politik. I</textBlock>
    <textBlock id="i-917886ca666905f2">dagsläget, när statsministern och utrikesministern har varit tydliga i sitt avståndstagande från kriget som ett brott mot folkrätten, vägrar man dra konsekvenserna av detta ställningstagande. Man vägrar att föra fram denna uppfattning där den rimligtvis bör föras fram, åtminstone om man hör till FN-linjens försvarare, nämligen i Förenta nationerna. Men regeringen är tyst.</textBlock>
    <textBlock id="i-bd45288231299f4b">Man talar inte i säkerhetsrådet när medlemsstaterna inbjuds. Man låter Grekland som ordförandeland i</textBlock>
    <textBlock id="i-acd77a914ebaa13e">EU föra även Sveriges talan. Grekland tar hänsyn till såväl Storbritanniens som Frankrikes positioner och säger absolut ingenting om kriget. Det är hållningslöshetens politik.</textBlock>
    <textBlock id="i-fd8cebee18ee23ec">Regeringen vägrar medverka till att sammankalla generalförsamlingen för att ge ett uttryck för den uppfattning som jag är övertygad om att inte bara en majoritet av världens regeringar utan framför allt en stor majoritet av världens folk står bakom, nämligen att detta krig är ett brott mot folkrätten, mot freden och människors rätt till liv och värdighet.</textBlock>
    <textBlock id="i-475b77540c52f8db">Denna hållningslöshet är dock ingenting jämfört med den som moderater, folkpartister och kristdemokrater står för. Ni låtsades i januari stå på FN:s sida.</textBlock>
    <textBlock id="i-6aff9aa7902d1e6e">Ni låtsades att det var FN som skulle fatta besluten.</textBlock>
    <textBlock id="i-badd162f83e61039">Ni till och med kritiserade Vänsterpartiet för att vi vågade ha en uppfattning i sakfrågan. Holger Gustafsson försökte raljera. Han sade: Om FN:s säkerhetsråd fattar ett beslut, vem ska tolka det då? Är det</textBlock>
    <textBlock id="i-bdf3d09ad2de1f1f">Gudrun Schyman? sade han. Eller är det FN:s säkerhetsråd?</textBlock>
    <textBlock id="i-46e26b821f1e1d6a">Nu står Holger Gustafsson här och försvarar ett krig som förs mot FN:s säkerhetsråds uttryckta vilja.</textBlock>
    <textBlock id="i-a21c843e324b54e3">Man försökte lägga fram nya resolutioner. Man försökte få stöd för krig och våldsanvändning, men man fick det inte. Då ställde man FN-systemet åt sidan, och så springer Kristdemokraterna patrull efter.</textBlock>
    <textBlock id="i-ddabe51b66b7fa08">Folkpartiet och Moderaterna agerar springpojkar åt George Bush. Ni stöder kriget. Oavsett vad ni säger stöder ni kriget. Ni stöder det brott mot folkrätten som det innebär och det mördande som pågår. FN-</textBlock>
    <textBlock id="i-7360d86be1d7cea8">linjen är som bortblåst.</textBlock>
    <textBlock id="i-69d7fb4f167655a8">Vad borde då göras? Självklart ska vi föra en diskussion om vad som ska göras efter kriget. Självklart ska Sverige ställa upp med all den humanitära hjälp som vi kan ge för att lindra de skador som kriget kommer att ha åsamkat det irakiska folket. Men vi måste också se till att detta folkrättsbrott inte blir ett prejudikat för framtiden. Vi får aldrig låta USA, supermakten i världen, själva bestämma när våld får användas i internationella konflikter.</textBlock>
    <textBlock id="i-30479191e2ca57ee">Ni litar på USA och på deras goda vilja: De har enbart goda avsikter. De vill upprätta demokrati varhelst de verkar i världen. De vill avsätta diktaturer.</textBlock>
    <textBlock id="i-8c909ae545667c4b">Fan tro't, sa Relling.</textBlock>
    <textBlock id="i-d8c8a44af57018b7">Vi har sett hur USA har agerat. Om ni ska vara konsekventa i er uppfattning om kriget i dag måste ni rimligtvis också resa parollen: Bomba Saudiarabien!</textBlock>
    <textBlock id="i-0665b7a9823cc5e1">Det är ett av världens värsta länder vad det gäller kränkningar av mänskliga rättigheter och ett av världens värsta länder för kvinnor att leva i. Hur ska ni göra er av med diktaturen i Saudiarabien? Res parollen: Krig! Res parollen: Bomba!</textBlock>
    <textBlock id="i-20dfbd406b0cd95c">Bomba alla de länder som ni inte tycker om, och strunta i FN! Ställ FN åt sidan, strunta i säkerhetsrådet och låt USA fatta besluten! Låt då också USA</textBlock>
    <textBlock id="i-60b5ed36c5d38678">bestämma vilka diktatorer som får sitta kvar! Det finns många sådana som stöds av USA så länge USA</textBlock>
    <textBlock id="i-9c1229f9e8819e4e">har nytta av ett samarbete med dem. Då kommer de att kunna sitta i orubbat bo och kränka mänskliga rättigheter, förtrycka människor, förtrycka kvinnor och stå för ett mycket starkt repressivt samhälle.</textBlock>
    <textBlock id="i-f5f8b49f97d9aec4">Fru talman! Jag yrkar bifall till vår reservation nr</textBlock>
    <textBlock id="i-a4f9441251522641">1. Den går ut på att Sverige måste vara konsekvent.</textBlock>
    <textBlock id="i-1404364b10239e3a">Vi ska ta avstånd från det brott mot folkrätten som detta krig innebär, och vi ska i enlighet med den uppfattningen agera där det ska ageras, nämligen i Förenta nationerna. Det är en värdig FN-linje.</textBlock>
    <textBlock id="i-d3176093c65b6643">Det enda argument mot motionen som framfördes från utskottets majoritet var att motionen redan var uppfylld. Det är den inte alls. Sverige har inte agerat i</textBlock>
    <textBlock id="i-43d80d5f1b2032d2">FN. Sverige har inte krävt att generalförsamlingen sammankallas. Sverige har inte uppfyllt det som motionen kräver. Därför yrkar jag bifall till reservation nr 1.</textBlock>
  </contentBlock>
  <contentBlock page="0" id="i-02315f159493839e">
    <textBlock id="i-8b87e4aa42840fc6">Anf.  6  HOLGER GUSTAFSSON (kd) replik:</textBlock>
    <textBlock id="i-1fdd71a8e7e4bd0f">Fru talman! Det är uppenbart att Lars Ohly och</textBlock>
    <textBlock id="i-2d0400da2b897feb">Vänsterpartiet blir helt blockerade, både i tanke och i ord, av sitt hat mot USA. De hamnar i en svartvit situation och har väldigt svårt att hålla balansen i den här frågan. Det är en situation där både den här kammaren och världen behöver en balans i politiken.</textBlock>
    <textBlock id="i-78e03c89c3ed7e05">Det finns anledning att fråga: Skulle Vänsterpartiet ha föredragit att Saddams regim får fortsätta att terrorisera sina medborgare ytterligare 10-20 eller kanske fler år genom att ge honom skydd under folkrättens täckmantel? Det är faktiskt det ni argumenterar för.</textBlock>
    <textBlock id="i-671cc57e45e1ec59">Jag vill också erinra om att Vänsterpartiet inte tog formellt avstånd från det militära tryck och hot om våld som FN:s säkerhetsråd gemensamt beslutade om och som har lett fram till dagens situation då Saddam</textBlock>
    <textBlock id="i-17c38672baf2cf56">Hussein hotas. Då var ni med på vagnen. Sedan har ni ändrat er. Ibland passar FN:s säkerhetsråd, men inte alltid.</textBlock>
    <textBlock id="i-477ddfe47c5fd8dc">Jag tycker att det finns anledning att kräva konsekvens också från Vänsterpartiet, att de inte bara lägger sina åsikter om vårt handlande i vårt knä. Vi har vår egen hållning. Den är bättre än att falla i hat mot en av parterna när vi behöver balans.</textBlock>
  </contentBlock>
  <contentBlock page="0" id="i-3ddae1b652f79605">
    <textBlock id="i-57f15307c0b68a23">Anf.  7  LARS OHLY (v) replik:</textBlock>
    <textBlock id="i-746b40cf5c1844cf">Fru talman! Låt mig läsa ur Olof Lagercrantz bok</textBlock>
    <textBlock id="i-934b6ff71c8e105e">Ett år på sextiotalet. Han skriver angående anklagelserna om Amerikahat: Anklagelsen för Amerikafientlighet stod denna tid, liksom nu, för något helt annat. Det var huvudargumentet när kritik riktades mot den besuttna världens intressen.</textBlock>
    <textBlock id="i-d5f05922e543cbc8">Detta är precis vad det handlar om. Min påstådda, förmenta USA-fientlighet gäller en regering som för en politik som inte är till gagn för världsfreden och för människors möjligheter till utveckling och demokrati utan tvärtom enbart syftar till att stärka supermaktens position.</textBlock>
    <textBlock id="i-cb823bf6220825a9">När det gäller det senkomna men välkomna stödet i kampen mot diktaturen i Irak har jag aldrig sett</textBlock>
    <textBlock id="i-38f7a00a6d56a0a7">Holger Gustafsson i några demonstrationer tidigare.</textBlock>
    <textBlock id="i-90194e954adba953">Jag har aldrig sett Holger Gustafsson på några opinionsmöten för Iraks folk. Men det är välkommet att det kommer nu.</textBlock>
    <textBlock id="i-bce3d539bab7b7cc">Det konsekventa stödet till FN får inte innebära att vi avsvär oss en uppfattning om vad FN bör böra.</textBlock>
    <textBlock id="i-c0bfcbb50c037453">Visst hade kriget haft en folkrättslig legitimitet om säkerhetsrådet fattat beslut om det. Men det hade fortfarande enligt vår uppfattning inte varit rätt sätt att hantera krisen i Irak i dagsläget.</textBlock>
  </contentBlock>
  <contentBlock page="0" id="i-232a037b4dd085e9">
    <textBlock id="i-8bf6bb9e7469b8e9">Anf.  8  HOLGER GUSTAFSSON (kd) replik:</textBlock>
    <textBlock id="i-dbe31025a4835a59">Fru talman! Att Vänsterpartiet mera slår vakt om regimer och stater än om medborgarnas mänskliga rättigheter är helt uppenbart både utifrån den här motionen och utifrån den argumentation vi här får oss till dels. Det är viktigare att debattera ett eventuellt brott mot folkrätten i dag än att debattera att åstadkomma fred och stabilitet för Irak och Iraks framtid.</textBlock>
    <textBlock id="i-bdbead7548dee334">Det är detta jag tycker är viktigt att lyfta fram en sådan här dag.</textBlock>
    <textBlock id="i-c80cf94f84e8fb9e">Man kan fastna i formaliteter, och de är viktiga inför framtiden. Men dem löser vi inte i den här kammaren. Här borde vi engagera oss för de människor som i dag står mellan en regim i ryggen och en</textBlock>
    <textBlock id="i-71c1f21117027620">"befriare" framför sig. Det är en situation som borde få mer uppmärksamhet också från Vänsterpartiet.</textBlock>
    <textBlock id="i-67b9fbf648278e5b">Det är inte i första hand från plakat på gator och torg man hämtar en sådan politik. Här krävs det en balans. Det skulle vara intressant och värdefullt att kunna få se den också från Vänsterpartiet, som alltid faller i ett dike och därmed tappar rimlig balans i debatten.</textBlock>
  </contentBlock>
  <contentBlock page="0" id="i-5a468a3bc4a8dfe7">
    <textBlock id="i-6c0dde16a681625c">Anf.  9  LARS OHLY (v) replik:</textBlock>
    <textBlock id="i-3f645ae201f1da71">Fru talman! Det är uppenbart att det för Kristdemokraterna är viktigare att till varje pris hamna på samma linje som USA:s regering än att ta en principiell ställning till kriget och det folkrättsbrott som nu pågår.</textBlock>
    <textBlock id="i-9488bebcec060364">När det gäller mänskliga rättigheter är det oerhört viktigt att Sverige och vi partier i riksdagen är överens om att alltid främja kampen för mänskliga rättigheter och alltid bekämpa dem som betrampar dessa rättigheter. Vi får dock inte låta det innebära att en stat tar sig rätten att tolka när mänskliga rättigheter kränks på ett sådant sätt att krig ska tillgripas och därigenom ge godkännande för en värld där supermakten bestämmer inte bara när våldet ska användas utan också mot vem det ska användas, och i förlängningen vilka diktatorer som ska få sitta i orubbat bo för att de gynnar USA:s intressen. Det är Kristdemokraternas politik i dagsläget, och jag tycker att den är skamlig.</textBlock>
  </contentBlock>
  <contentBlock page="0" id="i-bdc28bbf0c3b99d6">
    <textBlock id="i-76d2979e9ef9f452">Anf.  10  CARL B HAMILTON (fp) replik:</textBlock>
    <textBlock id="i-4051dc508221e8aa">Fru talman! Låt mig börja med att yrka bifall till reservation 2.</textBlock>
    <textBlock id="i-a6518eeffc0b593c">Lars Ohly talade i tio minuter i sitt huvudanförande, och under dessa tio minuter nämnde han inte</textBlock>
    <textBlock id="i-185ae18dced97320">Saddam Hussein eller hans grymheter en enda gång.</textBlock>
    <textBlock id="i-3bed590e8efed467">Jag tycker att det är väldigt talande för den balans, eller brist på balans, som också Holger Gustafsson var inne på. Vad är det som är viktigt i den här debatten? Vad är det som är viktigt i det som sker? Är det grymheterna och diktaturens framfart i Irak eller är det Storbritanniens, USA:s och de andra koalitionsländernas agerande - det ena fallet mot det andra?</textBlock>
    <textBlock id="i-f152f58cfcfcdfb6">Jag tycker att det är ganska tydligt vem som är den största skurken för Lars Ohly. Det är inte Saddam</textBlock>
    <textBlock id="i-0ab8c716926dc4be">Hussein.</textBlock>
    <textBlock id="i-0e335c7d6e2d677e">Låt mig rikta två konkreta frågor till Lars Ohly.</textBlock>
    <textBlock id="i-4cc1f024f6b8a62f">Flygförbudszonerna har inte FN-mandat. Om logiken stämmer för Lars Ohly skulle alltså USA, Storbritannien och till en början Frankrike aldrig ha flugit över dessa zoner och skyddat kurder i norr och shiiter i söder. Det är väl rätt uppfattat att Lars Ohly tycker att det har varit fel att göra detta under tolv år. Jag vill bara påminna om att hade man inte gjort det så hade kanske fyra miljoner försökt fly och en eller två miljoner kanske dödats. Tydligen tycker Lars Ohly att det är viktigare att detta inträffar och att folkrättens principer upprätthålls än att det sker som nu har skett genom USA:s och Storbritanniens agerande.</textBlock>
    <textBlock id="i-b7b1cd83635761db">Den andra frågan är: Tycker Lars Ohly att Storbritannien och USA ska packa ihop sina grejer i Irak och ge sig därifrån och lämna fältet fritt för Saddam</textBlock>
    <textBlock id="i-4e11c8f9ed917df2">Hussein? Ska de åka hem, Lars Ohly, här och nu?</textBlock>
  </contentBlock>
  <contentBlock page="0" id="i-0b33d1076784acac">
    <textBlock id="i-f043816178f70077">Anf.  11  LARS OHLY (v) replik:</textBlock>
    <textBlock id="i-71dc4ee16d71c81f">Fru talman! Saddam Hussein är en fähund. Han är ansvarig för morden på tusentals, kanske hundratusentals människor. Detta är en av de hårdaste diktaturer världen har sett.</textBlock>
    <textBlock id="i-12066d8693e50054">I mitt parti satt det under förra mandatperioden i riksdagen en ledamot som just hade flytt från Saddam</textBlock>
    <textBlock id="i-db3ff41691821d0f">Husseins diktatoriska välde: Murad Artin, som är uppfödd i Irak men som flytt därifrån på grund av</textBlock>
    <textBlock id="i-dbe37bf1c7e70bae">Saddam Husseins diktatur. Att påstå att Vänsterpartiet på något sätt skulle försvara denna avskyvärda diktatur är förolämpande. Det tyder på att Carl B</textBlock>
    <textBlock id="i-1eb7795a06210949">Hamilton trots sin noggrannhet i att läsa vissa protokoll har missat en hel del andra.</textBlock>
    <textBlock id="i-3a8e1c0011f1b299">När det gäller flygförbudszonerna tyckte en majoritet i riksdagens utrikesutskott, detta efter en motion från Vänsterpartiet, att kurdernas ställning skulle stärkas och skyddas och att en FN-resolution måste antas för att stärka det kurdiska folkets folkrättsliga ställning, men också att USA och Storbritannien måste sluta att bomba långt utanför de flygförbudszoner som man upprättat. Bombningar pågick inte bara i norra och södra Irak utan också i Bagdad. Bombningar pågick mot det som man kallade militära installationer med som många gånger visade sig vara sjukhus och skolor. Det var ett lågintensivt krig som pågick i brott mot FN-stadgan och som inte hade med skyddet av kurdernas ställning att göra. Detta tog utrikesutskottet och så småningom kammaren avstånd ifrån.</textBlock>
    <textBlock id="i-6612ec51be07c3c8">Det borde även Folkpartiet ha gjort.</textBlock>
  </contentBlock>
  <contentBlock page="0" id="i-4c119ddd73181701">
    <textBlock id="i-136eb55d3b4637ce">Anf.  12  CARL B HAMILTON (fp) replik:</textBlock>
    <textBlock id="i-d22f49c40d1fe929">Fru talman! För det första lägger jag märke till att</textBlock>
    <textBlock id="i-1f789085c210dd7b">Lars Ohly inte svarade på min fråga om han anser att</textBlock>
    <textBlock id="i-acbe8117e25950fb">Storbritannien och USA nu ska packa ihop och ge sig i väg från Irak och lämna Iraks folk öppet för angrepp från regimen och Saddam Hussein.</textBlock>
    <textBlock id="i-c1c57456259d3ca4">Det imponerar inte på mig, för det andra, att Lars</textBlock>
    <textBlock id="i-132493eb8b84a097">Ohly säger att en ledamot från hans parti som är kurd tidigare suttit här i kammaren eller att han betecknar</textBlock>
    <textBlock id="i-4eff84d47d876a4a">Saddam Hussein som en fähund. Det är mycket mer avslöjande att kunna hålla ett anförande om krisen i</textBlock>
    <textBlock id="i-e6587b9042b7bd2c">Irak i tio minuter utan att en enda gång nämna Saddam Hussein och hans grymheter.</textBlock>
    <textBlock id="i-5e2b0aa901fbdbf4">För det tredje är det väldigt viktigt att vi lägger märke till vad Lars Ohly här de facto gör. Han säger att det hade varit bättre om flygförbudszonerna inte hade försvarats av USA och Storbritannien. I nettot hade det ändå varit bättre.</textBlock>
  </contentBlock>
  <contentBlock page="0" id="i-9a0785096b8fbd58">
    <textBlock id="i-1f485766aa989b51">Anf.  13  LARS OHLY (v) replik:</textBlock>
    <textBlock id="i-0099ecb4eb539902">Fru talman! Jag ska inte beskylla Carl B Hamilton för att inte ha svarat på någon av de frågor jag ställde i mitt anförande. Det är Carl B Hamiltons självklara rätt att undvika de svåra frågorna: Ska man bomba</textBlock>
    <textBlock id="i-f9bf2c5772222190">Saudiarabien? Vilka länder ska komma härnäst? Vilka paroller ska resas för krig mot olika länder i världen där människor förtrycks och mänskliga rättigheter trampas på? Låt gärna bli att svara på de frågorna,</textBlock>
    <textBlock id="i-2baa4ce5902f4d22">Carl B Hamilton, för de är svåra för dig.</textBlock>
    <textBlock id="i-015b9da31c199482">Jag anser att kriget ska upphöra - ja! Jag anser att kriget ska stoppas. Jag anser att detta krig är orättfärdigt och drabbar människor på ett sätt som är vidrigt.</textBlock>
    <textBlock id="i-e767644d80406d24">När det gäller flygförbudszonerna lade Carl B</textBlock>
    <textBlock id="i-bbee50ae0df3ea5d">Hamilton här in värderingar som han omöjligen kan ha haft täckning för, varken i det jag sade eller i det som kammaren beslutade på utrikesutskottets initiativ. Hela fokus låg just på att stärka och skydda kurdernas ställning.</textBlock>
    <textBlock id="i-a306826f3b92f036">De flygförbudszoner som USA och Storbritannien hade upprättat användes dock inte i första hand för detta. De användes för ett lågintensivt krig som innebar att man bombade långt utanför de flygförbudszoner som fanns. Därför ställde utskottets majoritet sig bakom en uppmaning till Sverige att agera för att dessa flygförbudszoner skulle få en folkrättslig ställning, för att FN skulle ta över handhavandet av dem och för att USA:s och Storbritanniens egenmäktiga förfarande skulle fördömas. Det är fortfarande en högst rimlig hållning.</textBlock>
  </contentBlock>
  <contentBlock page="0" id="i-5301654ddb75e7a6">
    <textBlock id="i-e93026b65800eef7">Anf.  14  AGNE HANSSON (c):</textBlock>
    <textBlock id="i-60af7ba40e155110">Fru talman! Jag instämmer i Lars Ohlys beskrivning av vad som händer i Irak nu, bomberna som faller över Bagdad, krigets fasor och rädda människor som flyr. Jag instämmer också i Lars Ohlys beskrivning av regeringens förhållningssätt och förändrade förhållningssätt framtvingat av en folkopinion. Jag skulle inte ha kunnat göra den beskrivningen bättre själv.</textBlock>
    <textBlock id="i-3e6a9a75e450be5e">Fru talman! Saddam Hussein och Irak har brutit mot de krav som ställdes i de FN-resolutioner som har beslutats. Därför har vi ett krig. Det är bara halva sanningen. Den andra delen av sanningen är att USA,</textBlock>
    <textBlock id="i-4dacc35b93b917e8">Storbritannien och deras allierade utan stöd i FN:s säkerhetsråd har anfallit Irak. Det ensidiga anfallet mot Irak är ett brott mot FN-stadgans våldsförbud och därmed också ett brott mot folkrätten. Det borde snabbt och tydligt ha fördömts av den svenska regeringen i en direkt protest till berörda länders regeringar. Där har regeringen varit för lågmäld och alldeles för passiv.</textBlock>
    <textBlock id="i-8ba565d6be2feb8d">Fru talman! Vi diskuterar ett krig som inte hade behövt vara ett krig. Krig innebär alltid ett ohyggligt mänskligt lidande. Det borde finnas andra sätt att lösa konflikter på i 2000-talet än att starta krig. Alltfler vill inte ha krig. FN:s säkerhetsråd ville inte ha ett krig. Man ville ge vapeninspektörerna mer tid. Att inte vapeninspektörerna fick mer tid är en motgång för alla de krafter som ville göra ytterligare ansträngningar för att lösa krisen utan våld.</textBlock>
    <textBlock id="i-d5564330d1a67c2f">Men ingen vill ha en diktator i Irak som förfogar över massförstörelsevapen. Det bästa sättet att få svar på frågan om massförstörelsevapen hade varit att ge vapeninspektörerna mer tid. Kriget, som nu pågått i snart två veckor, har heller ännu inte gett svar på om det finns några massförstörelsevapen i Irak. Fortfarande står den frågan obesvarad. Under tiden har mänskliga liv, oskyldiga sådana, förspillts. Diktatorn sitter fortfarande kvar. Krig är tydligen ingen bra metod för att lösa problem. Det är tyvärr än en gång bekräftat. Än en gång tycks det också vara bekräftat att USA är mycket bra på att starta krig men väldigt dåligt på att avsluta ett krig. Vapeninspektörsvägen hade i varje fall varit humanare. Det kan vi redan nu konstatera, och kanske också effektivare. Men det får vi aldrig veta.</textBlock>
    <textBlock id="i-b5c046f6665b14cb">USA och deras allierade har startat kriget utan stöd av FN:s säkerhetsråd, som jag sade. Det är ett klart brott mot FN-stadgans våldsförbud och därmed också ett brott mot folkrätten. Centerpartiet delar motionärernas uppfattning på den punkten. Den delas också av en bred majoritet i denna kammare såväl som av de flesta folkrättsexperter som inte direkt är knutna till det brittiska försvarsdepartementet eller</textBlock>
    <textBlock id="i-f740318823a88ada">State Department i USA.</textBlock>
    <textBlock id="i-409302d332b14222">Det är också för Centerpartiet självklart att ett brott, som i detta fall mot FN-stadgan och folkrätten, måste fördömas som det brott det är. På den punkten delar vi också motionärernas uppfattning. Vi har kritiserat regeringen för att ha varit alldeles för försiktig både i att förhindra kriget och i att fördöma det som ett folkrättsbrott. Därför kan vi inte dela de motiv som anförs i betänkandet för avslag på motionen.</textBlock>
    <textBlock id="i-e84608bc8a58d5e4">Majoriteten säger i betänkandet att regeringsrepresentanterna framfört väl grundad kritik mot USA</textBlock>
    <textBlock id="i-ae494b6bbd5bdffe">och dess allierade och att den valda formen är lämplig och väl avvägd. Det som ska göras är redan gjort, därför kan motionen avslås. Så är det ju inte. Betydligt mer kunde ha gjorts och mer rakt och tydligt. Jag måste fråga majoritetens företrädare om tydliga konkreta exempel på vad som har gjorts. Till vilka och i vilken form har kritiken framförts? Till vem och på vilket sätt har det påtalats vilka konsekvenser ett ensidigt krig utan FN kan få för FN och för folkrätten i framtiden? Allmänna uttalanden utan adressat kan ju inte vara tillräckliga i det här fallet.</textBlock>
    <textBlock id="i-b95f63aa36ecf877">Från Centerpartiets sida menar vi att ett fördömande av folkrättsbrottet borde ha gjorts omedelbart i form av en officiell protest och riktats direkt till berörda länders regeringar. Det är både enklare och tydligare, och därmed ger det större effekt. Ett agerande i linje med vad motionärerna föreslår är mer omständligt och riskerar att möta blockeringar som kan försvåra ett snabbt återförande av Irakfrågan till</textBlock>
    <textBlock id="i-63682fba2d2d318c">FN. Trots att vi delar motionärernas uppfattning i sak har formen lett oss till att stödja avslag på motionen.</textBlock>
    <textBlock id="i-b09885c5548d9eea">Fru talman! Det som nu hänt är ett allvarligt bakslag för FN-systemet och för folkrätten. FN:s trovärdighet när det gäller att lösa konflikter har fått sig en törn. FN kunde emellertid ha kommit än mer illa ut om USA hade lyckats köpa sig stöd i säkerhetsrådet för ett anfall mot Irak. Det kraftiga motståndet i säkerhetsrådet och de breda och kraftfulla protesterna mot agerandet från USA:s och de allierades sida utanför FN visar att FN ändå kan stå starkt och till och med gå stärkt ur den här krisen. Det samlade stödet för FN trodde jag också fanns i denna kammare från samtliga partiers sida. Det var ju fallet när vi första gången debatterade Irak, men inte nu längre. Jag är mycket förvånad över det.</textBlock>
    <textBlock id="i-1d56d75730799ff8">Att i efterhand försöka legitimera anfallet mot</textBlock>
    <textBlock id="i-6f8e19dc82cf554a">Irak och försöka bortförklara det som ett brott mot</textBlock>
    <textBlock id="i-ff39389b012765d6">FN-stadgan och folkrätten är att försvaga FN. Jag är mycket förvånad över motivreservationen från moderater, folkpartister och kristdemokrater i det här fallet.</textBlock>
    <textBlock id="i-1df2789186491c3a">Jag trodde att det kraftfulla stödet för FN som vi av tradition har haft i vårt land hade större fasthet och hållbarhet än vad som nu visats. Det beklagar jag.</textBlock>
    <textBlock id="i-86dab8971a1fb702">Allt måste nu göras för att återföra Irakfrågan till</textBlock>
    <textBlock id="i-4a2cc53ac1c801c4">FN. FN måste få ansvaret för återuppbyggnaden efter kriget. FN måste få ansvaret för hjälpinsatserna, för att medicin kommer fram och för att en demokratisk återuppbyggnadsprocess startas i Irak. Sverige måste också vara berett att medverka i det arbetet. Varje försök från USA:s sida att ensidigt få kontrakt på återuppbyggnaden kan inte accepteras. Däremot måste både USA och Storbritannien bära ett tungt ekonomiskt ansvar för återuppbyggnaden.</textBlock>
    <textBlock id="i-c31c5128a858800a">Ju fler vi är som är tydliga med att stärka FN, desto mer bidrar vi till att stärka världssamfundet och även till att låta USA förstå att man behöver FN i framtiden.</textBlock>
    <textBlock id="i-1e98211ba82a56d8">Fru talman! Det är min förhoppning att det krig som nu pågår snabbt kan ta slut, och i den förhoppningen ber jag att få yrka bifall till reservation nr 3.</textBlock>
  </contentBlock>
  <contentBlock page="0" id="i-5096eb3d16063b05">
    <textBlock id="i-a1d082d4dd6cd065">Anf.  15  CARL B HAMILTON (fp) replik:</textBlock>
    <textBlock id="i-f7b19b36ca6711a8">Fru talman! Det var en lite egendomlig sammanblandning av högstämd men ärlig omsorg om FN:s styrka och fortbestånd som fredsskapande organisation - som jag instämmer i. FN blir så starkt som dess medlemsländer vill, framför allt de stora medlemsländerna, och vi ska vara med om att stärka FN. Det är sammanblandningen med frågan om kontrakten för återuppbyggnaden som är en något krämaraktig fotnot i sammanhanget. Det störde mig ganska mycket måste jag erkänna.</textBlock>
    <textBlock id="i-ff499ba207c2d53e">Jag har några frågor till Agne Hansson och Centerpartiet. Centerpartiet menar att USA och Storbritannien bryter mot folkrätten. Menar ni då också att</textBlock>
    <textBlock id="i-8cbff049f883a830">USA, Storbritannien och de andra länderna ska packa ihop, resa hem och lämna fältet fritt för Saddam Hussein i Irak? Är det så ni vill att fortsättningen ska se ut? Vad drar ni för slutsats av att ni har sagt att kriget är ett folkrättsbrott?</textBlock>
  </contentBlock>
  <contentBlock page="0" id="i-5d212f65bf20498b">
    <textBlock id="i-fe328837438d5f2f">Anf.  16  AGNE HANSSON (c) replik:</textBlock>
    <textBlock id="i-11fe1b27ddfa2852">Fru talman! Det är lätt att säga att man ska packa ihop när man har startat ett krig. Jag sade ju att USA</textBlock>
    <textBlock id="i-328513b271b19ae8">är bra på att starta krig men dåligt på att ta sig ur det.</textBlock>
    <textBlock id="i-fff5531c2d5e0c25">Vi menar att ett krig aldrig skulle ha startat förrän vapeninspektörerna hade fått mer tid. Det är väl ganska självklart. Att nu ta sig ur situationen från</textBlock>
    <textBlock id="i-88f84fb3b6c4be54">USA:s sida är naturligtvis inte det lättaste. Krig kan man använda bara som ett mycket kraftigt hot. Det hotet hade man satt i verket även från FN:s sida. Det hotet kunde ha varit kvar under tiden vapeninspektörerna hade fått fortsätta sitt arbete. Men när USA inte följde den linjen bröt man mot FN-stadgans våldsparagraf och därmed mot folkrätten. Det är ganska logiskt. Den uppfattningen delas också av svenska folkrättsexperter och en bred majoritet i denna kammare.</textBlock>
  </contentBlock>
  <contentBlock page="0" id="i-2073959fda531727">
    <textBlock id="i-521f0ab3965d09e7">Anf.  17  CARL B HAMILTON (fp) replik:</textBlock>
    <textBlock id="i-93eb9d3c700a182a">Fru talman! Nu har ju kriget startat, och man kan tvista om folkrätten i detta sammanhang. Men anser</textBlock>
    <textBlock id="i-ea05521e4ae781c1">Centerpartiet och Agne Hansson att USA, Storbritannien, Danmark och de andra i alliansen ska packa ihop och resa hem därför att de har begått ett folkrättsbrott och därmed lämna fältet fritt för Saddam</textBlock>
    <textBlock id="i-808bef1633e10869">Hussein i Irak?</textBlock>
    <textBlock id="i-f2f231f5ca3f164a">Vad är svaret på frågan? Vi lever här och nu. Det duger inte att tala om forntiden i hypotetiska termer.</textBlock>
    <textBlock id="i-f00858faa7530e23">Vad är Centerpartiets svar?</textBlock>
  </contentBlock>
  <contentBlock page="0" id="i-bb7c9d2bbad60a39">
    <textBlock id="i-9f5c3df08a4aca5a">Anf.  18  AGNE HANSSON (c) replik:</textBlock>
    <textBlock id="i-5357a40f972d7e9c">Fru talman! Svaret på den frågan är att USA och</textBlock>
    <textBlock id="i-1b34c571a856976e">Storbritannien fortast möjligt ska återföra frågan om</textBlock>
    <textBlock id="i-d4985e04b6574a58">Irakkrisen till FN. Frågan ska sedan ligga i FN, och där ska man besvara hur Iraks folk ska befrias från diktatorn Saddam Hussein.</textBlock>
  </contentBlock>
  <contentBlock page="0" id="i-915ab9092bfc8db9">
    <textBlock id="i-fa5f0e553e2f0967">Anf.  19  LARS OHLY (v) replik:</textBlock>
    <textBlock id="i-bfc0587eff276a2f">Fru talman! Jag håller med om det mesta som Agne Hansson har sagt. Centerpartiet är pålitligt och ärligt i sitt krigsmotstånd. Låt mig också hålla med om det förslag som Centerpartiet har, nämligen att den svenska regeringen bör framföra en skarp protest mot krigförande länder för det folkrättsbrott som kriget innebär.</textBlock>
    <textBlock id="i-e24d338b6754b5a6">Men det förvånar mig att Centerpartiet vill avslå motionen. Varför inte FN, Agne Hansson? Varför ska</textBlock>
    <textBlock id="i-17b108acb367722d">Sverige inte medverka till att generalförsamlingen inkallas för att diskutera detta folkrättsbrott? Vad ska</textBlock>
    <textBlock id="i-c84538f643d638f7">Sverige säga om generalförsamlingen ändå inkallas?</textBlock>
    <textBlock id="i-8001181f62f1b9e6">Borde Sverige ha talat i säkerhetsrådet?</textBlock>
    <textBlock id="i-f38f3f725c073c6d">Det vore att bifalla motionen om man svarar ja på de frågorna. Då vill man att Sverige ska agera i FN i enlighet med det avståndstagande från kriget som</textBlock>
    <textBlock id="i-efc4d4129fb72831">Göran Persson har sagt sig stå för. Varför är ni inte konsekventa?</textBlock>
  </contentBlock>
  <contentBlock page="0" id="i-76efda9298876bd4">
    <textBlock id="i-e350f8adae1c289f">Anf.  20  AGNE HANSSON (c) replik:</textBlock>
    <textBlock id="i-37dc9200b14b04a0">Fru talman! Jag redogjorde för varför vi hamnade på den linjen. Det var i första hand för att vi ansåg att linjen med direktprotester är effektivare och tydligare.</textBlock>
    <textBlock id="i-844242f146f459f5">Jag medger gärna att motionärernas väg också är möjlig, men vi har uppfattat motionskravet som att i första hand gå till FN:s säkerhetsråd. Att gå den vägen är en omständlig procedur som kan medföra att ett beslut blockeras av ett veto.</textBlock>
    <textBlock id="i-f339a83e2a29f599">I det fall generalförsamlingen sammankallas - det finns andra länder som har krävt det - menar självklart Centerpartiet att Sverige ska tala i generalförsamlingen och med hög och ljudlig stämma fördöma brottet mot folkrätten. Det är en tänkbar väg, men generalförsamlingen kan ändå inte konkret åstadkomma resultat i detta fall. Möjligen kan församlingen bilda opinion för att flytta fram positionerna i folkrättsfrågan.</textBlock>
    <textBlock id="i-5531fa84b27617f1">Utifrån Centerpartiets uppfattning är det självklart att vi låg närmare ett bifall till motionen än de övriga reservationerna i betänkandet.</textBlock>
  </contentBlock>
  <contentBlock page="0" id="i-b23d660a01a6c14a">
    <textBlock id="i-a6cda0da20b38f81">Anf.  21  LARS OHLY (v) replik:</textBlock>
    <textBlock id="i-0278ff7b4f96de17">Fru talman! Jag välkomnar det förtydligandet. Det ena agerandet utesluter inte det andra. Det hade varit rimligt om regeringen både hade protesterat skarpt mot krigförande nationer och samtidigt arbetat inom</textBlock>
    <textBlock id="i-1448a439efa9e4ce">FN-systemet för att FN ska hantera frågan. Det vore också en konsekvent FN-linje.</textBlock>
    <textBlock id="i-9b59103964bbc487">Nu kan generalförsamlingen sammankallas inte bara av säkerhetsrådet utan också av en majoritet av dess medlemsstater. Motionen innebär att Sverige bör verka för att en sådan majoritet skapas, att Sverige verkar för att generalförsamlingen inkallas för att diskutera detta brott mot folkrätten och för att se till att sådana brott inte accepteras i framtiden. Jag finner ett halvt bifall i Agne Hanssons svar. Kanske bör</textBlock>
    <textBlock id="i-99b7b702838f5c9c">Agne Hansson innan voteringen ta en diskussion med sin grupp om man ändå inte ska stödja motionen.</textBlock>
  </contentBlock>
  <contentBlock page="0" id="i-79b5daf51a2d1be5">
    <textBlock id="i-7f0192948726738f">Anf.  22  AGNE HANSSON (c) replik:</textBlock>
    <textBlock id="i-bbffb08148274842">Fru talman! Jag hävdar fortfarande att när det gäller formalia är det bättre och effektivare att gå direkt på sak än att ägna den största tiden åt att diskutera vems fel det är. Jag tycker - och där delar jag</textBlock>
    <textBlock id="i-8bee583ffcf77a17">Holger Gustafssons uppfattning - att det viktigaste är att snabbt avverka protesten direkt till USA:s och</textBlock>
    <textBlock id="i-de58a5dafa56a0af">Storbritanniens regeringar och sedan fokusera på att återföra frågan till FN och att få i gång ett återuppbyggnadsarbete efter kriget.</textBlock>
  </contentBlock>
  <contentBlock page="0" id="i-103efb7374d8e3f8">
    <textBlock id="i-eaab373062a967c1">Anf.  23  HOLGER GUSTAFSSON (kd) replik:</textBlock>
    <textBlock id="i-8cdfe965f5bfe4fd">Fru talman! Det är nog oförståeligt för oss samtliga i kammaren hur Agne Hansson dels vid två tillfällen bedyrar hur rätt Vänsterpartiet har i sin motion, dels samtidigt yrkar avslag. Det är inte enkelt. Vi är nog många i kammaren som funderar över det trolltricket i politiken.</textBlock>
    <textBlock id="i-b16f23a0bb389204">Jag reagerar mot att Agne säger att vi övriga reservanter - kristdemokrater, folkpartister och moderater - inte vill gå FN-vägen. Det är ren lögn. Vi jobbar så mycket vi kan för detta. Vi vet att Sveriges beroende av en kollektiv säkerhetspolitik både regionalt och globalt är den enda hållbara vägen för oss.</textBlock>
    <textBlock id="i-a839aea97f6d2e07">Men vi måste, tyvärr, konstatera att FN:s säkerhetsråd inte hade möjlighet att lösa situationen.</textBlock>
    <textBlock id="i-a152b26954c90439">Hur skulle FN:s säkerhetsråd kunna anta en ny resolution då vetoländerna inte backade upp Storbritannien i sin strävan att få till en resolution? Hur skulle man bära sig åt? Vetoländerna sade att de inte skulle ställa upp på innehållet i en ny resolution. Hur skulle man ha gjort? FN var handikappat. Detta var verkligheten.</textBlock>
    <textBlock id="i-6b705814ee423346">Vi står för FN-vägen fullt ut, men när handikappet finns där måste man konstatera det och vara ärlig i den situationen.</textBlock>
  </contentBlock>
  <contentBlock page="0" id="i-f1ead85d302b5ed1">
    <textBlock id="i-cbc8f0c8d5921333">Anf.  24  AGNE HANSSON (c) replik:</textBlock>
    <textBlock id="i-3fb2103e825444b2">Fru talman! Det var inte alls så att säkerhetsrådet var handikappat. Mer tid ville vi ju alla att vapeninspektörerna skulle få.</textBlock>
    <textBlock id="i-78c2a66790dae0c2">Får jag sedan säga att det väl är en klar skillnad mellan att gå direkt med en protest och att gå indirekt med en protest. Det är det som har lett oss till avslag på motionen.</textBlock>
    <textBlock id="i-f548205ac8a39f8f">Jag är tacksam över att Holger Gustafsson säger att han vill stödja FN. Men på vilket sätt stöder man</textBlock>
    <textBlock id="i-4e7d4eb56c382305">FN om man inte säger att detta är ett folkrättsbrott, att man i efterhand försöker legitimera det riktiga i att en stark medlemsstat ska göra precis som den själv vill och anfalla en annan stat utan beslut i säkerhetsrådet, utan stöd i folkrätten och i stadgan? Detta är väl om något att undergräva FN:s auktoritet för framtiden.</textBlock>
    <textBlock id="i-90690b25902cd0c3">Hur kan ni bara påstå att ni stärker FN med ett sådant agerande? Hur hade FN stått i dag om USA hade köpt så många röster som behövdes för att få detta angrepp?</textBlock>
    <textBlock id="i-1d02b889f31d07f7">Jag menar att ju fler som ansluter sig till linjen att kritisera den nu avvikande linjen, ju starkare står FN i framtiden. Det är just detta att man i säkerhetsrådet inte var ense om att tolka allvarliga konsekvenser i resolution 1441 som visar att det inte då hade innehåll av ett anfall i form av krig.</textBlock>
  </contentBlock>
  <contentBlock page="0" id="i-215c25d5e602e583">
    <textBlock id="i-ccaba574a01b8706">Anf.  25  HOLGER GUSTAFSSON (kd) replik:</textBlock>
    <textBlock id="i-89a47400e1791a22">Fru talman! Jag tror inte att det är någon tvekan om att alla partier i den här kammaren vill arbeta för</textBlock>
    <textBlock id="i-cb0bd77c018b066c">FN-linjen. Jag tycker inte att vi ska ifrågasätta varandras ärlighet i det sammanhanget. Men vi måste också konstatera att man var låst i den här situationen.</textBlock>
    <textBlock id="i-8ee7f4d77e9603e3">Det gick inte att få fram en ny resolution. Det fanns länder som sade att de skulle lägga in sitt veto utan att egentligen veta vad resolutionen skulle innehålla.</textBlock>
    <textBlock id="i-e739f753a32f5cb1">Man kan inte heller vara övertygad om att Storbritannien i sin ambition också skulle ha velat ge</textBlock>
    <textBlock id="i-2049ce63bff903d9">FN:s vapeninspektion ytterligare tid. Men när möjligheten inte fanns att diskutera det var också möjligheten utrunnen. Där stod vi, så att säga.</textBlock>
    <textBlock id="i-6104d6a218fe465c">Detta är en av anledningarna till att de här länderna, den här koalitionen, tog ett eget initiativ och gick utan FN. Det berodde på att FN blev handikappat, och det beklagar vi väldigt mycket. Där skulle man ha kunnat ge mer från de europeiska länder som hotade med sitt veto, att i stället ge sig in i en förhandling och försöka lösa den situationen.</textBlock>
  </contentBlock>
  <contentBlock page="0" id="i-d9ee83ef83a3e082">
    <textBlock id="i-18f6d62aca63ea04">Anf.  26  AGNE HANSSON (c) replik:</textBlock>
    <textBlock id="i-edae6a96f7555822">Fru talman! Jag delar inte den uppfattning som</textBlock>
    <textBlock id="i-ad58163a03e3147d">Holger Gustafsson har, att säkerhetsrådet vid den tidpunkt när USA anföll Irak var handlingsförlamat -</textBlock>
    <textBlock id="i-9888ded5d5358c67">inte alls. Det mesta i USA:s agerande visade ju att de egentligen inte menade allvar med att gå via FN:s säkerhetsråd, eftersom de så envetet ville börja det här kriget.</textBlock>
    <textBlock id="i-cfeb86eaed104429">Det hade funnits möjligheter att ge vapeninspektörerna betydligt mer tid. Hans Blix har själv sagt att han fick arbeta med alldeles för hårda restriktioner när det gällde tidsaspekten och därmed med kniven på strupen. Hade han fått den tid som han önskade hade det kanske också fått ett annat förlopp även i säkerhetsrådet.</textBlock>
  </contentBlock>
  <contentBlock page="0" id="i-dd2b8df92382beb0">
    <textBlock id="i-45e153854f7b8e77">Anf.  27  GÖRAN LENNMARKER (m) replik:</textBlock>
    <textBlock id="i-8d9676142f2a27a6">Fru talman! Den linje som Moderaterna, Folkpartiet och kd står för är ändå den dominerande linjen i världen. Huvuddelen av länderna i Norden och i Europa, och jag tror även bland FN:s medlemsstater, står bakom den.</textBlock>
    <textBlock id="i-97b78fdeef061d09">FN:s generalsekreterare Kofi Annan har inte fördömt detta som ett brott mot folkrätten. Han har för övrigt kritiserats av Iraks regim för just detta.</textBlock>
    <textBlock id="i-0f29002c1794ec4c">Det kan väl inte vara så att Centerns och Agne</textBlock>
    <textBlock id="i-6761e2ffe76afbe1">Hanssons linje innebär att man anser att FN:s generalsekreterare på något sätt inte skulle stå upp för FN?</textBlock>
    <textBlock id="i-55c76fbd0c9fc24a">Det blir ju logiken i det han säger.</textBlock>
  </contentBlock>
  <contentBlock page="0" id="i-584ebcbe677b6965">
    <textBlock id="i-220e41eefee86a13">Anf.  28  AGNE HANSSON (c) replik:</textBlock>
    <textBlock id="i-9c439c6edc82fc1f">Fru talman! Är det alltså Moderaternas uppfattning att en medlemsstat, i det här fallet den starkaste, ska få angripa ett annat land, i det här fallet Irak?</textBlock>
    <textBlock id="i-0db8afa90a66a88f">Vilket är då nästa land som man ska få angripa?</textBlock>
    <textBlock id="i-764f7fbbcb2e4cdc">Vad får det för konsekvenser om världen i efterhand bortförklarar folkrättsbrottet och legitimerar ett sådant här anfall? Det är det vi kritiserar. Det är det som undergräver möjligheterna för FN att just fungera som den tolkare och utvecklare av folkrätten som vi alla vill se och som Göran Lennmarker inledningsvis också talade så vackert om i sitt anförande.</textBlock>
  </contentBlock>
  <contentBlock page="0" id="i-d749ce2310f80a70">
    <textBlock id="i-10ac84c1834b2b6e">Anf.  29  GÖRAN LENNMARKER (m) replik:</textBlock>
    <textBlock id="i-36da37f28004c443">Fru talman! Jo, men själva huvudfrågan är, om vi vill värna internationell rättsordning och värna FN:s möjligheter att upprätthålla denna, att det har inträffat situationer nu och tidigare där FN:s säkerhetsråd inte förmår fullfölja värnandet av den internationella rättsordningen. Det gäller Rwanda, Kosovo, Kurdistan och nu.</textBlock>
    <textBlock id="i-6fb9e7826c4d3be5">Då kan man se att FN:s generalsekreterare, som väl får anses vara den som i första hand ska värna just</textBlock>
    <textBlock id="i-20379befe65822a8">FN:s roll såsom värnare av den internationella rättsordningen, inte fördömer detta som ett brott mot folkrätten. Det gör inte heller huvuddelen av FN:s medlemsstater och inte länderna i Norden, som för övrigt är en grupp länder som normalt alltid står upp bakom FN.</textBlock>
    <textBlock id="i-85feba9925031750">Är det så att Agne Hansson och Centerpartiet anser att Kofi Annan sviker sin plikt, att han gör fel, att han inte värnar FN? Han står nämligen på samma linje som Kristdemokraterna, liberalerna och Moderaterna gör i denna kammare.</textBlock>
  </contentBlock>
  <contentBlock page="0" id="i-9877f9230563beab">
    <textBlock id="i-b6935a404eef594f">Anf.  30  AGNE HANSSON (c) replik:</textBlock>
    <textBlock id="i-005db0428af99647">Fru talman! Jag anser att FN:s generalsekreterare hävdar FN. Men jag tycker att den tolkning av vad</textBlock>
    <textBlock id="i-042a2f87cd7be276">Kofi Annan har sagt som Göran Lennmarker gör är att tänja det uttalandet väl långt. Jag tolkar det inte på samma sätt.</textBlock>
    <textBlock id="i-c0d54cc356a1a9d5">Ge mig svar på frågan, Göran Lennmarker: På vilket sätt ska FN värna folkrätten om inte dess medlemmar solidariskt ställer sig bakom FN i de här frågorna? Det är precis det som inte skulle få hända som nu har hänt. Att legitimera det i efterhand är inte att stärka FN.</textBlock>
    <textBlock id="i-6326aea8ea8c79dd">När det gällde Kosovo var det annorlunda. Det fick vi föredraget av en folkrättsexpert i utskottet i veckan. Det hade stöd i andra författningar i FN. Det var visserligen politiskt legitimerat, men det var inte juridiskt legitimerat. Det går icke att jämföra de två sakerna, Irak och Kosovo, i det här fallet.</textBlock>
  </contentBlock>
  <contentBlock page="0" id="i-4443ad4826268198">
    <textBlock id="i-ea5c840deadcfc07">Anf.  31  LOTTA N HEDSTRÖM (mp):</textBlock>
    <textBlock id="i-eb28490b29d28bb3">Fru talman! Detta ska vara en debatt om Irak och folkrätten. Låt mig ge min tolkning som icke-jurist, som kvinna, mor, medborgare och människa på jorden.</textBlock>
    <textBlock id="i-c7bfdc5d6084ab1c">Folkets rätt är att få leva.</textBlock>
    <textBlock id="i-994e8152bdc3fb51">Folkets rätt uttolkas mer i hjärtat än i hjärnan.</textBlock>
    <textBlock id="i-c588051f795919ed">Folkets rätt är kantiansk, i bemärkelsen att varje handling på den internationella arenan ska kunna upphöjas till en lag. Eller den bör vara kristen, i bemärkelsen att allt som jag vill att andra ska göra mot mig ska jag göra mot dem. Eller varför inte hinduisk, i bemärkelsen tatwam asi, "det är du", det vill säga att vi hör alla ihop.</textBlock>
    <textBlock id="i-aff028c3dd244855">De spetsfundiga, lagkloka och intellektualiserade uttolkningar som vi har avlyssnat i denna kammare och i medierna det senaste kvartalet, samt i utrikesutskottet, är ett vridande och ett tillpassande av orden som riskerar att hamna längre och längre från vad som kan vara rätt, att bli mindre och mindre relevanta för dem som drabbas, riskerar att vara ett medel för självrättfärdigande och riskerar att bli den starkes rätt i stället för folkets rätt.</textBlock>
    <textBlock id="i-6aac4047ce8d7811">Ansamlingen av konventioner, resolutioner och framför allt FN-stadgan är emellertid den skrivna versionen av den folkets rätt som mänskligheten har samlat på sig i modern tid. Hela dess syfte, hela dess grund och inriktning är fred. Hur mycket av detta ska vi tillåta intellektualiseras bort?</textBlock>
    <textBlock id="i-b5aebf6d608e0ff0">Låt mig citera två källor, FN:s stadga och Genè-</textBlock>
    <textBlock id="i-5a40525f27846137">vekonventionen. Jag har översatt själv, så det kanske är lite krattigt.</textBlock>
    <textBlock id="i-7f3a8ef1b7f69f6d">I FN-stadgan står det: Vi folken i de förenta nationerna är fast beslutna att . bevara kommande generationer från krigets förbannelse . och för dessa mål . för att tillförsäkra att genom accepterandet av dessa principer och institutionaliserade metoder, inte väpnade styrkor ska användas.</textBlock>
    <textBlock id="i-f936b50e0155e402">Vidare står det att syftet med FN är att vidmakthålla internationell fred och säkerhet och för det ändamålet vidta effektiva gemensamma åtgärder för att förebygga och ta bort hot mot freden och undertrycka aggressiva aktioner, och för att vidta andra rimliga åtgärder för att stärka världsfreden.</textBlock>
    <textBlock id="i-e8029d1dd2c76ca2">I Genèveprotokollet, artikel 51:2 står det: Civilbefolkningen som sådan lika väl som enskilda innevånare skall inte vara föremål för attacker. Aktioner eller hot om våld vilka syftar till att sprida skräck bland civila är förbjudet.</textBlock>
    <textBlock id="i-226c1391198e269d">Hur stämmer det här med det pågående angreppskriget "Shock and awe"?</textBlock>
    <textBlock id="i-e9ab473c2f7928f7">Den här enkla läsningen, fru talman, samt de rent humanitära skäl som hjärtats tolkning ger oss räcker som uttolkning. Det här kriget kan inte rättfärdigas, vare sig moraliskt eller juridiskt!</textBlock>
    <textBlock id="i-d299d4d348396eb6">Men som vanligt hopar sig ett antal komplicerade frågetecken: Vad sker i marginalen, vad sker utanför synfältet, till exempel i grannlandet Iran, vars befolkning utsätts för ett sällan skådat förtryck av mänskliga rättigheter och vars regim nu passar på att i villervallan ytterligare försöka komma åt motståndsrörelsen?</textBlock>
    <textBlock id="i-c9765e3eac97c0bd">Vad sker inne i Irak, inte bara med tvehågsna kurder utan också med assyrier, syrianer och kristna? Vad sker bakom ryggen i Afghanistan, som var steg ett i det nordamerikanska förverkligandet av sin explicita världsbehärskningsdoktrin? Och varför sker inget mot</textBlock>
    <textBlock id="i-482be1143e42af52">Nordkorea, som verkligen utgör ett akut och öppet påtagligt hot mot omvärlden med sina kärnvapen?</textBlock>
    <textBlock id="i-d78a0a0b0cdc21d3">Om frågan ställs vad som är folkens rätt, blir svaret war is not the answer - krig är inte svaret - och det ger inte USA, Storbritannien, Australien eller lilla</textBlock>
    <textBlock id="i-3b3beb1f896fa812">Danmark någon rätt att bekriga ett fattigt och utpinat folk, även om de har en diktator som vi alla tar avstånd från. Men om frågan ställs vad som gynnar oss på andras bekostnad eller vad som gynnar våra intressen enligt en ny doktrin och för vår oljeförsörjning, då kanske krig som svar, som metod, blir något mer rationellt.</textBlock>
    <textBlock id="i-dcc95a80c076b205">Att den här kampanjen inte främst handlade om att rädda världen från massförstörelsevapen blev för mig ställt utom alla tvivel när USA hotade med att tillgripa egna kärnvapen. Då rök allt mitt förtroende.</textBlock>
    <textBlock id="i-1bb901bf7718c076">En sådan frapperande brist på logik och konsistens kan bara avslöja att det finns och fanns helt andra och mycket mer egocentriska motiv för planetens enda supermakt att mobilisera all sin stridskraft runt en trilskande diktator - och runt hans folk, nota bene.</textBlock>
    <textBlock id="i-5dac932568f0bcbe">Folkrätten säger ingenstans att något land har rätt att eliminera misshagliga ledare, vare sig i Afghanistan, Irak, Panama eller annorstädes. Det kan med all rimlighet bara folken själva göra. Man kan stödja motståndsrörelser och demokratiuppbyggnad men aldrig installera sitt eget designade styre hos någon annan med någon uthållighet eller med något rättvist eller demokratiskt resultat, för det kallas i så fall en ny diktatur.</textBlock>
    <textBlock id="i-acaa554585b74470">Här har disputerats mycket om vad orden allvarliga konsekvenser - serious consequences - innebär.</textBlock>
    <textBlock id="i-ed5673e070669c08">För mig är de allra allvarligaste konsekvenserna av</textBlock>
    <textBlock id="i-f4a9f93a0867144b">Irakkriget inte alla de människor som dör, dött och kommer att dö, även om det är någonting alldeles, alldeles fruktansvärt. Men tilliten mellan människor som lever kvar, mellan folk och nationer, tilliten till gemensamma system och gemensamma regler, till vårt gemensamma legitima världssamfund FN trasas sönder, och det är långsiktigt mycket värre.</textBlock>
    <textBlock id="i-052771829c923df8">Värst vore det om sprickan mellan den islamiska världen och väst blev för stor. Här måtte kloka svenskar, kloka amerikaner och alla goda krafter visa upp skillnaden mellan dåligt ledarskap och den goda folkvilja som alltjämt faktiskt skapar folkrätten.</textBlock>
    <textBlock id="i-1ccee0554d65bb26">I det betänkande som vi i dag debatterar står det att våra ledare, den svenska regeringen, valt "lämpligt avvägda former" för sitt agerande sedan de väl tog avstånd från kriget. Fast jag måste tillägga att det var under den opinionskänsliga galgen som de gjorde det.</textBlock>
    <textBlock id="i-c29a5ac5062fd8ed">Men jag delar inte den bedömningen. Jag hade väntat mig mer, och jag väntar mig fortfarande mer. Anna</textBlock>
    <textBlock id="i-96f437148b6ac826">Lindh är en klok kvinna, i bemärkelsen intelligent och varm. Och Göran Persson är en skicklig statsminister. De båda kunde leva upp till sitt moraliska ansvar som delar av ett progressivt och globalt ledargarnityr i världen, vilket vågar fördöma ett krig som varken är legalt eller legitimt.</textBlock>
    <textBlock id="i-58bb15fb93ea7b15">Innebörden i reservation nr 1, som jag också står bakom, är således att regeringen ska träda fram, tala i</textBlock>
    <textBlock id="i-32ea2dcae5cace8c">FN, hjälpa till att sammankalla generalförsamlingen samt öppet och direkt till dem det berör gärna också kritisera, det vill säga direkt till USA och England.</textBlock>
    <textBlock id="i-8c1c21426402e9f3">Visa lite civilkurage, helt enkelt, precis som de tre avhoppade amerikanska ambassadörerna har gjort eller de tre brittiska ministrarna. Men det här jamsandet som regeringen och USA-devota partier ägnar sig åt i betänkandet och i reservation nr 2 är ovärdigt.</textBlock>
    <textBlock id="i-5b87e0ebc66d6fa0">Insikt utan handling är också ovärdigt och en underlåtenhetssynd.</textBlock>
    <textBlock id="i-c62816f53d8c177f">Fru talman! Jag har som avslutning ett antal konkreta förslag, varav det förnämsta jag nämner först.</textBlock>
    <textBlock id="i-83fe6088ccc5ae66">Jag vill att vår regering ska utnyttja den fantastiska resolutionen i FN 377, Uniting for peace, som</textBlock>
    <textBlock id="i-80dbff235e3bf5b0">USA självt en gång under en mer progressiv era instiftade för att häva låsningar i säkerhetsrådet. Den har använts tio gånger och är skräddarsydd för att generalförsamlingen ska kunna använda och åberopa den i lägen som det här, för att stoppa krig. Fundera på det, Anna Lindh och Göran Persson!</textBlock>
    <textBlock id="i-be8544614d2fc568">Vidare vill vi se en uttalad svensk och fullskalig antikrigsagenda, ett kraftfullt, aktivt och framför allt synligt agerande både på hemmaplan och i internationella sammanhang enligt följande:</textBlock>
    <textBlock id="i-6a728c62d434f976">· Ompröva deltagandet i Natos Europeiska partnerskapsråd.</textBlock>
    <textBlock id="i-a4cee5c4ae94faeb">· Stärk FN moraliskt, ekonomiskt och organisatoriskt. Föreslå en ökad frivillig medlemsavgift. Acceptera aldrig resolutionsbrott eller till exempel självsvåldigt avbrytande av vapeninspektioner, som både Bush och Saddam har gjort.</textBlock>
    <textBlock id="i-6f323dea1df9303e">· Avbryt naturligtvis allt vapensamarbete och all krigsmaterielexport, inklusive följdleveranser till</textBlock>
    <textBlock id="i-542ddbb14a343504">USA. Det är ett land i krig. Det ska inte ha svenska vapen.</textBlock>
    <textBlock id="i-c4ec661546039b24">· Ta emot irakiska asylsökande i Sverige.</textBlock>
    <textBlock id="i-cf533aee7f1bb9f7">· Verka för upprättandet av en internationell granskningsdomstol som kan granska de aktuella krigshandlingarna.</textBlock>
    <textBlock id="i-857386f57111077a">· Förstärk alla globala ned- och avrustningsförhandlingar och stärk IAEA med avseende på de länder som innehar och utvecklar kärnvapen.</textBlock>
    <textBlock id="i-bd5a1a314901e715">Fru talman! Vår heder består inte bara i att blygt säga nej och tala om vem som bär skulden utan att modigt agera för eldupphör och för en god ordning.</textBlock>
    <textBlock id="i-d9d1a67dfd7ffe01">Vårt hopp är alla de vanliga, inkännande, rättskännande vardagsmänniskor som i miljontals världen över demonstrerar och protesterar.</textBlock>
    <textBlock id="i-f9dde6055af8b47c">Vänner i denna kammare! Följ hjärtats röst, rösta för reservation 1 och gå sedan ut på gatorna den 12</textBlock>
    <textBlock id="i-47f8058fc2171533">april med dem som har valt dig!</textBlock>
  </contentBlock>
  <contentBlock page="0" id="i-53dd830c912a7c31">
    <textBlock id="i-cf177297f485f4cc">Anf.  32  CARL B HAMILTON (fp) replik:</textBlock>
    <textBlock id="i-774d54d53525d361">Fru talman! Lotta Nilsson Hedström är en utpräglat intellektuell person. Det har jag erfarit under de månader som vi har suttit tillsammans i utrikesutskottet. Jag ber nu att få ställa en fråga som inte på minsta vis är intellektualiserad utan mycket praktisk och mycket jordnära.</textBlock>
    <textBlock id="i-66651b4d371e1edd">För det första: Anser Miljöpartiet att de som nu är i Irak, USA och Storbritannien och deras trupper, ska packa ihop och resa hem och därmed lämna fältet fritt för Saddam Hussein? Vad är er position?</textBlock>
    <textBlock id="i-df2a44306ed4ca70">För det andra: Anser Miljöpartiet att det var inte bara ett folkrättsbrott utan dessutom helt fel med överflygningarna och bevakningen av de här flygförbudszonerna i norra och södra Irak och att man skulle ha avbrutit detta? Skulle det aldrig ha genomförts?</textBlock>
    <textBlock id="i-158f515e536019d5">För det tredje: Den beskrivning av folkrätten som</textBlock>
    <textBlock id="i-ca7eed8396e833cd">Lotta Nilsson Hedström gör innebär ju att säga att diktatorer kommer att sitta i orubbat bo om Miljöpartiet får råda i världen. Folkrätten är med andra ord inte folkrätt utan statsrätt. Det är staternas och regeringarnas rätt på många plan, bland annat deras rätt att förtrycka sina egna folk. Det tycker jag är ovärdigt.</textBlock>
  </contentBlock>
  <contentBlock page="0" id="i-17d78316f6d0d1b3">
    <textBlock id="i-d9672fd864878ba0">Anf.  33  LOTTA N HEDSTRÖM (mp) replik:</textBlock>
    <textBlock id="i-728d4a583c652819">Fru talman! Ja, jag tycker att de ska packa ihop och gå därifrån. Jag tycker att det är ett värre ont nu, med det pågående kriget, än Saddams grymhet och den diktatur som han har utövat, som är mycket väl värd ett avståndstagande. Jag tycker att det är värre nu. Detta förtjänar att upprepas, eftersom jag märker att Carl B Hamilton gång på gång försöker snärja dem som tar avstånd från USA:s aggressioner genom att säga att vi inte gör detsamma mot Saddam. Det avståndstagandet finns. Det är otvetydigt. Men sättet, tillvägagångssättet, är inte legitimt. Man kan inte bomba bort diktatorer. Ja, jag tycker att de packa och gå nu. Och de ska dessutom se till att vara med i en uppbyggnad som är på mottagarens villkor.</textBlock>
    <textBlock id="i-a2fcdf158b0dd81d">Jag tycker att flygförbudszonerna har fyllt en funktion - då och där. Jag tycker att det intressanta är hur USA och dess allierade agerar - nu och här. Det är inte ointressant att det är USA som blir stridsfrågan i den här diskussionen. Vi har alla, precis som Holger</textBlock>
    <textBlock id="i-d7340b4ef1197c48">Gustafsson påpekade, i grunden en solidaritet med</textBlock>
    <textBlock id="i-d1b7249c2f8dfc97">FN-systemet. Frågan är hur vi vågar förhålla oss till</textBlock>
    <textBlock id="i-a93aec08328cb6d6">USA. Det är den springande punkten. USA har gjort bra saker i historien. Det amerikanska folket är väldigt hedervärt just nu. Det är många som vågar protestera mot kriget. Men USA öppnade detta krig. Så är det. Det är inte rättfärdigat.</textBlock>
    <textBlock id="i-724458190b94081c">Sedan gäller det diktatorer och sättet att komma till rätta med dem. Ja, hur ska man göra då? Man ska inte bomba bort dem i alla fall. Demokratistöd, stöd till motståndsrörelser - vad kan vi mer göra? Det kan vara diplomatiska påtryckningar och ekonomiska sanktioner som är smartare än dem som Irak har varit utsatta för. Alla andra sätt måste prövas först. Krig ger nästan aldrig ett resultat som är långsiktigt användbart.</textBlock>
  </contentBlock>
  <contentBlock page="0" id="i-814129b4924466a3">
    <textBlock id="i-a60ab2f883613c4d">Anf.  34  CARL B HAMILTON (fp) replik:</textBlock>
    <textBlock id="i-4168c2ac4ae39894">Fru talman! Om det blev så att alliansens trupper nu packade ihop och reste hem och lämnade fältet fritt för Saddam Hussein, som Lotta Nilsson Hedström vill, dömer Miljöpartiet sannolikt hundratusentals människor till döden. Fyra miljoner kurder skulle säkert försöka lämna norra Irak. Vem ska ta emot dem? Hur ska det gå till? Det är ju en oerhört cynisk, fruktansvärd politik som Miljöpartiet gör sig till tolk för här, att lämna fältet fritt för Saddam Hussein med de erfarenheter som vi har av övergrepp från honom och hans regim.</textBlock>
    <textBlock id="i-6aebd59fbb0029f4">Sedan blir det här med flygförbudszonerna konstigt. Det var ju ett brott mot folkrätten i den meningen att det saknade FN-mandat. Men det brottet var det tydligen okej att begå enligt Miljöpartiet. Men nu är det här anfallet inte okej. Det är en hållningslöshet, en brist på logik.</textBlock>
    <textBlock id="i-95795d3d91a0e4c8">En tredje sak är att det blir väldigt tydligt i den här repliken att det som för Miljöpartiet är viktigt är förhållandet till USA, attackerna på USA. Det här är inte en fråga som handlar om folkrätten och om förenligheten med folkrätten i det som sker i Irak. Det var det som Lotta Nilsson Hedström sade. USA-förhållandet är det avgörande.</textBlock>
  </contentBlock>
  <contentBlock page="0" id="i-2c8c3315cae5cf46">
    <textBlock id="i-ebc961763acaa20b">Anf.  35  LOTTA N HEDSTRÖM (mp) replik:</textBlock>
    <textBlock id="i-65490b847923a3d0">Fru talman! Carl B Hamilton är en av dem i riksdagen som är absolut bäst på att spetsa till och göra retorik av saker och ting. Fältet är då fritt, kan man säga, för bomber. Är det bättre? Kan du mäta, kan du estimera lidandet eller hur många som kommer att dö i det pågående kriget? Kan du ställa upp det? Har du insikter om framtiden gällande vad som kommer att ge mest lidande eller störst antal döda? Det har ingen av oss.</textBlock>
    <textBlock id="i-2031ade8e50d7684">Bedömningen, utifrån folkrättsliga grunder, är att det är ett illegitimt och illegalt krig, bägge delarna.</textBlock>
    <textBlock id="i-f919a9db20cd6eca">Det är solklart. Det är solklart i folkrätten och solklart i hjärtat. Så ser det ut. Det finns ingen som kommer att acceptera ett fortsatt vanstyre av Saddam. Det finns ingen som inte kommer att yrka på att vi, via</textBlock>
    <textBlock id="i-5ec683fc77d01d31">FN och via alla diplomatiska påtryckningar, ska fortsätta försöka få bort den här diktatorn. Ditt sätt att vränga argumenten är ohederligt! Jag blir upprörd!</textBlock>
    <textBlock id="i-40fb84c0d12007e5">Jag hör det gång på gång i alla debatter.</textBlock>
    <textBlock id="i-18b26a03de5c72f4">Sedan undrar jag vilka fler som brister i logik och konsekvens. Hur många resolutioner har inte ålagts till exempel Israel gentemot Palestina som över huvud taget inte är åtlydda? Hela världen ser att Israel har kärnvapen och ingen lyfter en hand. Det finns så mycket brister i konsekvens och logik. Det finns en punkt där mycket av det här sammanförs, och det är den devota inställningen till USA. Det är därför den blir en kärnfråga.</textBlock>
  </contentBlock>
  <contentBlock page="0" id="i-2c24636ef766a6a2">
    <textBlock id="i-93a0d59bfd3e889d">Anf.  36  URBAN AHLIN (s):</textBlock>
    <textBlock id="i-48c0dd5c04788701">Fru talman! Som far till två döttrar på sex och nio år har jag erfarit kriget i Irak på ett lite annorlunda sätt. Min nattsömn har blivit störd eftersom mina barn kommer och vill sova i sina föräldrars säng på grund av att de drömmer mardrömmar. När mina två döttrar på sex och nio år påverkas av kriget i Irak är det naturligtvis ingenting mot hur de barn påverkas som i dag lever i Bagdad. Att min nattsömn störs är ingenting i jämförelse med det enorma lidande som civilbefolkningen i dag utsätts för i Bagdad. Det är viktigt att vi i en sådan här debatt kommer ihåg vilket ovärdigt mänskligt lidande krig alltid medför. Vi kan se på bilder. Vi hör intervjuer. Vi ser rapporter om hur människors värde faktiskt trakasseras.</textBlock>
    <textBlock id="i-1f550922da8c6fa5">Saddam Husseins regim är en mördarregim. Saddam Hussein är en skurk. Många människor har torterats. Tusentals människor har mördats. Politiska motståndare har förföljts. Han har använt massförstörelsevapen mot sin egen befolkning. Saddam Hussein och hans regim är ett hot mot den internationella freden och säkerheten.</textBlock>
    <textBlock id="i-4e7877e0be738bec">Dagens debatt handlar om folkrätten, och det är en oerhört viktig debatt. Folkrätten är ett komplext nätverk av FN-stadgan, FN:s säkerhetsråds resolutioner, säkerhetsrådets tolkningar av sina tidigare resolutioner och också en sedvanerätt. Men varför är då den här debatten så viktig? Det är den för att det är folkrätten som anger hur stater bör bete sig mot varandra.</textBlock>
    <textBlock id="i-f861ba58fe00407c">Vilken världsordning vill vi leva under? Vilka regler ska vi förhålla oss till? Hur ska världen styras? Om folkrätten inte funnes skulle världen se helt annorlunda ut. Djungelns lag skulle råda. Makt skulle gå före rätt. Krigsmaskinernas dån skulle överrösta alla diplomatiska samråd. Stora och starka länder skulle sätta sig på mindre och svaga länder.</textBlock>
    <textBlock id="i-b06eeb16b67512bd">Alla världens länder tjänar på att det finns en fungerande folkrätt. För de minsta länderna är det en nödvändighet. Men också de stora tjänar på en fungerande folkrätt eftersom det bidrar till en mer stabil och förutsägbar värld. Dagens debatt är viktig. Folkrätten är inte en gång för alla given. Den är inte en lag som alltid är fastslagen. Den förändras med tiden.</textBlock>
    <textBlock id="i-9a487abc0bfc650c">Förändringarna kan vara positiva, men förändringarna kan också vara negativa.</textBlock>
    <textBlock id="i-c186826cf7a48cb1">Vi socialdemokrater anser att USA:s och Storbritanniens beslut att kringgå FN:s säkerhetsråd och starta ett krig mot Irak är en kränkning av folkrätten.</textBlock>
    <textBlock id="i-c1712984c7cdfd8a">Därmed ska den klart och tydligt fördömas. USA:s och Storbritanniens beslut att förbigå folkrätten kan leda till att folkrätten urholkas och öppnar för att även andra länder i framtiden anser sig ha rätten att ta saker i egna händer när de anser att ett hot mot internationell fred och säkerhet föreligger. En sådan utveckling vore mycket farlig. Och det skulle ofelbart leda till att vi fick leva i en osäkrare värld.</textBlock>
    <textBlock id="i-92cf9a3f7f148cc8">Därför är det viktigt att vi fördömer USA:s och</textBlock>
    <textBlock id="i-9019a602f4da8d30">Storbritanniens agerande som ett brott mot folkrätten för att på det sättet hindra att detta blir ett prejudikat för framtiden. Folkrätten ska inte utvecklas i den riktning som en del av de borgerliga partiernas företrädare i denna debatt välkomnar.</textBlock>
    <textBlock id="i-adc5c22293eab86f">En mycket enig kår av folkrättsjurister över hela världen uttalar att det är ett brott mot folkrätten. Det är inte i överensstämmelse med sanningen - som ett flertal av de borgerliga företrädarna har sagt här - att det finns en bred majoritet. Det är inte på det sättet.</textBlock>
    <textBlock id="i-953b89fbc1a9eefe">Snarare är det så - vilket vi också på ett av utskottets möten nyligen fick klart för oss av en av de ledande folkrättsexperterna - att folkrättsjuristerna världen över sällan har varit så eniga som just nu. Jag tvivlar starkt på att det finns en majoritet bland FN:s generalförsamlings medlemmar som faktiskt tycker att detta inte är ett brott mot folkrätten. Vi kommer nog så småningom att få se svaret på om det är Göran</textBlock>
    <textBlock id="i-958592f75e09550c">Lennmarker eller jag som har rätt.</textBlock>
    <textBlock id="i-3e1d9c26209aacc7">Den svenska regeringens hållning till hur avväpningen av Irak ska gå till har varit tydlig. Den har ibland hånats och kallats svajig. Jag hävdar att den har varit tydlig och rak. Den har kallats FN-linjen. Vi socialdemokrater har hela tiden hävdat att Saddam</textBlock>
    <textBlock id="i-e00c3dac4cf59ea2">Hussein och hans regim är ett hot mot internationell fred och säkerhet, och han ska avväpnas. Vapeninspektörernas arbete är värdefullt och ger resultat, och de borde ha givits mer tid. Med Blix ord: Det handlar inte om år, det handlar inte om veckor, men det handlar om månader.</textBlock>
    <textBlock id="i-311852ca8658b95c">När man nu ser bilderna på TV och förstår krigets förödelse måste man naturligtvis känna sorg i sitt hjärta över att detta är en sak som kanske hade varit löst om vi hade haft kraft att vänta ett fåtal månader.</textBlock>
    <textBlock id="i-7701f5e5604bf39c">Då hade vi sluppit det umbärande som kriget faktiskt medför. För att kunna uppnå att Irak avväpnades krävdes ett trovärdigt militärt hot. Därför höll vi socialdemokrater fast vid att FN måste kunna ta till militära medel om inte Irak låter sig avväpnas, till skillnad från en del andra partier, till exempel Vänsterpartiet och Miljöpartiet, som redan i det skedet uttalade att krig ska förhindras.</textBlock>
    <textBlock id="i-efc93ec10ce713b9">Jag stod på en demonstration ute på Mynttorget med 4 000 ungdomar. Jag gläds över att de demonstrerade mot kriget. Det är bra att ungdomar engagerar sig. Jag var mer förvånad över Lars Ohlys hållning att det handlade om att stoppa kriget, till och med innan kriget hade utbrutit. En sådan hållning riskerar faktiskt att skada FN. FN-stadgan ger FN rätt att använda militära medel för att uppnå sina mål. Vi ska inte avväpna FN i stället för Irak. Det är mycket viktigt att slå fast att FN faktiskt har rätt att använda militära medel.</textBlock>
    <textBlock id="i-af4faadb1d27a0f0">USA:s och Storbritanniens agerande är - jag slår fast det igen - ett brott mot folkrätten. Det är olyckligt att ett antal borgerliga partier inte håller med om detta i dagens debatt. Jag är faktiskt förvånad över detta.</textBlock>
    <textBlock id="i-a4d9f8948a2a59bf">För att försvara sin hållning hänvisar man till humanitära interventioner i Kosovo och behovet, vilket förelåg, av humanitär intervention i Rwanda. Detta är falskt! USA och Storbritannien har inte en endast gång hävdat att man gör insatsen i Irak för att det finns en humanitär situation där som är så akut att den kräver militära medel. Man har hela tiden hävdat att det handlar om att landet ska avväpnas på sina massförstörelsevapen och att Irak är ett hot mot internationell fred och säkerhet. Det är ganska självklart varför</textBlock>
    <textBlock id="i-153113f704e857da">USA och Storbritannien inte vill gå den väg som Carl</textBlock>
    <textBlock id="i-ffffb5e778464989">B Hamilton, Göran Lennmarker och Holger Gustafsson i den här debatten vill. Det är för att det finns många regimer i världen som förtrycker sina medborgare. Vilket land skulle stå på tur näst? Inte ens USA</textBlock>
    <textBlock id="i-ebd311c7cd6e88d6">vill ta på sig ett ansvar för en världsordning där stormakten skulle vara en polis som skulle anses ha rätt att slå diktatorer över världen. USA och Storbritannien håller fast vid att Irak är ett hot mot internationell fred och säkerhet, inte att detta är en humanitär intervention.</textBlock>
    <textBlock id="i-c94e88a7e7d77a74">Låt mig avslutningsvis ändå säga att det är glädjande att dagens debatt ger USA och Storbritannien ett klart besked från en överväldigande majoritet av</textBlock>
    <textBlock id="i-a092a0015deb194e">Sveriges riksdags partier att det de nu gör är ett brott mot folkrätten. Vi, majoriteten av partierna i Sveriges riksdag, fördömer detta. Vi vill inte att folkrätten ska utvecklas i en sådan riktning att vi närmar oss en djungelns lag där den starkes makt går före rätt.</textBlock>
  </contentBlock>
  <contentBlock page="0" id="i-b37034d95b6ad0c1">
    <textBlock id="i-9f2f0f6b104a7fff">Anf.  37  LARS OHLY (v) replik:</textBlock>
    <textBlock id="i-5e63b1bd4b71e623">Herr talman! Det finns mycket i det Urban Ahlin säger som jag instämmer i. Det tydliga avståndstagandet från detta folkrättsbrott som både regeringen och utrikesutskottets ordförande gör sig till tolk för har allt stöd.</textBlock>
    <textBlock id="i-96655ab06c4dd9eb">Problemet med regeringens inställning har varit att den inte har varit så konsekvent som Urban Ahlin vill framställa den. För Urban Ahlins del är det sorgliga att den linje som han förvånas över och som jag drev innan kriget började, nämligen nej till krig, blev också regeringens linje. Visserligen var det på ett sent stadium, men det blev desto tydligare när det sades.</textBlock>
    <textBlock id="i-fa5504ecf6e98e22">Anna Lindhs uttalande om att Sverige skulle ha röstat nej till en ny resolution med automatisk våldsanvändning var välkommet. Det var precis den linje vi ville att den svenska regeringen skulle ha haft från början.</textBlock>
    <textBlock id="i-50f178d43893a4e4">Den linje som jag drev och som Urban Ahlin blev förvånad över var på slutet också Anna Lindhs.</textBlock>
    <textBlock id="i-0c3018aefce9b5ce">Reservationen i det här betänkandet kräver att vi också agerar i FN i enlighet med den uppfattning som</textBlock>
    <textBlock id="i-6e64c12a8ac47b9a">Urban Ahlin har gett uttryck för. Om man nu står för</textBlock>
    <textBlock id="i-ab3303b3863fd469">FN-linjen och anser att FN ska hantera konflikter, varför ska vi då inte i FN agera för att detta folkrättsbrott fördöms? Varför ska vi inte häva upp vår stämma? Varför talade vi inte i säkerhetsrådet när medlemsstaterna hade möjlighet? Varför vill inte Urban</textBlock>
    <textBlock id="i-891237cf9b075e8b">Ahlin att Sverige agerar för att generalförsamlingen inkallas?</textBlock>
  </contentBlock>
  <contentBlock page="0" id="i-c2ecc3b1e207390c">
    <textBlock id="i-3ac4e0dd5859cd40">Anf.  38  URBAN AHLIN (s) replik:</textBlock>
    <textBlock id="i-5b3bbd054ba6491f">Herr talman! Jag tycker inte alls att Vänsterpartiets hållning i den här frågan har varit speciellt konsekvent. Precis som jag sade i mitt anförande stod jag och Lars Ohly inför många tusen ungdomar som demonstrerade. Innan kriget var ett faktum ropade</textBlock>
    <textBlock id="i-ab8372fa03bb8696">Lars Ohly: Stoppa kriget! Jag ropade att vi ville göra det svåra - vi vill stoppa kriget men också avväpna</textBlock>
    <textBlock id="i-10c075c6bfd4dfab">Saddam Hussein.</textBlock>
    <textBlock id="i-accd8866f60bd4b6">Lars Ohlys politik innan kriget bröt ut var att FN</textBlock>
    <textBlock id="i-13b38396f4065ad1">skulle avväpnas. Under inga omständigheter skulle</textBlock>
    <textBlock id="i-0467c9ca9282dc7c">FN ha rätt att ta till militära medel. När kriget väl bröt ut påtalade också den svenska regeringen att det var fel väg att gå och att man hade klarat av det om man hade haft lite mer tid. Verkligheten förändras. Det måste regeringen naturligtvis ta hänsyn till i sin politik.</textBlock>
    <textBlock id="i-ae63e95d90b708e4">Vi agerar genom att vi gör uttalanden. Den debatt vi har haft i dag är också att agera för att sända ett klart budskap till USA och Storbritannien om att vi inte tycker om det de gör. FN:s säkerhetsråd har diskuterat det. Jag vet att Lars Ohly ofta ser det som en tvångströja för Sveriges utrikespolitik att vi är tvungna att arbeta inom Europeiska unionen och att vi ibland får nöja oss med att det är ordförandeskapet som företräder oss i sådana forum. Jag ser det inte alls på det sättet. Jag ser det snarare som en språngbräda, där svensk utrikespolitik faktiskt får starkare näring och syns och hörs mer. Men vi är oense i grunden om huruvida det är bra att gå via FN eller att låta EU föra vår talan.</textBlock>
    <textBlock id="i-69dd444605c50c52">Jag inte alls så stenhårt emot att vi ska agera i</textBlock>
    <textBlock id="i-800408661c6d3564">FN:s generalförsamling. Det är inte på det sättet. Jag vill att det ska finnas en öppenhet där den svenska regeringen vid varje givet tillfälle ska kunna agera på det sätt som den finner lämpligt för att påverka USA</textBlock>
    <textBlock id="i-a3b494910eab9d4f">och Storbritannien. Jag vill säga till Lars Ohly att det är mycket möjligt att vi kommer att agera i generalförsamlingen när vi så finner lämpligt.</textBlock>
  </contentBlock>
  <contentBlock page="0" id="i-3c7e6dde04f2b55b">
    <textBlock id="i-f646ae26229c8238">Anf.  39  LARS OHLY (v) replik:</textBlock>
    <textBlock id="i-18de9f8eb88157e2">Herr talman! Det var väl inte många i den här salen som var närvarande på Mynttorget. Jag vet att</textBlock>
    <textBlock id="i-05a63c4af3bca38b">Carl B Hamilton var det. Jag vet också att Urban</textBlock>
    <textBlock id="i-69e1a710e34e5143">Ahlin började sitt anförande med att säga: Vi ska stoppa kriget!</textBlock>
    <textBlock id="i-9bcb7560caa6e7c6">Vad är det för skillnad på det och det som jag sade? Jo, Urban Ahlin menar att jag utesluter våldsanvändning i samtliga fall där FN skulle kunna hota med sådant. Det är inte sant. Men jag har haft en uppfattning från början, och den har inte varit bara</textBlock>
    <textBlock id="i-601c5a2d0c193f3c">Vänsterpartiets uppfattning, utan den har också varit en stor folkmajoritets uppfattning, nämligen att ett krig, FN-sanktionerat eller icke, hade varit fel metod i detta fall.</textBlock>
    <textBlock id="i-6eb84d76419936cb">Nu säger Urban Ahlin att vi förstärker vår utrikespolitiska röst genom att låta andra tala för oss, det vill säga EU:s utrikespolitik ger oss möjligheter till ett inflytande som vi annars inte skulle ha haft. Det inflytandet användes av det grekiska ordförandeskapet när kriget hade brutit ut till att hålla ett fullständigt meningslöst anförande i säkerhetsrådet där man vägrade fördöma kriget som ett brott mot folkrätten, och där man vägrade ta något av de argument i mun som Urban Ahlin har framfört här i talarstolen. En konsekvent FN-linje hade krävt att man också hade agerat i FN i enlighet med sin uppfattning. Det vill inte regeringen, det vill inte utskottets majoritet, och jag tycker att det är sorgligt.</textBlock>
  </contentBlock>
  <contentBlock page="0" id="i-d36658ef86e43541">
    <textBlock id="i-3790874e2defa919">Anf.  40  URBAN AHLIN (s) replik:</textBlock>
    <textBlock id="i-ad693c3769236450">Herr talman! Lars Ohly förvrider sanningen. I debatten på Mynttorget ställdes frågan vad vi tyckte om ett möjligt krig i Irak. Lars Ohlys enda svar till 4 000</textBlock>
    <textBlock id="i-1a706daee90a7598">ungdomar var: Vi i Vänsterpartiet har haft en rakryggad hållning hela tiden. Vi säger nej till kriget.</textBlock>
    <textBlock id="i-1cd4f89fd78756b8">Du fick stora applåder för det, Lars. Vad jag talade om var att vi socialdemokrater har valt den svåra vägen. Vi vill stoppa kriget. När jag sade det blev det faktiskt en hel del applåder. Men jag fortsatte också med att säga att vi också ska klara uppgiften att avväpna Saddam Hussein. Därefter fick jag en följdfråga av de ungdomar som arrangerade debatten: Tar du definitivt avstånd från militära medel mot Irak om</textBlock>
    <textBlock id="i-9e759ddcef957aec">FN:s säkerhetsråd så beslutar?</textBlock>
    <textBlock id="i-ca225bf4bc56c3a4">Det gjorde inte jag. Om FN:s säkerhetsråd faktiskt skulle bedöma situationen som sådan att Irak är ett hot mot internationell fred och säkerhet och vi måste använda militära medel för att uppnå våra mål i resolution 1441 så hade jag inte varit emot det. Det har</textBlock>
    <textBlock id="i-93a5f926352f9ea5">Lars Ohly varit hela tiden, och de facto har hans politik då avväpnat FN och inte Irak.</textBlock>
    <textBlock id="i-e01ffde6af862461">I dagsläget har ett krig utbrutit som inte har ett folkrättsligt stöd. Därför kan jag och Lars finna varandra nu i vårt fördömande av USA och Storbritannien för att de bryter mot folkrätten. Det är jag glad över. Låt oss se till att göra det så ljudligt och så bra som möjligt. Låt oss välja forum som är verksamma för framtiden. Det grekiska ordförandeskapet valde att fokusera på framtiden, vilket ledde till att FN:s säkerhetsråd tog ett beslut om Oil for Foodprogrammet. Bra. Vi kan gå vidare och också använda generalförsamlingen om det skulle visa sig vara bra för att föra saken framåt.</textBlock>
  </contentBlock>
  <contentBlock page="0" id="i-91b2f935270b7c75">
    <textBlock id="i-a8a1e4d799db49aa">Anf.  41  CARL B HAMILTON (fp) replik:</textBlock>
    <textBlock id="i-5cb65a29158c21d6">Herr talman! Urban Ahlin värjde sig för påståendet att regeringen och Socialdemokraterna har varit svajiga i denna fråga. Sedan kom han över till kommentaren: Om man nu gör som de borgerliga partierna, bortsett från Centerpartiet, öppnar man upp för att man kan gå in var som helst, och vilka länder står då på tur?</textBlock>
    <textBlock id="i-867269cf548e3d25">Det var hans retoriska fråga. Urban Ahlin säger alltså att folkrätten är skyddet för staterna. Staternas rätt var någonting som Urban Ahlin inledde med.</textBlock>
    <textBlock id="i-87ddeb63a35a43b5">Men det som gör att Socialdemokraternas argumentation är så svajig är att en person som Göran</textBlock>
    <textBlock id="i-d672691b64b729c8">Persson har drivit en motsatt linje. Jag ska referera vad han har sagt, och det gjorde jag redan i mitt huvudanförande:</textBlock>
    <textBlock id="i-6920280d45e171b3">Skyddet för mänskliga rättigheter är central i folkrätten och FN-stadgan. Statssuveränitet kan inte längre åberopas av den som utför grova och systematiska kränkningar.</textBlock>
    <textBlock id="i-5f997c1e07580454">Om man tar Göran Persson på allvar då är frågan:</textBlock>
    <textBlock id="i-6f8e0454065ebb14">Vilka länder står på tur? Det är ju det som han säger, att detta inte kan tolereras, medan Urban Ahlin gör sig till tolk för en annan hållning.</textBlock>
    <textBlock id="i-173566e6c94ec022">Min andra fråga är: Anser Socialdemokraterna i dagens läge, med tanke på att de tycker att ett folkrättsbrott har begåtts, att alliansens trupper ska packa ihop och resa hem, lämna Irak och lämna fältet fritt för Saddam Hussein att begå nya folkrättsbrott, förfölja kurder och andra minoriteter och kanske döda hundratusentals människor?</textBlock>
    <textBlock id="i-c7807c402bb3adc9">Min tredje fråga är: Var det fel att begå folkrättsbrottet i socialdemokratisk tappning, nämligen att upprätthålla flygförbudszonerna i norr och i söder som skyddade irakiska minoriteter?</textBlock>
  </contentBlock>
  <contentBlock page="0" id="i-9320cf3ce4c091b6">
    <textBlock id="i-9bcd61106d780ac1">Anf.  42  URBAN AHLIN (s) replik:</textBlock>
    <textBlock id="i-3c52a9328a3f73e9">Herr talman! Jag måste säga att jag gläds åt frågorna från Carl B Hamilton. Han understryker och säger att det är regeringen som har varit svajig i denna fråga. Låt mig få göra en liten resumé över vad</textBlock>
    <textBlock id="i-de46133b97482a83">Folkpartiet har sagt om konflikten i Irak. Redan i november gick din vice partiledare Jan Björklund ut och sade att resolution 1441 räcker och att vi redan nu borde tala om för USA och Storbritannien att vi är beredda att ställa styrkor till förfogande och att vi borde sända svenska soldater till kriget i Irak.</textBlock>
    <textBlock id="i-00ffa14cf060c69e">Är det någon som har hört någonting från Folkpartiet om det på sistone? Nej. En otrolig helomvändning har skett från Folkpartiet. Tar du, Carl B Hamilton, avstånd från vad din egen vice partiledare sade i november? Ska vi fortfarande sända soldater till Irak? Är det Folkpartiets hållning, det som Jan</textBlock>
    <textBlock id="i-7d6eb1fd5ef0c12f">Björklund uttalade redan i november? Det är den enkla frågan till dig.</textBlock>
    <textBlock id="i-d6ff13aecb61a822">Göran Persson har talat om humanitära interventioner. Och precis som jag sade i mitt inledningsanförande handlar detta inte om humanitära interventioner. USA och Storbritannien har inte hävdat det. Man hävdar att det handlar om ett internationellt hot mot fred och säkerhet. Vi socialdemokrater står helt enade bakom Göran Persson, och det har också varit socialdemokratisk politik länge att humanitär rätt måste gå före staters suveränitet. Stater ska inte kunna hänvisa till interna angelägenheter och på det sättet kunna hålla världssamfundet borta när det är en akut nödsituation, mänskliga rättigheter förtrycks och människor mördas. Men det är inte det som den här debatten handlar om.</textBlock>
    <textBlock id="i-217f72904c80940a">När det gäller flygförbudszoner hörde jag att Carl</textBlock>
    <textBlock id="i-f7ac89be98b34f51">B Hamilton hänvisade till ett betänkande i mars 2001.</textBlock>
    <textBlock id="i-c815f62de08b882b">Det hade varit intressant om han hade hänvisat till betänkandet i mars 2002 då utrikesutskottet behandlade samma fråga. Det är de facto på det sättet, vilket också folkrättsjuristerna talar om för oss, att resolution 1441 faktiskt har gett ett visst mandat för flygförbudszonerna.</textBlock>
  </contentBlock>
  <contentBlock page="0" id="i-ee5dd8c5ff73188a">
    <textBlock id="i-1d9d07a7a54635c5">Anf.  43  CARL B HAMILTON (fp) replik:</textBlock>
    <textBlock id="i-9089038a46fe0fb6">Herr talman! Jag upprepar till att börja min fråga:</textBlock>
    <textBlock id="i-f6c20b11fde85b51">Ska alliansen packa ihop och resa hem och lämna fältet fritt för Saddam Hussein att begå nya folkrättsbrott, förfölja sina minoriteter och kanske ta livet av hundratusentals människor? Vad är svaret på den frågan, Urban Ahlin?</textBlock>
    <textBlock id="i-4b954b412253d810">Det är ju inte aktuellt för Folkpartiet att föreslå några styrkor till Irak eftersom det inte är det klockrena mandat som hade krävts för detta. Själva vår poäng är att situationen är otydlig. Det finns ingen entydig tolkning. Länder och folkrättsjurister är djupt splittrade. Det är också det som står i vår reservation.</textBlock>
    <textBlock id="i-e1a4c40dfa17b066">Om vi bortser från den aspekten tror jag dessutom att det är önskvärt att Sverige som har en särskild kapacitet och kompetens beträffande biologiska och kemiska stridsmedel genom den enhet som vi har i</textBlock>
    <textBlock id="i-9589ef42fb2f9318">Umeå faktiskt ställer denna enhet till förfogande i</textBlock>
    <textBlock id="i-7e0431d22537c056">Irak här och nu. Oberoende av de civila och oberoende av om det är soldater på den ena eller andra sidan som behöver det ska vi ställa vår kompetens till förfogande. Det tycker jag vore bra.</textBlock>
    <textBlock id="i-a6adbb179bb81f99">I det sammanhang som Göran Persson höll detta anförande syftade han inte på humanitär intervention.</textBlock>
    <textBlock id="i-a02a0fc27df82d45">Det handlade om Irak. Det var då som han sade detta.</textBlock>
    <textBlock id="i-a48295a61f25ba4c">Det gläder mig om jag kan tolka Urban Ahlin på det sättet att han nu anser att det var rätt i efterhand att upprätthålla flygförbudszonerna från 1991 och fram till i november 2002. Är det så jag ska tolka</textBlock>
    <textBlock id="i-68b9d4733d8dbcb3">Urban Ahlin?</textBlock>
  </contentBlock>
  <contentBlock page="0" id="i-c2397931b686f5d9">
    <textBlock id="i-da2c96ca269715bc">Anf.  44  URBAN AHLIN (s) replik:</textBlock>
    <textBlock id="i-6cc423357cfa4d13">Herr talman! När det gäller den sista frågan om flygförbudszonerna kan du tolka mig som att min personliga uppfattning hela tiden har varit att jag tycker att det har varit rimligt att ha flygförbudszoner av den enkla anledningen att om de inte hade funnits hade minoriteterna i Irak förtryckts av Saddam Hussein, och det hade orsakat ett otroligt mänskligt lidande. Det fanns inget enhälligt beslut i folkrättslig mening, men jag tycker de facto att det har varit en riktig politik. Det har historien också visat nu, och även resolution 1441 har faktiskt mer eller mindre legitimerat flygförbudszonerna.</textBlock>
    <textBlock id="i-5c10215a6c112c5f">Carl B Hamilton hänvisade till talet av Göran</textBlock>
    <textBlock id="i-05562e5a110b1da6">Persson. Nej, det är inte Iraksituationen som han hänvisar till där. Han talar om att folkrätten utvecklas och att det är positivt. Han gör det i talet, precis som du säger, den 25 mars, och det handlar om att staters suveränitet minskar till förmån för mänskliga rättigheter.</textBlock>
    <textBlock id="i-8197c14008509eba">Det är någonting som vi hälsar med stor tillfredsställelse. Men konflikten i Irak handlar inte om det.</textBlock>
    <textBlock id="i-e1c79ff98ddf42c9">USA och Storbritannien har aldrig hävdat det, utan det är Carl B Hamilton som är tvungen att använda detta argument för att så att säga kunna positionera sig och ge något slags stöd till att ha viss förståelse för USA:s och Storbritanniens agerande.</textBlock>
    <textBlock id="i-2b5d8ac2b79fc148">Carl B Hamilton säger också: Det är inte ett alldeles klockrent mandat. Därför vill vi inte längre skicka soldater till Irak.</textBlock>
    <textBlock id="i-2db6d489726ef88d">Detta är konstigt. Carl B Hamiltons vice partiledare sade ju redan i november: Resolution 1441 räcker.</textBlock>
    <textBlock id="i-e8666a2de019b46e">Det behövs ingen vidare diskussion. Sverige bör förbereda sig på att skicka ned soldater för att bidra i kriget mot Saddam Hussein.</textBlock>
    <textBlock id="i-2853d1bb6a2b4f3a">I november var alltså resolution 1441 ett klockrent mandat.</textBlock>
    <textBlock id="i-9d214fadba2e8ca7">När det sedan gäller detta med att packa ihop och att dra därifrån - Carl B Hamiltons sista fråga - måste jag säga att det är en rent hypotetisk fråga. Jag vill faktiskt inte ens svara på den.</textBlock>
    <textBlock id="i-4ee649f7e458d46f">Carl B Hamilton, du svarade inte på frågan: Ska vi skicka soldater eller ska vi inte skicka soldater till</textBlock>
    <textBlock id="i-6289f490b07aa79b">Irak?</textBlock>
  </contentBlock>
  <contentBlock page="0" id="i-8a137c7366b6492d">
    <textBlock id="i-50fcba9739e6591d">Anf.  45  GÖRAN LENNMARKER (m) replik:</textBlock>
    <textBlock id="i-e4776dcee81cfa54">Herr talman! Det viktiga, Urban Ahlin, är väl ändå att slå fast att det är Saddam Hussein och hans regim som har valt kriget genom att inte fullfölja de</textBlock>
    <textBlock id="i-4f3c828832d02779">FN-villkor som man borde ha gjort under mycket lång tid.</textBlock>
    <textBlock id="i-99f96a665f279dad">Det är alldeles rätt som Urban Ahlin säger, nämligen att den regimen utgör ett hot mot internationell fred och säkerhet. Så uppfattar alla det i regionen.</textBlock>
    <textBlock id="i-7ac280dbab3489d4">Urban Ahlin säger också att vi måste ha en fungerande folkrätt. Ja, det alldeles centrala är just att vi ska ha en fungerande folkrätt. Men då finns det ett bekymmer som jag har fokuserat på - jag tog ju exemplen Rwanda, Kosovo och Kurdistan - och det är när säkerhetsrådet inte förmår fullfölja sitt ansvar. I</textBlock>
    <textBlock id="i-fbc06e398dcc63ca">Rwandafallet var det på grund av passivitet - man tittade bort. I de två andra fallen var det på grund av hot om veto.</textBlock>
    <textBlock id="i-a0e65c021273775c">Då hamnar vi i ett stort moraliskt dilemma. Vi vill uppnå väldigt centrala och viktiga värden men säkerhetsrådet förmår inte fatta beslut. Det, Urban Ahlin, har inte att göra med detta med humanitär intervention. Det är alldeles rätt som Urban Ahlin säger, nämligen att detta inte är motiverat med humanitära skäl, även om det kan vara en bakomliggande viktig orsak. Det är alltså alldeles rätt. Men poängen i vad jag säger är följande. Tyvärr har vi en situation där säkerhetsrådet sviker sitt ansvar. Då kan det anses legitimt - eller vad formuleringen nu är - att man likväl ingriper militärt för att skydda ett viktigt värde.</textBlock>
    <textBlock id="i-1295aca8085b01a1">Det är naturligtvis därför som FN:s generalsekreterare Kofi Annan inte har fördömt detta som ett brott mot folkrätten. FN:s generalsekreterare, som ju främst av alla har att värna FN, har inte gjort detta och har blivit anklagad av Irak för att ha underlåtit detta fördömande. Detsamma gäller många länder i</textBlock>
    <textBlock id="i-a5d9ad5902285c46">Norden och i Europa där huvuddelen av länderna inte fördömer detta som folkrättsbrott. Hur det är med länderna i övriga världen vågar jag inte ha någon uppfattning om; jag har inte räknat där.</textBlock>
    <textBlock id="i-74af854e70db6548">Poängen i vad jag säger är alltså att länder och krafter som står bakom FN inte fördömer detta som folkrättsbrott.</textBlock>
  </contentBlock>
  <contentBlock page="0" id="i-9a34fa92d8930ea1">
    <textBlock id="i-956953c1643e6dab">Anf.  46  URBAN AHLIN (s) replik:</textBlock>
    <textBlock id="i-94d19c4ec8852156">Herr talman! Jag tycker att det är en halsbrytande argumentation från Göran Lennmarker och Moderaterna. Det hänvisas till folkmorden i Rwanda då FN:s säkerhetsråd inte kunde samla sig till ett beslut. Ja, det är riktigt. Vi kan nu se att det är synd att FN:s säkerhetsråd inte klarade av att hantera konflikten för att förhindra folkmordet där.</textBlock>
    <textBlock id="i-c9c95b2df339ddd4">Vi kan också se att det inte gick att få ett beslut i</textBlock>
    <textBlock id="i-9919618fb3048fb7">FN:s säkerhetsråd vad gäller den humanitära interventionen i Kosovo, vilket hade varit önskvärt för att ge ett tydligt FN-mandat för detta. Men, Göran, man kan inte alltid säga att det är minoriteten i FN:s säkerhetsråd som alltid har rätt. Det kan faktiskt vara så att de andra medlemmarna i FN:s säkerhetsråd - som i det här fallet hävdar att om vi hade gett FN:s vapeninspektörer ett antal månader till hade Irak kunnat avväpnas - och FN hade kunnat klara av att ta sitt ansvar, det vill säga att avväpna Irak.</textBlock>
    <textBlock id="i-968824fcad5f1fb3">Det fanns ju två olika uppfattningar om hur det skulle gå till. Göran Lennmarker, enligt din åsikt har minoriteten alltid haft rätt. I ditt inledningsanförande sade du att de inte förmår ta beslut. Ja, de förmår inte ta beslut eftersom det i FN:s säkerhetsråd finns en majoritet mot att i det läget använda militära medel.</textBlock>
    <textBlock id="i-ca4591c6b1fd1c4f">Det fanns en majoritet för att ge vapeninspektörerna mer tid för att på det sättet uppfylla villkoren.</textBlock>
    <textBlock id="i-5219160293499ce2">Någon ordning måste det väl ändå vara i argumentationen från Göran Lennmarker! Det är ju två helt olika saker som vi talar om. Det är inte så underligt att de inte tar något beslut när de faktiskt inte är eniga om hur det ska gå till.</textBlock>
    <textBlock id="i-af94841445b4fa84">Jag håller med de länder i FN:s säkerhetsråd som ville ge vapeninspektörerna mer tid, och jag trodde faktiskt att också Moderaterna tillhörde den grupp som gärna hade velat ha ett par månader till på sig för att se vad Hans Blix skulle kunna uträtta för att avväpna Saddam Hussein.</textBlock>
  </contentBlock>
  <contentBlock page="0" id="i-20dc0695ae813e4b">
    <textBlock id="i-da4b90934fd38208">Anf.  47  GÖRAN LENNMARKER (m) replik:</textBlock>
    <textBlock id="i-ae82a86bfbc96402">Herr talman! Det är väl den allmänna uppfattningen att det hade varit bra om man hade kunnat ha en längre process. Det säger Kofi Annan, och det säger</textBlock>
    <textBlock id="i-a1802b07641528ac">Moderata samlingspartiet - ja, praktiskt taget alla.</textBlock>
    <textBlock id="i-04db7915905f022c">Men därav drar inte Kofi Annan slutsatsen att det är fråga om ett brott mot folkrätten. Varför inte? Jo, och nu kommer vi verkligen till pudelns kärna: Förutsättningen för en framgångsrik sådan politik var att det inte var ett hot om ett totalt veto, som skulle omöjliggöra den fortsatta processen. Det som hela vapeninspektionen hängde på var just hotet av den militära styrkeuppbyggnad som USA och Storbritannien gjorde. Det är därför som seriösa värnare av folkrätt och internationell rättsordning - såsom Kofi Annan, nordiska grannländer och huvuddelen av Europas länder</textBlock>
    <textBlock id="i-f91fd1acfefbe297">- inte drar den slutsatsen.</textBlock>
    <textBlock id="i-945a6c4107d59a60">Det hade varit önskvärt att fortsätta, önskvärt med ett andra säkerhetsrådsbeslut - ja. Men när hotet om veto kom omöjliggjordes detta. Då kom detta agerande, som ändå är i enlighet med det som FN under tolv år har utpekat. Urban Ahlin måste väl ändå hålla med om att är det något som vi sett under de här tolv åren, så är det väl just risken för att det, tyvärr, till sist skulle krävas en militär insats för att åstadkomma det som Saddam Hussein borde ha gjort av egen kraft.</textBlock>
  </contentBlock>
  <contentBlock page="0" id="i-ef93d144ea6f55d6">
    <textBlock id="i-bb3122384e8ac351">Anf.  48  URBAN AHLIN (s) replik:</textBlock>
    <textBlock id="i-f42db59bf680210b">Herr talman! Det är bra att Göran Lennmarker säger att det hade varit önskvärt med ett beslut om att vapeninspektörerna skulle ha fått mer tid på sig. Det fanns faktiskt en majoritet för det i FN:s säkerhetsråd.</textBlock>
    <textBlock id="i-fb950b8581584431">Vad vi nu diskuterar är att ett antal länder tog saken i egna händer och inte följde det beslutet.</textBlock>
    <textBlock id="i-3702401e32675a36">Göran Lennmarker säger också att det var det franska vetot som förhindrade FN att ta beslut. Jag är inte helt säker på det. Det är kanske så att USA:s hållning - antingen gör FN som vi vill eller också gör vi det ändå - lika mycket förhindrade FN:s säkerhetsråd att ta ett beslut. I framtiden får väl historien utvisa vilken väg det var som avgjorde.</textBlock>
    <textBlock id="i-bcc6150638940d63">Jag tycker mig se tre argument i det som Göran</textBlock>
    <textBlock id="i-e2cb2d36d686d01e">Lennmarker framfört för sin hållning - alla tre ihåliga.</textBlock>
    <textBlock id="i-e9ae44f9fce78fe6">Humanitär intervention handlade det i inledningsanförandet om - okej. Nu säger han: Urban Ahlin har rätt. Detta är ingen humanitär intervention, för det har</textBlock>
    <textBlock id="i-821bc85e603d3ea1">USA och Storbritannien inte sagt.</textBlock>
    <textBlock id="i-5f80346c505ef61e">De förmår inte ta sitt ansvar. Nej, och det är inte så konstigt eftersom det fanns en majoritet för att fatta ett annat beslut i FN:s säkerhetsråd. Det argumentet har alltså fallit.</textBlock>
    <textBlock id="i-fe93eb6c3ee6173d">Sedan har vi det sista halmstrået, att FN:s generalsekreterare inte har sagt någonting som skulle ha varit ett fördömande av detta.</textBlock>
    <textBlock id="i-d3421da7d155c224">Jag har en hel hög med papper med citat av FN:s generalsekreterare Kofi Annan och kan hänvisa till den 10 mars och en presskonferens i Haag i samband med invigningen av den internationella brottmålsdomstolen. Kofi Annan sade då: Om FN:s säkerhetsråd misslyckas med att hitta en gemensam position och att en aktion tas utan mandat från säkerhetsrådet kommer legitimiteten och stödet för en sådan aktion att vara allvarligt skadade.</textBlock>
    <textBlock id="i-0749e61d66a903d6">Efteråt på en fråga från en journalist säger Kofi</textBlock>
    <textBlock id="i-488f32ff36c921fd">Annan: Om USA och andra kommer att gå vid sidan av säkerhetsrådet och vidta militära åtgärder kommer det inte att ske i enlighet med FN-stadgan.</textBlock>
    <textBlock id="i-73b15e8ccee07cb7">Jag tycker att det är ganska solklart vad FN:s generalsekreterare har sagt. Att Kofi Annan sedan, efter det att kriget är ett faktum, är tvungen att agera som</textBlock>
    <textBlock id="i-3a4af561f3b652fc">FN:s generalsekreterare ska agera och försöker rädda vad som räddas kan ska inte ligga Kofi Annan i fatet.</textBlock>
  </contentBlock>
  <contentBlock page="0" id="i-9c2f77224ee98dce">
    <textBlock id="i-be0e22989a0b6b61">Anf.  49  LOTTA N HEDSTRÖM (mp) replik:</textBlock>
    <textBlock id="i-efe9a7fb7fb589ef">Herr talman! Jag tackar för en vacker och mycket kraftfull argumentation i Urban Ahlins inlägg och för en lysande polemik gentemot Göran Lennmarker och</textBlock>
    <textBlock id="i-fe17a5cb79bc2a3e">Carl B Hamilton. Men varför inte - mot bakgrund av att du, Urban Ahlin, hävdar en konsekvent FN-linje -</textBlock>
    <textBlock id="i-ab6994f76bc4f19d">använda FN och stödja motionen och vår reservation och säga att vi naturligtvis ska gå vidare och verkligen kämpa i FN för att få ett krigsslut? Kan du ange det verkliga skälet till att inte stödja motionen?</textBlock>
  </contentBlock>
  <contentBlock page="0" id="i-bd031dfd40c44a2d">
    <textBlock id="i-45d39cffb1487e5b">Anf.  50  URBAN AHLIN (s) replik:</textBlock>
    <textBlock id="i-c74b8029ca59ca97">Herr talman! Det verkliga skälet är exakt det som står i utrikesutskottets betänkande. Anledningen är helt enkelt den att vi tycker att regeringen har framfört de här åsikterna på ett väl avvägt sätt. Vi lever nu med ett rörligt mål. Dag för dag förändras situationen.</textBlock>
    <textBlock id="i-16a31b83babe8b29">Dag för dag förändras också det sätt varpå den svenska regeringen ska föra fram att detta är ett brott mot folkrätten liksom det forum vari det ska föras fram för att faktiskt få verkan på marken, för att hindra de civilas lidande, för att möjliggöra en återuppbyggnad av Irak, för att förhindra att USA behandlar Irak som ett protektorat, för att återföra frågan till FN:s säkerhetsråd. Varje dag förändras situationen och det sätt på vilket den svenska regeringen ska agera. Det vore olyckligt om Sveriges riksdag skulle bakbinda regeringen och säga: Detta är den enda och riktiga vägen för att fördöma USA:s och Storbritanniens agerande som ett brott mot folkrätten.</textBlock>
    <textBlock id="i-5b3be07ab17d5279">Jag sade i mitt replikskifte med Lars Ohly att vi inte håller det för otroligt att vi kommer att använda</textBlock>
    <textBlock id="i-95f78d3bae6c5219">FN:s generalförsamling också för att föra fram att det är ett brott mot folkrätten. Vi tycker att det är viktigt att sätta stopp här, att förklara för USA och Storbritannien att den här utvecklingen av folkrätten ställer vi oss inte bakom. Det måste vara stopp här.</textBlock>
    <textBlock id="i-1f08e3537606fe15">Men i vilket forum, vid vilken tidpunkt och hur regeringen ska agera måste få vara upp till regeringen att bestämma.</textBlock>
  </contentBlock>
  <contentBlock page="0" id="i-a5464fde3886cd1c">
    <textBlock id="i-27a1d86514d9fdce">Anf.  51  LOTTA N HEDSTRÖM (mp) replik:</textBlock>
    <textBlock id="i-2a3f0808a7b96186">Herr talman! Det står inte att det ska vara det enda sättet eller den enda arenan, utan självklart är det här en uppmaning att också använda FN.</textBlock>
    <textBlock id="i-44c91b8db48e2ee4">Det finns i utskottstexten en otydlighet. Å ena sidan säger man att man utgår från att "regeringen aktivt kommer att verka för att FN:s auktoritet återställs och att frågan om Irak även fortsättningsvis behandlas i säkerhetsrådet". Å andra sidan står det lite längre ned att man önskar "ett bättre fungerande säkerhetsråd".</textBlock>
    <textBlock id="i-5d02679a49f704fb">Jag undrar om Urban Ahlin skulle ställa sig positiv till att man utnyttjar möjligheten att använda resolution 377, som faktiskt är till, som jag sade i mitt inlägg, för att häva en låsning i säkerhetsrådet och återföra frågan till generalförsamlingen för att kunna verka aktivt. Det kunde vara en väg bland många där</textBlock>
    <textBlock id="i-4553f1ea2ce86948">FN-linjen naturligtvis är och ska vara det enhetligaste och mest auktoritativa av världssamfundets verktyg.</textBlock>
  </contentBlock>
  <contentBlock page="0" id="i-6a62202108f2eb8a">
    <textBlock id="i-870b029f924ad15e">Anf.  52  URBAN AHLIN (s) replik:</textBlock>
    <textBlock id="i-aca9d89987460908">Herr talman! Den sista frågan från Lotta N Hedström om resolution 377, som handlar om uniting for peace, är väldigt intressant. Problemet med den är att den bara kan införas om säkerhetsrådet inte är förmöget att behandla frågan. Så sent för några dagar sedan tog faktiskt säkerhetsrådet beslut om Oil for Foodprogrammet och hanterade så att säga Irakfrågan. Än finns det inga säkerhetsrådsmedlemmar som tycker att frågan inte ska behandlas av säkerhetsrådet. Uniting for peace träder i kraft när FN:s säkerhetsråd är blockerat, och så är inte fallet nu. Det kan dock bli så, det är tuffa debatter som återstår om hur Iraks återuppbyggnad ska ske och huruvida detta ska ske via</textBlock>
    <textBlock id="i-0e1cdec6e68c8b4d">FN, som ett amerikanskt protektorat och så vidare.</textBlock>
    <textBlock id="i-c2637df4341ebfa1">Det är mycket möjligt att det kommer att leda till att man går den vägen, genom uniting for peace, för att trycka på. I dagsläget ser jag inte det, men det kanske blir så i morgon. Precis som jag sade tidigare är det en rörlig situation.</textBlock>
  </contentBlock>
  <contentBlock page="0" id="i-e8b2945b866a0c89">
    <textBlock id="i-5414931fd3cebd8f">Anf.  53  AGNE HANSSON (c) replik:</textBlock>
    <textBlock id="i-57c59d92f085e93f">Herr talman! Urban Ahlin höll ett vackert försvarstal för folkrätten, som vi är överens om. FN-</textBlock>
    <textBlock id="i-7cb847c1879eef94">stadgan ska ge FN rätt att kunna använda militära medel där ingen annan än FN själv kan tolka folkrätten. Där skiljer vi oss åt från Vänstern tillsammans.</textBlock>
    <textBlock id="i-f574f6457e23e005">Ett brott mot folkrätten ska fördömas, säger Urban</textBlock>
    <textBlock id="i-691a1f116aa17fcf">Ahlin. Det är också helt riktigt. Det var det jag ställde några frågor om i mitt anförande för där är vi inte helt överens: Till vilka och i vilken form har kritiken från regeringen, som ju är ansvarig för utrikespolitiken, framförts? Till vem och på vilket sätt har det påtalats vilka konsekvenser ett ensidigt krig utan FN:s stöd kan få för FN och för folkrätten i framtiden? Kan</textBlock>
    <textBlock id="i-2884f2f9dd6ef6f2">Urban Ahlin konkretisera det? Det borde vara viktigt, det är ju det man stöder sig på i motiven i betänkandet.</textBlock>
  </contentBlock>
  <contentBlock page="0" id="i-016710be749e4a4f">
    <textBlock id="i-3086cc7d4278c88d">Anf.  54  URBAN AHLIN (s) replik:</textBlock>
    <textBlock id="i-687259faf66b29e7">Herr talman! Jag har följt debatten där Centerpartiet kräver att vi ska skicka över speciella protestnoter och så vidare till andra regeringar för att påtala våra synpunkter. Vi lever i en så pass digitaliserad och globaliserad värld att alla dessa noter nuförtiden börjar sakna lite av sin betydelse. När Göran Persson gör ett uttalande från den här talarstolen eller från någon annan talarstol kan Agne Hansson vara i trygg förvissning om att de länder som vill vara träffade av det budskapet får information om det omedelbart. Jag är precis hemkommen från Washington, och jag kan med lugn säga att den svenska regeringens hållning, att detta är ett brott mot folkrätten, har den amerikanska administrationen uppsnappat, milt talat.</textBlock>
    <textBlock id="i-6e9fc2e4a6918452">Vi har fört fram det, vi har fört fram det i tal, här, i EU och vi har vid alla möjliga tillfällen försökt att föra fram det. Sedan måste man med en viss finess använda rätt forum för att påverka situationen på marken. Det är lätt att inledas i att vi ska föra en plakatpolitik för att göra det tydligt för vår inhemska opinion att vi gör någonting. Men om vi menar allvar med att vi vill minska de civilas lidande i Irak och vill att återuppbyggnaden ska ta fart, om vi vill undvika att Irak blir ett amerikanskt protektorat måste vi agera genom olika forum. EU är ett. Som jag sade tidigare:</textBlock>
    <textBlock id="i-290802baa73287ee">När vi agerar genom den gemensamma säkerhetsoch utrikespolitiken i EU ser jag det inte som en tvångströja för svensk utrikespolitik. Jag ser det snarare som en språngbräda för våra idéer som gör att vi faktiskt har en möjlighet att få ett starkare inflytande.</textBlock>
    <textBlock id="i-d0bcda3779957342">Det är de metoder som vi faktiskt kan använda, och det är de metoder som den svenska regeringen använder.</textBlock>
  </contentBlock>
  <contentBlock page="0" id="i-b503a87b6f13d841">
    <textBlock id="i-33691f19307ad6c4">Anf.  55  AGNE HANSSON (c) replik:</textBlock>
    <textBlock id="i-9f53f5aca16b55e1">Herr talman! Urban Ahlins svar talar för att man formellt inte har använt de diplomatiska vägar som finns för att uttala en protest och sätta tryck bakom orden att USA och Storbritannien skulle ha använt</textBlock>
    <textBlock id="i-7f760249409940f0">FN i det här fallet. Hur många mejl vi än skickar och hur många plakat på gator och torg vi än sätter upp och USA uppsnappar det - då har de förmodligen också uppsnappat vad Centerpartiet tycker - är det formellt ändå inte konkret direkt riktat till vederbörande regering enligt de formella regler som finns.</textBlock>
    <textBlock id="i-0fbab0c91b67b29a">Det är det jag efterfrågar från regeringens sida -</textBlock>
    <textBlock id="i-c4a7221da1877c0e">snabba, konkreta och entydiga reageranden enligt de diplomatiska vägar som finns för att fördöma detta.</textBlock>
    <textBlock id="i-e497623e04149ec7">Att gå via EU är i det här fallet det mest effektiva sättet att vara passiv på.</textBlock>
  </contentBlock>
  <contentBlock page="0" id="i-964afe9639d7c76f">
    <textBlock id="i-9a76563dc1b6cf71">Anf.  56  URBAN AHLIN (s) replik:</textBlock>
    <textBlock id="i-3ce1da8aac5a7acf">Herr talman! Jag kan bara upprepa det jag har sagt. Den svenska regeringen försöker vid varje givet tillfälle använda den bästa påverkansmöjligheten för att påverka situationen på marken. Ibland är det via</textBlock>
    <textBlock id="i-18c90ffb4353e423">FN, ibland genom Europeiska unionen, ibland genom att hålla ett tal vid något visst tillfälle.</textBlock>
    <textBlock id="i-4343ed353f69a705">Detta är ett rörligt mål, och så måste man faktiskt anpassa sig efter detta. Det går inte att tala om att den eller den metoden är den absolut bästa. En diplomati måste ske nu, och vi försöker använda de möjliga sätt som vi har.</textBlock>
    <textBlock id="i-b04d41818fd4264d">Ett exempel är att Sverige inom Europeiska unionen har tagit initiativ till "Aldrig mer Irak", som vi kallar det. Det är ett initiativ som vi har lanserat i den europeiska unionen för att få upp nedrustningen av massförstörelsevapen på agendan igen. Där har Sverige krävt att alla länder ska ansluta sig till de olika icke-spridningsavtal som finns gällande kärnvapen och förbuden mot kemiska och biologiska vapen. Vi vill att Europeiska unionen ska arbeta för att efterlevnaden och kontrollen av avtal ska ske på ett bättre sätt och att vapenarsenalerna ska förstöras och hindras att komma i orätta händer. Regeringen tar initiativ i många olika forum där man känner att det för dagen finns bäst och störst möjlighet att påverka den faktiska situationen.</textBlock>
  </contentBlock>
  <contentBlock page="0" id="i-fb72e37edf89764e">
    <textBlock id="i-ba1e1a7467acdcaa">Anf.  57  HOLGER GUSTAFSSON (kd) replik:</textBlock>
    <textBlock id="i-38eb86375938c66f">Herr talman! Det har i replikväxlingen bedyrats att Socialdemokraterna och Vänstern har funnit varandra i utrikespolitiken. Den trenden bekymrar oss, inte bara i den här frågan. Det vill jag gärna understryka.</textBlock>
    <textBlock id="i-464f4e7a90042b50">Urban Ahlin är kraftfull och nästan högljudd när han säger "vi" och att det är "vår" uppfattning att det är ett brott mot folkrätten. Han har rätt att vara högljudd om detta eftersom det är själva sprinten för er hållning. Men det vore klädsamt med lite mer ödmjukhet, för det här är inget solklart brott. Det räcker att lyssna på FN:s generalsekreterare. Här får historien visa vad som verkligen är sant.</textBlock>
    <textBlock id="i-88d02b8b0ddff3d0">Jag har en fråga till Urban Ahlin. Han säger att</textBlock>
    <textBlock id="i-0d4cfe3f7fed7e51">Socialdemokraterna och regeringen är beredda och hela tiden har varit beredda att låta FN använda militära medel i ett slutligt skede vid ett beslut i FN. Men varför då ansluta sig till Rysslands, Tysklands och</textBlock>
    <textBlock id="i-5c5c8585b15e3b80">Frankrikes vetolinje? Man lade sig i ett dike här för att tydligt välja sida. Hade det inte varit bättre med en balanserad kritik av angreppet i Irak utan att lägga sig i ettdera diket inför framtiden?</textBlock>
  </contentBlock>
  <contentBlock page="0" id="i-a8da3b96f8123d89">
    <textBlock id="i-aac8c6c81a8afd73">Anf.  58  URBAN AHLIN (s) replik:</textBlock>
    <textBlock id="i-d237186d9acf64aa">Herr talman! Jag skulle också vara orolig om Socialdemokraterna och Vänsterpartiet hade funnit varandra när det gäller utrikespolitiken. Vi har tillräckligt stora hinder för att finna en gemensam utrikespolitik emellan Vänsterpartiet och Socialdemokraterna. Situationen i Irak är ett lysande exempel på det. Jag angrep Lars Ohly tidigare i debatten här just när det gäller att deras hållning ledde till att avväpna</textBlock>
    <textBlock id="i-5e9b90ae4c173e97">FN och inte Irak. Redan tidigt påtalade ju Vänsterpartiet att oavsett vad som händer så ska FN inte använda militära medel mot Irak. På det sättet blir situationen de facto sådan att Vänsterpartiet avväpnar</textBlock>
    <textBlock id="i-ca5dcc1abf9fada2">FN och inte Irak. I grunden har nog Vänsterpartiet och Socialdemokraterna diametralt olika uppfattningar, så Kristdemokraterna och Holger Gustafsson behöver inte vara så oroliga för att vi har funnit varandra.</textBlock>
    <textBlock id="i-99f5894dfaba1878">I dagsläget, där USA och Storbritannien agerar utan ett FN-mandat och på det sättet begår brott mot folkrätten, är det dock rimligt att alla partier i Sveriges riksdag tar avstånd från det och högljutt protesterar för att ge en klar signal över Atlanten om att vi inte vill att folkrätten ytterligare ska urholkas. Vi vill inte att den starka staten på den mindre statens bekostnad ska kunna ta sig vilka friheter som helst. Vi vill inte att krigsmaskinernas dån ska överrösta diplomatins tal. Den signalen borde vi kunna ge.</textBlock>
    <textBlock id="i-03bdb985e11bb3d9">Jag gillar den sista frågan, om den franska vetolinjen. Som jag sade tidigare i mitt replikskifte med</textBlock>
    <textBlock id="i-3f7c32e1577221e1">Göran Lennmarker så är jag inte helt övertygad om att det är den franska vetolinjen som gjorde att det inte fattades ett beslut i FN:s säkerhetsråd. Det kan lika gärna ha varit det att USA ägnade sig åt utpressning genom att säga: Antingen gör ni det vår väg eller så gör vi det i alla fall! Jag tror att det är ett riskfyllt sätt att hantera det internationella samfundet. Det hade inte skadat om USA också hade visat en lite större ödmjukhet inför den svåra uppgift som FN</textBlock>
    <textBlock id="i-7e0cf35b71e45cdc">hade - att avväpna Saddam Hussein.</textBlock>
  </contentBlock>
  <contentBlock page="0" id="i-0f388f9e0a86c27c">
    <textBlock id="i-42bbae8b972bd683">Anf.  59  HOLGER GUSTAFSSON (kd) replik:</textBlock>
    <textBlock id="i-107edf03bf3a2e29">Herr talman! Det är uppenbart att i det skede då beslutet skulle fattas så var vetolinjen något av käppen i hjulet när Storbritannien ville försöka åstadkomma en ny resolution. Vi vet självfallet inte vad den resolutionen skulle ha innehållit, så här är vi osäkra. Men vetolinjen satte ändå stopp för den möjligheten, och vi beklagar att Sverige anslöt sig till den.</textBlock>
    <textBlock id="i-a9829dcfda9008d3">Jag har ett skäl till för att jag tycker att det var ganska onödigt. Man kunde ha fördömt angreppet från USA:s sida på det sätt som det skedde, men utan att lägga sig i det som jag kallar för vetodiket. Det hade varit bättre att hålla en balans, och då hade det varit lättare för Sverige att spela en roll i återuppbyggnaden av Irak. Det hade varit lättare att läka såren inom EU och även inom världssamfundet FN</textBlock>
    <textBlock id="i-ba9966b215c52692">om Sverige hade haft en roll som inte hade legat lika tydligt i det dike som Tyskland, Frankrike och Ryssland ligger i.</textBlock>
  </contentBlock>
  <contentBlock page="0" id="i-4419bd487db95eb4">
    <textBlock id="i-7b285777de366c15">Anf.  60  URBAN AHLIN (s) replik:</textBlock>
    <textBlock id="i-548ec8ce331fcdd3">Herr talman! Jag tackar för möjligheten att i den sista replikrundan få klargöra att Sverige inte anslöt sig till något slags vetolinje. Vid just det tillfälle som</textBlock>
    <textBlock id="i-600849e904b31c6d">Holger Gustafsson påtalar hade Sverige och Frankrike samma hållning. Att säga ja till det resolutionsförslag som USA och Storbritannien hade lagt fram till</textBlock>
    <textBlock id="i-9c6d747a9e5141ef">FN:s säkerhetsråd var det samma som att säga ja till kriget. Vi ville inte göra det då. Vi ville att vapeninspektörerna skulle ha mer tid.</textBlock>
    <textBlock id="i-a740e6ab6a7bb69b">Men det betyder inte att Sverige har anslutit sig till den franska vetolinjen. Svensk utrikespolitik har under många år i stället hela tiden hävdat att vetoanvändningen i FN:s säkerhetsråd måste minskas. Vi har till och med föreslagit moratorium i FN:s säkerhetsråd för att använda vetot.</textBlock>
    <textBlock id="i-d96aab7552131627">Jag tackar för möjligheten att tydligt och klart deklarera för riksdagens kammare att vi inte står för någon fransk vetolinje. Vid just det tillfället stödde vi</textBlock>
    <textBlock id="i-45172866174a6c69">Frankrikes position att inte säga ja till det resolutionsutkast som Storbritannien och USA hade redovisat. Vi har en svensk position, men vid det tillfället hade vi samma åsikt som Frankrike.</textBlock>
    <textBlock id="i-30512b3abcc20101">Dessutom hyser jag ingen som helst oro för att</textBlock>
    <textBlock id="i-aae6ec637f46747e">Sverige på något sätt skulle hamna i skymundan i återuppbyggnaden av Irak. Sverige är snarare ett av de få länder som har haft ett enormt stort bistånd i</textBlock>
    <textBlock id="i-a94b044c8a597106">Irak under hela tiden. I de kurddominerade områdena i norra Irak till exempel är Sverige en av de absolut största biståndsgivarna. Sverige har talat om att man är beredd att satsa 300 miljoner kronor i återuppbyggnaden. Vi har ett rullande bistånd under hela</textBlock>
    <textBlock id="i-6011ba16639ed698">1990-talet och 2000-talet som har handlat om att ge ungefär 50 miljoner kronor för att bygga upp Irak efter de krig och våldsamheter som har funnits där.</textBlock>
    <textBlock id="i-e4079d501b31f4eb">Jag är inte orolig - Sverige kommer absolut att vara inbjudet i arbetet med att återuppbygga ett demokratiskt, självständigt och fritt Irak.</textBlock>
  </contentBlock>
  <contentBlock page="0" id="i-2b4f18ba6385954a">
    <textBlock id="i-aa90a217385222b6">Anf.  61  BERNDT EKHOLM (s):</textBlock>
    <textBlock id="i-d1c77cf13ad30ec5">Herr talman! Tyvärr har jag inte haft möjlighet att följa debatten i dess helhet. Just i dag har vi nämligen besök av Moçambiques president Joaquim Chissano.</textBlock>
    <textBlock id="i-54cbb06e9561f817">Utrikesutskottet har just haft en överläggning med honom om situationen i hans land och Afrika i övrigt.</textBlock>
    <textBlock id="i-9360ee918871ab5e">Dagens debatt har sin utgångspunkt i frågan om huruvida USA och deras allierade har begått ett folkrättsbrott genom att starta ett krig mot Irak utan sanktionering av FN:s säkerhetsråd och, om så är fallet, hur vi bäst tar itu med detta brott.</textBlock>
    <textBlock id="i-76128a482bb6f35a">Bakom denna frågeställning ryms djup tragik. Det irakiska folket är återigen utsatt för svåra prövningar.</textBlock>
    <textBlock id="i-08f41837478391d0">Allt tyder nu på att det inte blir det snabba och enligt</textBlock>
    <textBlock id="i-599bf9bbf2ea62d3">USA skonsamma krig som Bushadministrationen ställt in sig på. I stället tycks det bli utdraget, kanske flera månader, och inkludera de sommarmånader som</textBlock>
    <textBlock id="i-3c8b596ef1f4f472">USA påstod var omöjliga för krigföring. Vad värre är är att irakierna kommer att få genomgå ett långt lidande genom detta förlängda förlopp. Det blir de mest utsatta som kommer att få lida mest: barnen, de handikappade och de äldre. Sannolikt blir det, precis som tidigare, inte Saddam Husseins elit.</textBlock>
    <textBlock id="i-81f96ea283e9f71e">Det irakiska folket har varit under förtryck under hela Saddam Husseins styre. Därutöver har det rått ett långt och utdraget krig med Iran följt av kriget mot</textBlock>
    <textBlock id="i-b1251cdb05eac5b4">USA-alliansen som en följd av Iraks invasion av</textBlock>
    <textBlock id="i-ef7630dee0c5339b">Kuwait. Därefter kom de av FN införda sanktionerna som har gjort situationen mycket prekär, till stor del till följd av Saddam Husseins hantering av sanktionerna men också till följd av sanktionernas utformning i sig.</textBlock>
    <textBlock id="i-6f5935924d284eb0">De har i praktiken slagit mot det civila samhället, och inte enbart det militära. Sanktionsregimen har också varit mycket kantig och bidragit till den ohållbara situationen bland annat genom att USA i sanktionskommittén i praktiken har haft vetorätt över vilka produkter som har kunnat föras in i landet. Matför-olja-programmet har inte inneburit någon radikal lättnad.</textBlock>
    <textBlock id="i-b15ab0150420d5cc">Jag besökte själv Irak 1996, mitt under sanktionsregimen. Jag var i Bagdad men också i Basra och kunde konstatera att situationen särskilt i söder var mycket allvarlig. Redan då var det fråga om huruvida ens det fundamentala i livet kunde tillfredsställas. Det rådde brist på rent vatten och avloppssystemet var delvis trasigt. Det ledde självfallet till spridning av sjukdomar.</textBlock>
    <textBlock id="i-16b936a950bbcefe">Visst hade situationen varit bättre med en annan ledning för landet. Det säger sig självt. Men nu hade världssamfundet att hantera en grym diktator. Det har vi gjort på ett sätt som har stärkt honom och skadat det irakiska folket än mer. FN ska inte använda sig av sanktioner så att de i praktiken slår mot dem som man vill skydda.</textBlock>
    <textBlock id="i-b9cb1951499d13f6">Därför var det mycket positivt att något äntligen hände i Irakfrågan i och med att Hans Blix och FN:s vapeninspektörer, tack vare det militära trycket från</textBlock>
    <textBlock id="i-4165f3dc4e86b05f">USA, fick tillträde till Irak och möjlighet att återuppta de oavslutade inspektionerna. Arbetet har visat sig ha framgång och förlöpte betydligt bättre än förra omgången i den meningen att Irak varit mer samarbetsvilligt. Mycket tydde på att dessa inspektioner skulle kunna uppnå målet att avrusta Irak när det gäller eventuella massförstörelsevapen.</textBlock>
    <textBlock id="i-ae4b29c6aee28040">Blix begärde dock ett antal månader för att genomföra arbetet. USA ansåg det möjligt att genomföra inspektionsinsatsen på några veckor. Det är en lika orealistiskt inställning som den om det nu aktuella kriget. Vi får nu aldrig veta om inspektionerna under ledning av svensken Hans Blix hade kunnat nå framgång. Om de hade fått arbeta under våren och sommaren hade uppgiften kanske kunnat lösas med fredliga medel. Om det hade visat sig omöjligt hade militära medel kunnat sättas in under hösten. Då hade ändå den fredliga vägen prövats till sitt slut, och detta hade naturligtvis varit i betydligt bättre överensstämmelse med FN-stadgan och den humanitära rätten.</textBlock>
    <textBlock id="i-0c1e3a45a5bda616">Att förbereda en militär insats så dåligt att man inte kunde ha roterande militär närvaro fram till hösten är ett underbetyg åt den amerikanska planeringen.</textBlock>
    <textBlock id="i-5cf87d1af02c64ce">Det har ju hävdats att soldaterna inte kunde vänta längre dels på grund av värmen, som de nu ändå kanske kommer att drabbas av, dels på grund av att de allierade inte hade möjlighet att successivt byta ut det manskap som utgör den militära närvaron i området.</textBlock>
    <textBlock id="i-503a2004aa02a281">Nu är vi där vi är. Och vi kan väl trots allt i praktiken enbart hoppas att kriget inte blir för långvarigt och att såväl de militära som civila offren påtagligt kan begränsas. Vilka fördömanden vi än delar ut lär</textBlock>
    <textBlock id="i-1eaf0a3bca143a85">Bushadministrationen köra kriget till slut, om inte annat av inrikespolitiska skäl. Bush överlever inte en andra valperiod som president om han skulle tvingas dra tillbaka sina styrkor.</textBlock>
    <textBlock id="i-40ff9d5f6892016f">Jag trodde aldrig att vi i Sverige skulle hamna i en partipolitisk träta om folkrätten. Jag tog för givet att vi var eniga om att ett krig utan stöd i säkerhetsrådet var ett brott mot folkrätten. I det här fallet är det uppenbart, om man inte är blind, att detta krig saknar sådant stöd. Att söka sig tillbaka till resolutioner som kom för tio år sedan är meningslöst, oavsett deras tolkning, när säkerhetsrådet i dag uppenbart har en förkrossande majoritet för att militärt våld saknar stöd. USA och dess allierade agerar ju mot majoritetens uttryckliga uppfattning.</textBlock>
    <textBlock id="i-5c30013b0add2d2d">Vidhåller flertalet borgerliga partier att det inte är i strid med folkrätten kommer detta att försvaga Sveriges styrka i FN-arbetet. Vi har hitintills kunnat agera med stor enighet. Det är särskilt viktig i frågor där säkerhetsrådet har att agera. Jag utgår ifrån att vi alla ändå kan sluta upp kring att Irakkrisen måste fortsätta att behandlas i säkerhetsrådet, även om kriget nu pågår.</textBlock>
    <textBlock id="i-d284669397662748">Därutöver krävs nu att humanitära insatser omedelbart kommer in i landet. USA och Storbritannien har ett tungt moraliskt huvudansvar för att tillse att så blir fallet.</textBlock>
    <textBlock id="i-bdc075b4a787eadc">Kriget kommer att späda på terrorismen. Därför måste världssamfundet göra sitt yttersta för att tydliggöra för den muslimska världen att vi inte vill ha en konfrontation mellan civilisationer.</textBlock>
    <textBlock id="i-69cb6f0b92c8507a">Herr talman! När vi nu åtta ledamöter från riksdagen i morgon anträder resan till IPU:s världskongress i Santiago hoppas jag att vi kommer att få tillfälle att göra detta tydligt.</textBlock>
    <textBlock id="i-bebc0f3782827f25">I samma anda måste konflikten mellan Israel och</textBlock>
    <textBlock id="i-ee5bb5b2c8f98bc9">Palestina nu hanteras. Ett snabbt slut är utomordentligt angeläget om inte Mellanöstern ska bli en ren krutdurk. Alla goda krafter måste samfällt skapa maximalt tryck på parterna för en fredlig lösning.</textBlock>
    <textBlock id="i-fb847d5bc384d760">USA och Storbritannien har genom kriget mot Irak ett särskilt stort moraliskt ansvar att bidra till en lösning.</textBlock>
    <textBlock id="i-24404c9ba25e216b">Herr talman! Våld föder mer våld. Det är en sanning. Låt oss därför göra vad vi kan för att bidra till ett snabbt slut på det krig som nu pågår. Det kräver mer än kraftfulla fördömanden som dagens beslut i riksdagen faktiskt handlar om.</textBlock>
  </contentBlock>
  <contentBlock page="0" id="i-ec1a34ccd52895a1">
    <textBlock id="i-01acd03c3b264bad">Anf.  62  GÖRAN LENNMARKER (m) replik:</textBlock>
    <textBlock id="i-7cf7eee6a02e00d8">Herr talman! Det var bra att Berndt Ekholm tog upp frågan om FN:s isolation av Irak. Jag delar hans uppfattning att det inte är rimligt att hålla på med en sådan isolationspolitik år ut och år in. De humanitära kostnaderna för detta är ohyggliga, särskilt i kombination med en oerhört hård regim som naturligtvis bär huvudansvaret för detta. Det är också ett skäl till varför det måste komma en förändring.</textBlock>
    <textBlock id="i-8990b329d98d1d75">När det kommer till den centrala frågan, Berndt</textBlock>
    <textBlock id="i-312058d6677e4995">Ekholm, finns det i stora delar ingen anledning att invända mot vad du sade, men däremot när vi kommer till pudelns kärna. Om detta hot skulle omöjliggöras genom ett veto skulle FN:s säkerhetsråd hamna i en orimlig situation. Man skulle inte kunna fullfölja detta. Därför uppstod frågan om det innebar ett brott mot folkrätten, eller om det ändå kunde anses vara ett agerande i enlighet med vad FN och FN:s säkerhetsråd har uttryckt. Huvuddelen av länderna i Norden och Europa delar inte den bedömningen. FN:s generalsekreterare delar inte heller bedömningen att det var ett brott mot folkrätten. Han har inte fördömt detta. Det är den ståndpunkt som Moderata samlingspartiet med flera står bakom.</textBlock>
    <textBlock id="i-5adf3778ac2980cf">Jag tror inte att jag någonsin förut har varit med om ett en svensk regering har stått för en annan linje än FN:s generalsekreterare i en central fråga. Det borde vara ett bekymmer, Berndt Ekholm.</textBlock>
  </contentBlock>
  <contentBlock page="0" id="i-ab56220a3981b937">
    <textBlock id="i-75df8a7084276f32">Anf.  63  BERNDT EKHOLM (s) replik:</textBlock>
    <textBlock id="i-55fc4756f0d68800">Herr talman! Lennmarker! Jag tycker att du har en ohållbar argumentation när det gäller vetot i FN:s säkerhetsråd. Det är ju helt uppenbart att USA ställde in sig på att den här behandlingen skulle gå mycket snabbt. Som jag sade i mitt anförande ville man komma till skott med sin militära apparat på några veckor därför att man hade planerat den här insatsen så dåligt som man bevisligen har gjort. När man inte kunde få säkerhetsrådets medlemmar att acceptera att bryta mot det vapeninspektionens chef, svensken</textBlock>
    <textBlock id="i-39fb185d89f4a6a1">Hans Blix, föreslog, nämligen att de skulle få några månader på sig, betraktades detta som ett märkligt agerande. Det var ju ganska meningslöst att föra en diskussion om ett amerikansk eller brittiskt bud som innebar deadline den 17 mars eller möjligen förlängt någon vecka när var och en inser att det var frågan om att driva vapeninspektionen åtminstone under hela våren. Amerikanarna var inte intresserade av det. De var intresserad av att snabbt komma till skott med sin militära apparat. Det kan man ju se i efterhand.</textBlock>
    <textBlock id="i-a7b9f70b6ad6fac4">Jag tycker att diskussionen om det franska vetot är mycket märklig. Det var ju egentligen naturligt för</textBlock>
    <textBlock id="i-433df54a6100db98">Frankrike att, i en situation när stormakten USA så totalt negligerade att diskutera frågan med parterna på andra sidan Atlanten, agera med samma mynt. Vi känner väl till Frankrikes drömmar om inflytande. De beter sig som amerikanarna i det fallet. Att det franska vetot kom berodde enbart på det amerikanska agerandet och inte på något annat, som jag ser det.</textBlock>
    <textBlock id="i-656909293be8c041">Frankrike agerade som amerikanarna gör i det fallet.</textBlock>
    <textBlock id="i-a5f5c6e63764419b">Om de hade varit mer villiga att föra ett samtal, en reell diskussion, om en lösning som inte behövde se ut precis som amerikanarna ville ha den, hade man kunnat komma fram till det. Men amerikanarna vill bara se sin lösning genomförd.</textBlock>
  </contentBlock>
  <contentBlock page="0" id="i-74c2e8527b1a6af3">
    <textBlock id="i-428f7e4f58cc0756">Anf.  64  GÖRAN LENNMARKER (m) replik:</textBlock>
    <textBlock id="i-63733994ec143e50">Herr talman! Bekymret, Berndt Ekholm, var precis det du själv antydde. Ett militärt tryck var förutsättningen för en framgång med nedrustningen av massförstörelsevapen i Irak. Genom hotet om det franska vetot omöjliggjordes detta militära tryck. Då hamnade man i denna mycket olyckliga situation. Jag tror att alla hade varit ense om att det hade varit bättre att fortsätta. Det är också vad Kofi Annan uttrycker, och det tycker vi också.</textBlock>
    <textBlock id="i-08eb5877ac6d3101">Men när man hamnade i denna situation är det många krafter som står upp bakom FN och den internationella rättsordningen. Kofi Annan och mängder av länder som tillhör FN:s starkaste försvarare, inte minst i Norden och Europa, drar inte alls den slutsats som Berndt Ekholm och den svenska regeringen gör.</textBlock>
    <textBlock id="i-005c665e7fa54f2a">Är det inte trots allt lite besvärande att den svenska regeringen i en sådan här central fråga hamnar på en annan linje än FN:s generalsekreterare?</textBlock>
  </contentBlock>
  <contentBlock page="0" id="i-d2b1e75b15a4afe1">
    <textBlock id="i-02d0a4fa06a42a85">Anf.  65  BERNDT EKHOLM (s) replik:</textBlock>
    <textBlock id="i-4d81b98ecfb8fee6">Herr talman! Det är onödigt att upprepa allting som tidigare har sagts. Urban Ahlin har gjort det väldigt tydligt här hur man ska tolka FN:s generalsekreterare. Man kan inte hävda att Sveriges regering står för en annan linje än vad FN:s generalsekreterare har gett uttryck för. Det är inte en hållbar ståndpunkt med tanke på hur diplomatins spelregler ser ut.</textBlock>
    <textBlock id="i-16a8343edc842329">Återigen: Det är klart att det hade varit en fördel om Frankrike inte hade agerat på samma sätt som amerikanerna gjort och om inte heller ryssarna eller kineserna hade anslutit sig till sådana tankegångar, utan om man helt enkelt hade låtit dem lägga fram sitt förslag i FN:s säkerhetsråd. Då hade vi fått se precis vad det innebar.</textBlock>
    <textBlock id="i-dc28a5af90248f0b">Jag har inte sett något annat förslag än det som var aktuellt den 17 mars, men jag kan tänka mig att det var förhandlingsbart någon vecka. Det är bara att konstatera att det förslaget aldrig hade gått igenom i säkerhetsrådet. Det som det reellt gäller är: Ska man följa vad svensken Hans Blix säger behövs? Han bör som vapeninspektörernas ledare veta bäst. Det krävs några månader för att genomföra det här på ett seriöst sätt. Ska man följa detta inser man att de förslag som</textBlock>
    <textBlock id="i-e154695de225aaa4">USA och delvis också Storbritannien försökte lägga fram var ohållbara.</textBlock>
    <textBlock id="i-8c9cebf882909c9b">Visst kan man beklaga att Frankrike utnyttjade sitt hot - för det var ett sådant - om veto, men med tanke på hur amerikanerna agerat finns det ändå en logisk förklaring. Jag tycker inte att man kan göra den kringgående rörelse som Göran Lennmarker försöker utföra och på något sätt stödja sig på Frankrikes agerande för att hävda att detta inte är ett brott mot folkrätten.</textBlock>
    <textBlock id="i-7b6ee04c7bb2f3a2">Jag tycker att Göran Lennmarker för ett resonemang som är ologiskt och ohållbart.</textBlock>
  </contentBlock>
  <contentBlock page="0" id="i-7007fdf422c3a979">
    <textBlock id="i-c6b906d72dfd7522">Anf.  66  CARL B HAMILTON (fp) replik:</textBlock>
    <textBlock id="i-499d053f1bdaed4a">Herr talman! Jag tycker att det var en utmärkt beskrivning av vämjeligheten i Saddam Husseins regim som Berndt Ekholm gjorde. Jag kan också hålla med de tidigare talarna om att sanktionspolitiken är misslyckad. Det är den i allmänhet, inte bara beträffande</textBlock>
    <textBlock id="i-e753f99c6c2201fb">Irak utan även i andra sammanhang, bortsett från det som gäller strategiska produkter.</textBlock>
    <textBlock id="i-2e8aed08f0c49309">Berndt Ekholm för vidare ett långt hypotetiskt resonemang om vad som hade kunnat ske om Hans</textBlock>
    <textBlock id="i-17d90665b0407143">Blix hade fått fortsätta. Han avslutar det emellertid med den reflexionen att vi är där vi är, och det är bara att instämma i detta.</textBlock>
    <textBlock id="i-ef475c80fd4ac773">Men då är frågan, som jag också har ställt till några andra talare här: Anser Berndt Ekholm att alliansens trupper därför att man har begått brott mot folkrätten enligt Socialdemokraterna nu bör packa ihop och resa hem? Jag fick ett intryck att det kanske var tvärtom: att Berndt Ekholm i stället önskade trupperna lycka till för att det skulle gå så snabbt och så smärtfritt som möjligt.</textBlock>
    <textBlock id="i-5ee2ce5af8a322a9">Det är intressant att veta vad som är konklusionen av det konstaterande som Socialdemokraterna gör om folkrättsbrott.</textBlock>
    <textBlock id="i-ae40217ace0fd4f0">Vidare var flygförbudszonerna enligt den måttstock som Socialdemokraterna använder ett brott mot folkrätten. Men var det inte ett bra brott? Var det inte bra att det gjordes? Alternativet hade ju varit förskräckligt för kurder och för befolkningen i södra</textBlock>
    <textBlock id="i-a185399d2b5e487a">Irak. Är det inte för världen och kanske i detta sammanhang för Irak faktiskt ganska bra, Berndt Ekholm, att folkrättsbrott begicks?</textBlock>
  </contentBlock>
  <contentBlock page="0" id="i-7c1a2a21d4263ceb">
    <textBlock id="i-8c585dd7d1c14b68">Anf.  67  BERNDT EKHOLM (s) replik:</textBlock>
    <textBlock id="i-37b3445c70dfa555">Herr talman! Hypotetiska resonemang! När det gäller var vi befinner oss i den här krigssituationen kan väl ingen förnuftig människa önska något annat än att man ska få slut på kriget. Sedan kan vi börja föra akademiska resonemang om ifall kriget kan stoppas i morgon, om vi snabbt begär att generalförsamlingen möts så att vi kan fördöma USA:s agerande och den vägen hoppas på att amerikanerna drar tillbaka sina trupper.</textBlock>
    <textBlock id="i-3db99ee170015301">Alla vet - och det sade jag också i mitt anförande</textBlock>
    <textBlock id="i-dc7581174d0dfcb2">- att amerikanerna inte kommer att dra tillbaka sina trupper. Gör de det faller Bush som president. Jag tycker att det skulle vara väldigt bra om han gjorde det, för jag tycker att han på många olika sätt har fört en utomordentligt dålig politik, inte bara i Irakfrågan.</textBlock>
    <textBlock id="i-fdae30e14dd9c02c">Men jag måste vara realist. Jag lever i en värld som tyvärr är ofullkomlig, och det är bara att konstatera att det här kriget kommer att föras vidare oavsett vad jag tycker om det. Då är det bättre att inta en konstruktiv ställning och diskutera vad vi kan göra för att lindra dess följder, och det var också det som jag avslutade mitt anförande med.</textBlock>
    <textBlock id="i-fa266a384929913b">Flygförbudszonerna har diskuterats för några år sedan i ett betänkande från utrikesutskottet. Jag minns inte riktigt hur resonemangen gick i det, men jag tror faktiskt att man kan se en koppling till tidigare resolutioner. Flygförbudszonerna var ett sätt att skydda de berörda områdena i söder och i norr. Jag minns inte exakt, men det finns tidsmässigt en omedelbar koppling till någon av resolutionerna, kanske till resolution</textBlock>
    <textBlock id="i-8ee6945674b2147e">687.</textBlock>
    <textBlock id="i-e362d93548ec461e">Jag anser att det därmed inte är ett riktigt logiskt resonemang som Hamilton för om brottet mot folkrätten i den frågan.</textBlock>
  </contentBlock>
  <contentBlock page="0" id="i-110dbbbcaa945636">
    <textBlock id="i-03481a8f2ec31f96">Anf.  68  CARL B HAMILTON (fp) replik:</textBlock>
    <textBlock id="i-85381ac48325d133">Herr talman! Jag måste erkänna att jag inte kunde hänga med i Berndt Ekholms senaste resonemang.</textBlock>
    <textBlock id="i-e97c66ca931def8a">Det var för komplicerat. Jag tycker att frågeställningen är ganska klar. Flygförbudszonerna hade inget FN-</textBlock>
    <textBlock id="i-cfefbc80dc3984f0">mandat. Var det bra att de ändå genomfördes, eller var det inte bra? Kan inte Berndt Ekholm fokusera på det svaret?</textBlock>
    <textBlock id="i-9b9064aead9d69af">Jag tror det har väldigt stort intresse för dem som lyssnar på den här debatten att få veta huruvida ni som anser att ett folkrättsbrott har begåtts därav också drar den slutsatsen att - ungefär som Miljöpartiet ville - alliansens trupper bör överge Irak och lämna fältet fritt för Saddam Hussein? Är det den konsekvens som följer av att ni tycker att det är fråga om ett folkrättsbrott? Jag tror faktiskt att väldigt många vill veta detta.</textBlock>
  </contentBlock>
  <contentBlock page="0" id="i-09029c3984a1b180">
    <textBlock id="i-0d360727c6a723ac">Anf.  69  BERNDT EKHOLM (s) replik:</textBlock>
    <textBlock id="i-b2cb42c9bedc7894">Herr talman! Det är ju meningslöst att ägna sin politiska energi och vad man har i hjärnan till att fundera ut vad som skulle kunna göras men som ändå inte kommer att bli genomfört. Du vet lika väl som jag att det inte finns några möjligheter att stoppa</textBlock>
    <textBlock id="i-28e4ac56710a4bf1">USA:s krig i Irak just nu. Då faller nämligen president Bush. Så enkelt är det, och då är det inte särskilt intressant med de akademiska resonemang som Hamilton vill föra. Jag hoppas att du förstår det resonemanget.</textBlock>
    <textBlock id="i-eb590ae841a4742a">När det sedan gäller flygförbudszonerna minns jag inte alldeles exakt vårt resonemang i utrikesutskottet, men det är faktiskt så att de nog har en viss koppling till någon av de tidigare resolutionerna. Man kan alltså hävda att den här metoden att skydda shiamuslimerna i söder och kurderna i norr var ett sätt att fullfölja sanktionsregimen. Men det är riktigt att det fördes en diskussion omkring flygförbudszonerna och att det inte fanns något separat FN-beslut bakom dem.</textBlock>
    <textBlock id="i-caf9660a62140c18">Det agerande som där förekommit kan dock icke jämföras med det agerande som gäller nu. Det är två icke jämförbara storheter. På den punkten försöker</textBlock>
    <textBlock id="i-bdc7c051831ee69b">Hamilton föra ett akademiskt resonemang, och det gör han naturligtvis därför att han har en ganska svag position i folkrättsfrågan.</textBlock>
  </contentBlock>
  <contentBlock page="0" id="i-51a2b4eb699af598">
    <textBlock id="i-2d8841452c0a9a86">Anf.  70  KENT HÄRSTEDT (s):</textBlock>
    <textBlock id="i-c7e4bd46b9a5a455">Herr talman! Krig är och måste alltid vara en absolut sista utväg. Det tror jag att vi alla är eniga om.</textBlock>
    <textBlock id="i-0a4fbdab4ba7abef">Den debatt sin förs här i kammaren blir lätt legalistisk. Jag vill föra ned diskussionen till de människor som den berör. Fortfarande efter två veckor faller bomberna över Irak. Ett överkört FN tvingas nu se på medan en redan allvarlig humanitär situation riskerar att förvandlas till en humanitär katastrof.</textBlock>
    <textBlock id="i-44ce814dfe7eeb9e">Redan före krigsutbrottet var situationen för barnen i Irak mycket alarmerande. Vart åttonde barn i landet dör före sin femte födelsedag. Ett av fyra barn föds underviktigt. Vart fjärde barn går inte i skolan och saknar dessutom tillgång till rent vatten.</textBlock>
    <textBlock id="i-2331fbfad703dd6b">För varje dag som kriget pågår förvärras situationen. Enligt Unicefs senaste beräkningar behövs ytterligare närmare 2 miljarder kronor för att man ska kunna möta de mest akuta behoven hos de krigsdrabbade barnen i Irak.</textBlock>
    <textBlock id="i-8b64621d54b547ef">Kofi Annan sade häromdagen att man kanske står inför den största humanitära insatsen i FN:s historia -</textBlock>
    <textBlock id="i-59633ca47da3ef76">detta i ett krig som skulle kunnat undvikas eller åtminstone kunde ha skjutits på framtiden, om vi givit vapeninspektörerna mer tid.</textBlock>
    <textBlock id="i-7b08012821fafdc7">Iraks barn har lidit svårt i över 15 år, under en diktatur som prioriterat missiler framför barn, under</textBlock>
    <textBlock id="i-1f071fee63997ee6">Irakkriget 1991, under efterföljande sanktioner och nu återigen under ett krig. Omvärlden tvingas återigen se på när Iraks barn blir oskyldiga offer, och vi är alla skyldiga om vi inte gör någonting aktivt nu.</textBlock>
    <textBlock id="i-7c1ab8fbdad17122">Konflikten nu grundar sig i att Irak vid flera tillfällen genom åren använt sig av massförstörelsevapen, dels i kriget mot Iran på 80-talet, dels mot sin egen befolkning 1988, då 5 000 kurder på ett avskyvärt sätt gasades ihjäl i Halabja. När Irak invaderade</textBlock>
    <textBlock id="i-0a39d628d0408320">Kuwait 1990 auktoriserade FN en militär aktion, och efter Kuwaits befrielse infördes sanktioner mot Irak.</textBlock>
    <textBlock id="i-b18cfe4736c0b69c">Dessa sanktioner har vid många tillfällen varit föremål för debatt och kritik. Jag har själv vid flera tillfällen genom åren delat den kritiken, uppvaktat vår utrikesminister och i artiklar och på andra sätt framfört den kritiken.</textBlock>
    <textBlock id="i-c34af4853f237ac6">Men vägen bort från de här sanktionerna har varit tydlig för Irak. Man måste fullt ut samarbeta med</textBlock>
    <textBlock id="i-c7ea27a067bc7533">FN:s vapeninspektörer för att få bort massförstörelsevapnen. I tolv år har Irak på olika sätt förhindrat att vapeninspektörerna har kunnat fullfölja sitt uppdrag.</textBlock>
    <textBlock id="i-9e650483b125b6c9">Hösten 2002 antog säkerhetsrådet enhälligt resolution</textBlock>
    <textBlock id="i-605c63f6c7281559">1441, som gav Irak en sista möjlighet att leva upp till</textBlock>
    <textBlock id="i-1183944eb7841a0a">FN:s krav och som varnar för allvarliga konsekvenser om Irak inte samarbetar.</textBlock>
    <textBlock id="i-a87318e8ceb30d56">Sverige har i det här sammanhanget valt att driva en konsekvent och aktiv linje för en fredlig lösning genom att stödja vapeninspektörernas arbete. Målet har varit att i enlighet med FN:s resolutioner avrusta</textBlock>
    <textBlock id="i-faef28796b5295af">Irak från massförstörelsevapen. Vapeninspektörerna har haft ett starkare mandat än tidigare och rapporterat endast till FN. Man har också haft bättre tekniska förutsättningar än förut att genomföra inspektionerna.</textBlock>
    <textBlock id="i-ee0d3e6ba4b09f60">Sverige har därför agerat för att vapeninspektörerna ska få den tid de behöver för att utföra sitt uppdrag.</textBlock>
    <textBlock id="i-8d5b561ea687a1ef">Samtidigt har det varit nödvändigt att upprätthålla ett tryck på Irak, inklusive hotet om militärt våld. Men</textBlock>
    <textBlock id="i-ae454c922d7be9aa">Sverige ansåg inte tiden mogen för att ingripa med militära medel då eller att de resolutioner som antagits ger stöd för ett väpnat angrepp på Irak. Inte heller har vapeninspektörerna, under ledning av svensken</textBlock>
    <textBlock id="i-65161ff3ebfbe9d0">Hans Blix, ansett det vara vare sig meningslöst eller omöjligt att fortsätta utföra sitt uppdrag - tvärtom.</textBlock>
    <textBlock id="i-6f87076187421a2a">Han påpekade innan hans arbete tog ett abrupt slut att man nådde ordentliga framgångar, inte minst genom förstörelsen av missiler.</textBlock>
    <textBlock id="i-84df1d899324f9df">Från svenskt perspektiv är det en grundläggande förutsättning att denna fråga ska hanteras i enlighet med folkrätten av FN och dess säkerhetsråd. Därför har det varit med bestörtning som vi kunnat konstatera att USA med stöd av ett fåtal länder valt att gå sin egen väg och utan FN-stöd inleda ett militärt anfall mot Irak. Det är inte acceptabelt att enskilda länder som USA och Storbritannien agerar på egen hand när man inte får som man vill inom FN:s säkerhetsråd. Vi har därför kritiserat USA för brott mot folkrätten.</textBlock>
    <textBlock id="i-13afe2975cf841a5">Men USA:s sätt att hantera denna fråga innehåller många andra allvarliga dimensioner. USA:s självständiga sätt att agera försvagar FN och underminerar en rättvis världsordning. Man kan med fog fråga sig hur det kommer att bli om man i kampen för en mer rättvis, fredlig och trygg värld själv väljer att bryta med internationell lag och rättsordning. Vi har inte skilda uppfattningar om hur vi ser på regimen i Irak eller hur vi ser på nödvändigheten i att avrusta Irak från massförstörelsevapen. Men vi har det absolut i sättet att se på hur detta ska förverkligas. Föst då alla andra vägar är prövade ska möjligheten till ett militärt ingripande provas. Det får inte finnas några tveksamheter. När nu ett krig brutit ut sker det utan stöd: utan stöd från FN, EU, Nato och stora delar av världsopinionen. De som beslutar att starta detta krig utan FN-</textBlock>
    <textBlock id="i-62dc78b317fdda9d">mandat bär ett mycket stort ansvar.</textBlock>
    <textBlock id="i-6023c2eb5bfd2af3">Konsekvenserna, både på kort och på lång sikt, är mycket svåra att överblicka. En sak vet vi med säkerhet, och det är att oskyldiga människor får sätta livet till, blir skadade eller blir drivna på flykt, detta i en konflikt som med tålamod och politisk klokskap skulle ha kunnat undvikas.</textBlock>
    <textBlock id="i-87267dbb735cc2cb">Allvarligare ändå blir det i det mycket längre perspektivet. Vad sänder det för signaler när som i detta fall USA och Storbritannien väljer att gå sin egen väg när de inte får som de vill i FN:s säkerhetsråd? Vad är det som säger att Israel i sina övergrepp mot palestinierna måste följa FN-resolutioner eller uppmanas att göra det? Vad är det som säger att</textBlock>
    <textBlock id="i-4ec5f2d3bbbea8b5">Ryssland i Tjetjenien eller Kina i Tibet måste följa folkrätten eller med trovärdighet av FN krävas göra så? Min poäng är att om starka krafter i världen själv får göra sina egna tolkningar av FN-resolutionen driver vi i en riktning mot att det blir den starkes rätt på den svages bekostnad. Då blir det en försvagning av den internationella rättsordningen.</textBlock>
    <textBlock id="i-c80ba6b56afbfddd">Folkrätten är ett av våra viktigaste redskap för ett förverkligande av en rättvis värld. Om FN och folkrätten måste utvecklas, reformeras, vilket är något som Sverige ställer sig bakom, så är det något som vi måste göra gemensamt. Man kan inte på ett trovärdigt sätt genom att bryta mot reglerna för folkrätten lägga grunden för nya reformer. Det är snarast kontraproduktivt.</textBlock>
  </contentBlock>
  <contentBlock page="0" id="i-da4169284373cfcd">
    <textBlock id="i-67f0a9ea4c30e661">Anf.  71  CARL B HAMILTON (fp) replik:</textBlock>
    <textBlock id="i-5fb6e6186bb7d8af">Herr talman! Jag tycker att det barnperspektiv som Kent Härstedt lade på konflikten är väldigt värdefullt. Det är naturligtvis så att det är de som är bland de allra första som drabbas svårast.</textBlock>
    <textBlock id="i-e0bef0fa5021b97f">Men då återkommer jag till min fråga vad man drar för slutsats av detta. Kent Härstedt var närmast fundamentalistisk i sin inställning till att inget får göras utan stöd. Då är frågan igen: Menar Kent</textBlock>
    <textBlock id="i-405e599f946a9916">Härstedt att barnen i Irak får det bättre om alliansens trupper lämnar Irak, packar ihop och reser hem? Eller är det bättre att de faktiskt är kvar, fullföljer kriget och avslutar det så snart som möjligt, och att vi på olika sätt medverkar till att det avslutas snabbt? Detta i den mån vi kan göra det, vilket är osannolikt.</textBlock>
    <textBlock id="i-c401126840ab1e39">Den utan stöd-retorik som Kent Härstedt driver så hårt slår ju på olika sätt. Den gör att Kent Härstedt inte kan dela den acceptans som vi tidigare hört talas om som gäller flygförbudszonerna, för den var ju utan stöd av ett FN-mandat. Men den räddade ju säkert miljoner kurder från att tvingas fly och kanske hundratusentals från att dödas.</textBlock>
    <textBlock id="i-452567e0846d9feb">Folkrätten är inte så klockren, kristallklar eller matematiskt utformad som Kent Härstedts argumentation utgår ifrån. Den är faktiskt lite råddig, och jag tror att man ska acceptera det. Det är också det som kallas utveckling av folkrätten. Jag tycker att Socialdemokraterna i den här debatten har tvingats gå in i den andra riktningen, i ortodoxin, där man glider in i att statssuveräniteten blir det överordnade.</textBlock>
    <textBlock id="i-5948b2316ba8b611">Herr talman! Jag vill avsluta med en upplysning.</textBlock>
    <textBlock id="i-ebb55ca7a7ca5a5a">Eftersom Hans Blix är en så oerhört flitig gäst, om än frånvarande, i denna debatt, kan jag säga att han kommer att vara närvarande som gäst i riksdagen på fredag i förstakammarsalen kl. 10. Då hoppas jag att vi kanske kan få svar på en del av de frågor som vi har tagit upp här.</textBlock>
  </contentBlock>
  <contentBlock page="0" id="i-a490889df8c40eb2">
    <textBlock id="i-4306389b21e2373e">Anf.  72  KENT HÄRSTEDT (s) replik:</textBlock>
    <textBlock id="i-7e9c44522d46adc0">Herr talman! Carl B Hamilton har engagerat sig mycket i den här debatten i hypotetiska resonemang.</textBlock>
    <textBlock id="i-f2e49b7d2ef4b23c">Själv väljer jag att hålla mig väldigt realistisk, skulle jag vilja säga - inte fundamentalistisk. Det lämnar jag tillbaka till Hamilton själv.</textBlock>
    <textBlock id="i-57ecbbcd793318a9">För barn är krig aldrig någon välsignelse, vare sig på kort eller på lång sikt. Många av de barn som nu drabbas av kriget i Irak kommer att få men för livet av de upplevelser de får genomlida just nu.</textBlock>
    <textBlock id="i-72137bd9d885e393">En välsignelse för barnen i Irak vore om Hans</textBlock>
    <textBlock id="i-61cc22bb23e5d64e">Blix hade lyckats med sitt arbete, utan militär insats, utan det militära hot som vi alla gemensamt har sett varit nödvändigt mot Irak för att de skulle ge Blix och hans kolleger access. Utifrån ett barnrättsperspektiv kan jag aldrig tycka att krig är en välsignelse.</textBlock>
    <textBlock id="i-a510cbeae82f81c2">Bäst för barnen i Irak vore om man hade sluppit krig och naturligtvis också diktatur. Det är det enkla svaret.</textBlock>
    <textBlock id="i-dff950c2af6ba0af">Det lite svårare svaret måste vara att det självklart inte gynnar barns förutsättningar att utvecklas till bra människor i en fri värld om de växer upp under diktatur eller under sanktioner.</textBlock>
    <textBlock id="i-41c4d400d55496e1">Jag skulle vilja prata längre om det här, men det är ont om tid.</textBlock>
  </contentBlock>
  <contentBlock page="0" id="i-b7b2290282f20d09">
    <textBlock id="i-a92bf366f44f5b0a">Anf.  73  CARL B HAMILTON (fp) replik:</textBlock>
    <textBlock id="i-cc905c33a35cfbfc">Herr talman! Kent Härstedt började med att ondgöra sig över att jag för hypotetiska resonemang. Men det är faktiskt en fråga här och nu om man tycker att trupperna ska lämna eller inte. Sedan går Kent</textBlock>
    <textBlock id="i-45a985084b2d216e">Härstedt själv in i hypotetiska resonemang, om Hans</textBlock>
    <textBlock id="i-36dccb53303bb43c">Blix hade fått chansen att fortsätta och vad som då hade skett. Det hypotetiska ligger mest på Kent</textBlock>
    <textBlock id="i-050ea50136850117">Härstedt.</textBlock>
    <textBlock id="i-a5f3613a09f879a3">Jag stannar där. Vi kommer kanske inte så mycket längre i just detta replikskifte.</textBlock>
  </contentBlock>
  <contentBlock page="0" id="i-ec05d4ba46934f1f">
    <textBlock id="i-b1df2731f417d0aa">Anf.  74  KENT HÄRSTEDT (s) replik:</textBlock>
    <textBlock id="i-288b8420be95d098">Herr talman! Utifrån ett humanitärt perspektiv vill jag hävda att det gäller för oss att vara kreativa. Vi har haft en ordentlig batalj med ordväxlingar fram och tillbaka kring folkrätten. Det är viktigt att vi alla från olika partier nu försöker vara kreativa i vår dialog och vårt samarbete i utskottet kring det som ska komma.</textBlock>
    <textBlock id="i-01b22f0d2821e107">Jag menar att det är en hypotetisk diskussion huruvida vi är för eller emot att kriget skulle avbrytas omedelbart och USA dra sig tillbaka. Det ligger inte i våra händer att fatta de besluten oavsett vilken inställning vi har.</textBlock>
    <textBlock id="i-a430b45da12b35a1">Däremot har vi alla förutsättningar att spela en oerhört viktig roll i det som ska komma att ske. Där tror jag att vi måste ha ett gemensamt anslag mot att fokusera på insatser på den humanitära sidan. Samtidigt måste vi driva på, på alla sätt vi kan, för att föra tillbaka frågan till FN:s säkerhetsråd där Irakfrågan verkligen hör hemma, inte i unilateralt agerande från ett eller flera länder. Sedan får vi diskutera de sammanhangen.</textBlock>
    <textBlock id="i-14ccccf1f42c9e8b">Här tror jag vi kan ha kreativa och uppriktiga samtal kring att skärpa reglerna. Hamilton påpekar korrekt att reglerna är långtifrån glasklara. Det är därför vi har den här debatten i dag. Vi måste gemensamt hitta sätt att skärpa olika regler, vara delaktiga i att reformera FN så att FN blir kraftfullare, skarpare och tydligare och kan spela en mycket viktigare roll framgent för att se till att konflikter och krig inte uppkommer.</textBlock>
  </contentBlock>
  <contentBlock page="0" id="i-e5d6f9c88ac7dab8">
    <textBlock id="i-ae790816f86dcb4c">Anf.  75  KAJ NORDQUIST (s):</textBlock>
    <textBlock id="i-96ad7753e38239c8">Herr talman! Jag tror att den här debatten, när man läser den efteråt, kommer att ge en komplett, bra bild av många aspekter på den här konflikten. Jag skulle också vilja att vi ibland memorerar att vi kommer från ett land där vi har haft fördelen att ha fred i 200 år. Jag skulle unna många andra folk i världen att få uppleva det.</textBlock>
    <textBlock id="i-b4c8efeb1b2ae3e0">Det är viktigt att påpeka att en utgångspunkt för debatten är en motion med ett specifikt krav. Det har tagits upp av många talare och man har kommit fram till olika ståndpunkter utifrån sitt partis synpunkter.</textBlock>
    <textBlock id="i-132b5b618eb19c84">Vi socialdemokrater tycker att vi inte ska klavbinda regeringen att vi absolut ska verka för att generalförsamlingen ska återinkallas. Vi vill att frågan ska prövas i säkerhetsrådet men framför allt att vi ska laga efter läge. Det är väsentligt.</textBlock>
    <textBlock id="i-da4efb99e4e076a3">Krig är alltid någonting dåligt. Man brukar säga att det första offret i krig är sanningen. Jag skulle säga att det inte är så. Det första offret är inte heller statscheferna. Det är inte så att George Bush eller</textBlock>
    <textBlock id="i-95e27d8042baa619">Tony Blair kommer att vara drabbade, knappast ens</textBlock>
    <textBlock id="i-7f52818f10baf96c">Saddam Hussein, i alla fall inte så här långt. Krigets första och verkliga offer är snarare civilbefolkningen.</textBlock>
    <textBlock id="i-8dd5bc9d74b46914">Det är många som offras i krig, som tvingas avsluta sina liv utan att ha någon möjlighet att bestämma över det. Barn får inte växa upp. Unga får inte bli gamla. Gamla får inte dö försonade med sitt liv utan det avslutas dramatiskt.</textBlock>
    <textBlock id="i-55ded3b81c7c7f15">Krig är också en aktiv orsak till funktionshinder.</textBlock>
    <textBlock id="i-c3cb04276622eb65">Många människor skadas för livet i krig. Man kan bli synskadad. Man kan bli hörselskadad. Man kan få psykiska problem som sitter i resten av livet. Man kan få medicinska problem och, framför allt, man kan bli rörelsehindrad. Det är en vanlig effekt av krig.</textBlock>
    <textBlock id="i-0d58021cea4b568e">Om det är någonting man kan se tillbaka på i historien under de senaste hundra åren så är det att mänskligheten har försökt hitta instrument för att på olika sätt komma undan krig i onödan. Första världskriget var en enorm slakt av människor. Det ledde till en paroll över hela världen: aldrig mera krig. Ett sätt att försöka lösa problemet var skapandet av Nationernas förbund. En avgörande svaghet med Nationernas förbund var att stormakterna inte fanns representerade som de skulle. Det ledde till att Nationernas förbund under 1930-talet inte alls kunde spela den roll som man skulle ha kunnat hoppas på och förhindra de krig som dök upp.</textBlock>
    <textBlock id="i-67a5519f0a2df120">Efter andra världskriget försökte man dra lärdomar av detta. Det innebar att man när man skapade</textBlock>
    <textBlock id="i-741f7917fa8a475f">Förenta nationerna också skapade säkerhetsrådet och möjligheten för stormakter att lägga in sitt veto. Det kanske inte är något som ser ut att vara en vacker tanke utan snarare en anpassning till hur verkligheten ser ut. Men vi ska komma ihåg att det trots allt har lett till en lång fredsperiod. Trots allt har denna konstruktion lett till att stormakterna flera gånger har sansat sig. Man har tvingats att ta hänsyn till andra stormakter. Det gäller även den konflikt vi diskuterar i dag. Hade inte säkerhetsrådet funnits, hade inte vetokonstruktionen funnits, så hade man mycket snabbare kommit fram till att använda militärt våld.</textBlock>
    <textBlock id="i-338e27412f513fdb">Jag vill konstatera att det är ett brott mot folkrätten. Det beror på att folkrätten ytterst handlar om vad</textBlock>
    <textBlock id="i-7dfdd1969290135b">FN:s säkerhetsråd bestämmer. Det finns motsättningar som kan tendera till att bli krig. Det handlar om att man inte får använda våld. Ett av de få tillfällen då man får använda våld är när säkerhetsrådet har kommit fram till att man kan använda våld. I och med att säkerhetsrådet inte har kommit fram till det så är detta ett brott mot folkrätten. Det här har penetrerats av flera andra talare och det finns ingen anledning att vidare fördjupa sig i det.</textBlock>
    <textBlock id="i-afed5c370bab519a">Det jag vill är att den svenska regeringen ska arbeta starkt för att ta ett större ansvar för den humanitära situation som kommer att uppstå som ett resultat av kriget. Vi behöver fokusera på att man faktiskt tar ett stort ansvar för civilbefolkningen och det lidande som har uppstått, via de kanaler vi kan använda: EU,</textBlock>
    <textBlock id="i-a00b426284212641">FN och andra internationella organisationer. Det gäller både flyktingar och de människor som får allvarliga bestående men av kriget - de människor som blir funktionshindrade.</textBlock>
    <textBlock id="i-1565983bc2550228">Här har vi en god tradition från svensk sida. Sverige, Norge, Danmark, Holland och Kanada brukar märka ut sig genom en fokusering på dessa frågor.</textBlock>
    <textBlock id="i-061729a9b0f04e40">Jag hoppas att det kommer att bli fallet även här.</textBlock>
    <textBlock id="i-1ae8f62bb86dc453">Jag hoppas också att den svenska regeringen starkt kommer att verka för att FN:s auktoritet återigen stärks efter kriget. Trots allt tror jag att det inte finns någon annan garanti för framtiden än att vi har ett förenta nationerna och ett säkerhetsråd. Det sätter en hämsko på stormakter så att de inte kan göra som de vill.</textBlock>
    <textBlock id="i-928ceb0dd08849cf">Det betyder också att vi ibland kommer att tvingas se politiska utvecklingar som vi inte helt och hållet kan applådera eller tycka är bra, men det är en anpassning till realiteterna, och om det är någon realitet vi kommer att få leva med i fortsättningen så är det den att vi inte längre har flera stormakter. Vi har en stormakt och den måste känna sig bunden av beslut som tas i FN - specifikt i dess säkerhetsråd. Det finns andra stormakter, eller potentiella stormakter, som har ambitioner, och är det någonting vi små länder måste sträva efter så är det att även dessa stormakter ska känna hämskon utifrån och inse att man måste pröva allvarliga konflikter i FN:s säkerhetsråd.</textBlock>
    <textBlock id="i-84b4e10eff03c497">Jag började med att säga att vi i Sverige har upplevt en fredsperiod på 200 år, och jag skulle vilja önska hela jordens folk detsamma.</textBlock>
  </contentBlock>
  <contentBlock page="0" id="i-05951a51c90961e7">
    <textBlock id="i-f71b962b301f4d52">Anf.  76  CARL B HAMILTON (fp) replik:</textBlock>
    <textBlock id="i-c85cbd7dcf5337ed">Herr talman! Jag vill börja med att välkomna Kaj</textBlock>
    <textBlock id="i-d586f950525aac58">Nordquist till riksdagen och till den här debatten. Det var ett mycket intressant och tankeväckande jungfrutal. I själva verket går Kaj Nordquist tillbaka till några frågor som är fundamentala och ligger under mycket av den diskussion som vi fört om folkrättens utveckling och i vilken utsträckning man kan falla tillbaka på folkrätten.</textBlock>
    <textBlock id="i-2d2ebfaf7097d743">Jag tänker särskilt på Nationernas förbund och</textBlock>
    <textBlock id="i-b91cb65f01a3fa92">FN:s tidiga historia som ju är väldigt präglad av den tid som var då. Den är alltså ett barn av sin tid, och i dag har vi, som Kaj Nordquist påpekar, en annan maktbalanssituation. Vi har nu en stormakt, medan det då fanns ett antal stormakter som skulle dela suveräniteten i säkerhetsrådet. Detta leder till en instabil situation, men samtidigt vill vi kanske inte ha en värld som bygger på att man ska balansera olika världsdelar och länder mot varandra. I stället ska de tvinnas samman och på det sättet skapa säkerhet. Jag tycker att det filosofiska anförande som Kaj Nordquist höll var mycket tankeväckande och egentligen leder till en djupare fråga som vi inte har tagit upp tidigare.</textBlock>
    <textBlock id="i-c3f0d66f81aabf85">Jag ska ändå avsluta med min standardfråga i denna debatt, som jag menar att Socialdemokraterna måste besvara. Kaj Nordquist sade att krig alltid är dåligt. Ska man av det dra slutsatsen att det krig som nu pågår omedelbart ska avslutas genom att alliansens trupper packar ihop, vänder fordonen hemåt och lämnar Irak så att det är fritt fram för Saddam Hussein att göra vad han vill, såsom han brukar göra?</textBlock>
  </contentBlock>
  <contentBlock page="0" id="i-59b427f372aae27f">
    <textBlock id="i-32f8a2b7dbf71c7d">Anf.  77  KAJ NORDQUIST (s) replik:</textBlock>
    <textBlock id="i-501ee6a244d749a1">Herr talman! Jag har under hela debatten noterat</textBlock>
    <textBlock id="i-03a56696dd8b26ae">Carl B Hamiltons ständiga kuggfråga och har därför funderat på vad jag skulle säga. Jag har efter hög förebild försökt lyssna på vad mina partikamrater har sagt, eftersom jag inte räknar med att komma på något helt genialt svar som är oberoende av dem.</textBlock>
    <textBlock id="i-e991a2a40edb77b3">I linje med vad Berndt Ekholm sade tror jag inte att det lär hända - av många olika skäl. Kent Härstedt var inne på något liknande. Jag skulle vilja säga att det centrala egentligen är att frågan återförs till FN:s säkerhetsråd. Det väsentliga är att frågan hanteras där.</textBlock>
    <textBlock id="i-da36b4565d09f8e6">Om det sedan visar sig att ett annat läge uppstår, och som gör att det inte är i just säkerhetsrådet vi ska ta upp frågan, så får det bli på det viset. Det viktigaste är att kriget stoppas, men det är inte på något sätt ett försvar för Saddam Hussein och hans skräckvälde.</textBlock>
  </contentBlock>
  <contentBlock page="0" id="i-0dfc283d80054b11">
    <textBlock id="i-042bbd25e65e0f7a">Anf.  78  GUSTAV FRIDOLIN (mp):</textBlock>
    <textBlock id="i-0941b88061e3b8f8">Herr talman! Irak brinner. Dess befolkning tvingas på flykt. Bomberna slår ned över civila på marknadsplatser. De dödas och lemlästas. Vi ser hur städer stängs in och vattnet och maten sinar. Vi ser hur människor svälter och törstar.</textBlock>
    <textBlock id="i-861511709d2e75f0">Herr talman! Ett krig som det som pågår i Irak gör att vi som medborgare i den så kallade globala överklassen måste ställa oss frågan: Ska vi syssla med humanitär aktivism eller med militär aktivism?</textBlock>
    <textBlock id="i-ff9dce94cf40b1ab">Humanitär aktivism är det vi brukar prata om i form av ökat bistånd, skuldavskrivning för de fattiga länderna, Tobinskatt, att sociala rättigheter ska gå före frihandelsavtal, för att på så sätt skapa en rättvisare värld än den som tillåter att världens folk kan störtas av diktatorer.</textBlock>
    <textBlock id="i-461dd5ca7ee77678">Militär aktivism är det som USA säger sig syssla med i dag.</textBlock>
    <textBlock id="i-cb523057c0e23cad">Den väg jag förespråkar, den humanitära aktivismen, handlar om att man väljer freden före kriget, samtalet före bomberna, FN och folkrätten före världshegemoni och stormaktsherravälde och tid för vapeninspektioner före krigsrustning. Det är ingen lätt väg, och det har jag heller aldrig påstått.</textBlock>
    <textBlock id="i-4c71b12682f1464a">Men den väg som USA har valt, och som verkar ha visst stöd också i denna kammare, den är ännu svårare. Den innebär att man ger upp folkrätten och</textBlock>
    <textBlock id="i-0782c99e9dacb3c0">FN, surt förvärvade rättsprinciper som framkommit ur de allra blodigaste epokerna under 1900-talet, för en ordning som säger att makt automatiskt ger rätt.</textBlock>
    <textBlock id="i-70aee42d6e9d6a12">Den handlar om att man ökar hatet mot den rika världen och därmed grogrunden för desperation och terrorism i den fattiga världen. Den handlar om en total destabilisering av den region som vi nu pratar om. Vi ser hur Iran flyttar fram sina trupper mot oppositionen. Vi ser hur Israel ockuperar fler hus, och vi kan frukta ett nytt Jenin. Den vägen handlar om att Iraks folk faktiskt dör.</textBlock>
    <textBlock id="i-b6d15409d864861d">Man kan givetvis tro på den andra formen, den andra rättsordningen, i stället för på folkrätten. Man kan tro på att bombräder över civila, instängande av byar och städer, en moral som säger att det är helt rätt att mörda människor för att de bor i länder som behärskas av diktatorer som de inte kan påverka är ett bra sätt att marknadsföra demokratin, humanismen och rättsstatens principer. Man kan naturligtvis tro på att det är ett bättre sätt än folkrätten. Man kan tro på att upprätta en lista över alla världens diktatorer och över alla länder som innehar massförstörelsevapen -</textBlock>
    <textBlock id="i-365ce1a0fadebcc5">till exempel Kina och Saudiarabien; Amnesty gjorde förra året upp en lista på 104 stater som sysslade med tortyr - och sedan bomba dem i bokstavsordning och tycka att det är ett bra sätt att marknadsföra demokratin, humanismen och rättsstatens principer.</textBlock>
    <textBlock id="i-271a240b0fa9b449">Men om man tycker det ska man säga det rent ut.</textBlock>
    <textBlock id="i-288c58d99a4ff5f4">Man ska inte hymla. I den här debatten har ingen sagt det rent ut, vilket kanske inte är så konstigt då inte ens krigshetsarna Bush, Blair och Rumsfeld är tydliga, helt enkelt för att de inte fullt ut själva tror på vad de säger när de påstår att det här kriget är ett krig för demokratin. Och eftersom de fortsätter USA:s samarbete med några av världens värsta diktatorer och bödlar vågar några av oss vara tydliga och säga att det här kriget inte handlar om att sprida demokratin över världen, om att avrusta massförstörelsevapen eller ens avsätta USA:s gamle vän Saddam Hussein.</textBlock>
    <textBlock id="i-17d6816e39e607e7">Det här kriget handlar om det som USA:s krig tyvärr brukar handla om: makt, olja och pengar. Och för det kan man offra irakier. Man kan offra säkerheten i världen genom att öka desperationen. Man kan offra stabiliteten i den region det handlar om. Man kan offra FN och folkrätten på Mammons altare.</textBlock>
    <textBlock id="i-59a611eb63cca185">Det handlar om att ersätta folkrätten med en ny världsordning, helt på USA:s villkor, där folkrätten glöms bort för en skinheadmentalitet där det är helt okej för en stor man att slå en liten kille utan att förklara varför den lille killen skulle vara en buse och utan att lägga fram sina verkliga motiv.</textBlock>
    <textBlock id="i-95a0886e072bf641">Missleds nu inte att tro att jag skulle vilja hävda att Saddam Hussein är en liten gråtande pojke. Nej, tvärtom har vi varit en av dem som protesterat mot honom, till och med så tidigt som när han hade stöd av USA. Däremot är under hans bödelskap, hans diktatorskap och under den amerikanska krigföringen det irakiska folket fullt jämförbart i all sitt mod och tapperhet med ett litet gråtande barn.</textBlock>
    <textBlock id="i-d8ea759388994e7e">Det här kriget handlar inte om demokrati. Det här kriget handlar om makt, olja, pengar och en ny av</textBlock>
    <textBlock id="i-5b186ebf90c2e13d">USA dikterad världsordning. Mot det måste vi säga nej. Det är dags att inse att kriget är utrikespolitik, men det är också inrikespolitik. Sverige måste genast avveckla vapenexporten. Det kan inte ha undgått någon att USA är i krig, och då ska det inte vara tilllåtet att vi exporterar vapen.</textBlock>
    <textBlock id="i-e5d5aece172817ef">Vi borde kalla in FN:s generalförsamling. Vi borde göra klart att Sverige står på varken Bushs sida eller Husseins sida. Vi står på det irakiska folkets sida. Mot bakgrund av detta vill jag yrka bifall till reservation 1 i betänkandet.</textBlock>
  </contentBlock>
  <contentBlock page="0" id="i-191d50ecc16f0ea9">
    <textBlock id="i-efe7d5b28102313f">Anf.  79  CARL B HAMILTON (fp) replik:</textBlock>
    <textBlock id="i-e00d1e6d51cc529f">Herr talman! Jag har en liten kort fråga. I exempelvis partiledarutfrågningarna i TV i valrörelsen hade man en metod där man ställde partiledarna inför ett alternativ. Jag ska göra samma sak här med Gustav Fridolin. I valet mellan Saddam och Bush, var står</textBlock>
    <textBlock id="i-b982a076e18eac2b">Fridolin?</textBlock>
  </contentBlock>
  <contentBlock page="0" id="i-5402a6547134b2d8">
    <textBlock id="i-e112d8edc5835ff8">Anf.  80  GUSTAV FRIDOLIN (mp) replik:</textBlock>
    <textBlock id="i-e5205e3d75b1b956">Herr talman! Om jag skulle rösta i ett allmänt val om Saddam Hussein eller George W Bush skulle bli president i till exempel det här landet tror jag att det är fullständigt klart för Carl B Hamilton att jag skulle välja Bush.</textBlock>
    <textBlock id="i-55bb4db25979a99c">Men tack och lov har vi mer av demokrati här än vad man har i till exempel USA. Valen är fler, och valmöjligheterna är flera. Därför finns det också fler valmöjligheter, och jag slipper välja mellan dem två.</textBlock>
    <textBlock id="i-2a24f7a481be1012">Det är jag glad för.</textBlock>
    <textBlock id="i-d18fdac0acf2d16f">Jag tycker att vi i Sverige ska dra nytta av att vi har fler valmöjligheter. Vi kan ha en annan röst och föra en annan talan. Vi ska göra nytta av det och föra de svagas talan i världen.</textBlock>
  </contentBlock>
  <contentBlock page="0" id="i-5d21c6751b0baf36">
    <textBlock id="i-1a22dac9dd591cca">Överläggningen var härmed avslutad.</textBlock>
    <textBlock id="i-b7f6fe4e24c3a3c8">(Beslut fattades under 9 §.)</textBlock>
  </contentBlock>
  <contentBlock page="0" id="i-bd818ebe10302d37">
    <textBlock id="i-ec3790b5c5864e3b">6 §  Moderniserad riksdagsordning</textBlock>
  </contentBlock>
  <contentBlock page="0" id="i-d7ce455f0104476d">
    <textBlock id="i-3ad880d4edf51237">Föredrogs konstitutionsutskottets betänkande 2002/03:KU15</textBlock>
    <textBlock id="i-81bac528ce855b91">Moderniserad riksdagsordning (förs. 2002/03:RS1.)</textBlock>
  </contentBlock>
  <contentBlock page="0" id="i-6d11b2c1cd567ec9">
    <textBlock id="i-c944c600cb372747">Talmannen konstaterade att ingen talare var anmäld.</textBlock>
    <textBlock id="i-96e61c0c6877996d">(Beslut fattades under 9 §.)</textBlock>
  </contentBlock>
  <contentBlock page="0" id="i-9cb179698ddf9c86">
    <textBlock id="i-2c4665ee43f4502b">7 §  Riksdagens arbetsformer och ledamöternas villkor</textBlock>
  </contentBlock>
  <contentBlock page="0" id="i-1a90b13ca23cbc37">
    <textBlock id="i-4f7b4e5bda25c2f8">Föredrogs konstitutionsutskottets betänkande 2002/03:KU19</textBlock>
    <textBlock id="i-a5fef7917eac1c01">Riksdagens arbetsformer.</textBlock>
  </contentBlock>
  <contentBlock page="0" id="i-5b37ca022361d3ee">
    <textBlock id="i-75b5529f508d7b72">Anf.  81  NILS FREDRIK AURELIUS (m):</textBlock>
    <textBlock id="i-dc970254e3110b0b">Herr talman! Då går vi från krig till fred och till visserligen viktiga men kanske något mindre allvarliga ting som rör riksdagens arbetsformer.</textBlock>
    <textBlock id="i-08e2581af75081eb">I detta motionsbetänkande finns det många mer eller mindre tänkvärda förslag. Men många av dem är kanske adresserade på fel sätt. Det är frågor som kanske egentligen ska avgöras av talmannen eller av riksdagsstyrelsen. Dessutom pågår försöksverksamhet, inte minst genom talmannens initiativ, som ännu inte är fullt utvärderad. Många av de frågor som finns med i betänkandet är kanske inte riktigt lämpliga att avgöra av riksdagen in pleno och allra minst genom lagstiftning.</textBlock>
    <textBlock id="i-9d2c3033ce2124f6">Jag ska här nöja mig med att ta upp två saker i betänkandet. Det första gäller arvodena. Jag tänkte inte gå in så mycket på själva sakfrågan. Där kan man har olika åsikter. Sex partier har en åsikt, och Miljöpartiet har en annan åsikt. Så kan det vara, och det är kanske så det ska vara i en demokrati. Jag ska bara ställa en fråga till Miljöpartiets representant här. Det gäller logiken och sammanhanget i er politik på det här området.</textBlock>
    <textBlock id="i-baac741abaf08522">Ni har nyligen på skattebetalarnas bekostnad fått ett antal politiska tjänstemän i Regeringskansliet, där ni naturligtvis bör ha haft vissa möjligheter att påverka arvodessättningen föreställer jag mig. Tittar man på de arvoden som utgår där växlar de lite. Det handlar om 46 500 kr per månad, 34 000 kr, 36 000</textBlock>
    <textBlock id="i-9c0a074ee1842fb8">kr, 46 000 kr, och så vidare. Det är 17 000 kr i något fall, men då är det 40 % tjänst två dagar i veckan.</textBlock>
    <textBlock id="i-99fb9aa9a28b2034">Den fråga som ändå kan ställas här är: Är det verkligen en rimlig och genomtänkt hållning att så kallade politiska sakkunniga, politiska sekreterare, ska ha avsevärd högre arvode, i deras fall kallad lön, än de förtroendevalda, de folkvalda? Är det en medveten tanke, eller har det bara råkat bli så?</textBlock>
    <textBlock id="i-32b5630761ac5c26">Herr talman! Jag vill också ta upp frågan om ledamöternas placering i kammaren. Det är en gammal kär fråga som vi har haft uppe tidigare. I det här fallet är det en herre som sedan han motionerade har kommit in i konstitutionsutskottet och till och med blivit ordförande som har fört pennan. Han heter Gunnar</textBlock>
    <textBlock id="i-85dd077370330557">Hökmark. Han har således inte motionerat i eget utskott.</textBlock>
    <textBlock id="i-779ef54e9a05e270">Det finns goda skäl att än en gång fundera på om man inte ska sitta partivis. Det finns också vetenskapligt stöd. Jag syftar på en känd skrift av professor</textBlock>
    <textBlock id="i-30fc110adb03a14a">Parkinson, den store vetenskapsmannen, som bland annat har utrett vilka förfärande konsekvenser det kan få om ledamöterna sitter lite huller om buller eller i varje fall med oklara gränser. Det kan uppstå en förvirring genom att ledamöterna inte riktigt vet vad de tycker och hur de ska rösta.</textBlock>
    <textBlock id="i-69b0b8f348a1be05">Professor Parkinsons förslag var egentligen den engelska modellen med två läktare mot varandra, men så långt vill jag dock inte gå i mitt förslag. Jag tror emellertid att det - om man bortser från det lite skämtsamma i professor Parkinsons ansats, han syftar på Tredje republiken i Frankrike och annat - ligger någonting i synpunkten att man ska sitta partivis.</textBlock>
    <textBlock id="i-4eb5cb5dbc334482">Det är inte alldeles tillfälligt att man sitter partivis normaliter i parlament ute i världen och för all del också i svenska kommunfullmäktigeförsamlingar.</textBlock>
    <textBlock id="i-65be95eb05632656">Det är en del praktiska fördelar med det. Det kan ge lite annan stämning, lite bättre närvaro kanske och lite annan känsla.</textBlock>
    <textBlock id="i-981ac16f2334887b">Ytterligare ett argument för denna placeringsform är att den inte kräver någon ombyggnad och inga ytterligare utgifter. Den är också förenlig med andra försök som kan fortsätta samtidigt, till exempel att ledamöterna i ett visst utskott ska flytta fram när man har en debatt, som talmannen tycker är ett bra förslag.</textBlock>
    <textBlock id="i-d579aff5fc16d73d">Jag tycker således att det kan vara värt att pröva och yrkar därför bifall till reservation 1.</textBlock>
  </contentBlock>
  <contentBlock page="0" id="i-02637e46163d42e0">
    <textBlock id="i-1b0d936d778624e8">Anf.  82  TOBIAS KRANTZ (fp):</textBlock>
    <textBlock id="i-cee9280f7c1e2e92">Herr talman! Nils Fredrik Aurelius sade att vi skulle gå från krig till fred. Vi får väl se om debatten är så pass uppfriskande att vi kan hålla det mottot eller om det blir någon annan bedömning av debatten i efterhand.</textBlock>
    <textBlock id="i-7bd264faceb6268f">Riksdagens arbetsformer behöver moderniseras.</textBlock>
    <textBlock id="i-1ca59e724634c082">Riksdagen är en institution som precis som alla institutioner runtom i samhället också måste följa med sin tid och de förändringar som sker i omvärlden.</textBlock>
    <textBlock id="i-105f600dec578486">Det sker nu ett förnyelsearbete inom riksdagen.</textBlock>
    <textBlock id="i-02dd4df0a4a8238d">Det handlar om nya debattregler, nya debattformer och att utskotten ska försöka vara lite mer aktiva med utfrågningar. Man ska fråga ut statsråd, andra politiker och andra intressanta människor som har någonting att bidra med till riksdagens arbete. Det handlar också om att få ett bättre frågeinstitut, interpellationsinstitut och ett frågeinstitut för statsministern.</textBlock>
    <textBlock id="i-3dc0fd0e505e9684">Flera av initiativen är vi väldigt positiva till. Vi i</textBlock>
    <textBlock id="i-16b5dcac45cbcb49">Folkpartiet tycker att det är bra att vi prövar lite olika nya grepp. Vi kommer att fortsätta att välkomna arbetet och se positivt på de förändringar som vidtas.</textBlock>
    <textBlock id="i-a2d6ca58075a8232">Det finns, som jag sade, flera olika skäl till att det är viktigt att vi försöker modernisera riksdagens arbetsformer.</textBlock>
    <textBlock id="i-a9aa78c53b76fdb1">Ett skäl till att det är viktigt att se över riksdagens arbetsformer är vårt medlemskap i Europeiska unionen. Det medlemskapet har tillfört en ny dimension till den svenska politiken. Trots det tycker jag att det finns skäl för oss i riksdagen att fundera på om vi egentligen har dragit de fulla konsekvenserna av att vi är med i Europeiska unionen.</textBlock>
    <textBlock id="i-87c593aee9fd7332">Det har skett en maktförskjutning från riksdagen till regeringen i samband med att vi blev medlemmar i EU. Hur påverkar det våra arbetsformer i riksdagen?</textBlock>
    <textBlock id="i-8e5a32fce490c5e6">Bör riksdagen försöka återta initiativet och skaffa sig större möjligheter att kontrollera regeringen?</textBlock>
    <textBlock id="i-e92c4993f74ce0f1">Vi har i detta betänkande en reservation som handlar om att EU-parlamentarikerna måste ha rätt att uppträda i den svenska riksdagen och yttra sig i de debatter som vi för i denna kammare om EU-frågor.</textBlock>
    <textBlock id="i-e8d5e45d92c85379">Vi har i denna reservation pekat på vikten av att regeringens ställningstaganden i EU-frågor förstärks och förbättras, att förankringen ökar, att regeringen tydligare informerar om vilka positioner man tänker inta och att man återkopplar tydligare till riksdagen efter att man gjort dessa ställningstaganden. Det kan exempelvis ske via särskilda riksdagsdebatter. Man kan ha samråd och särskilda forum med frivilligorganisationer och så vidare.</textBlock>
    <textBlock id="i-01ceb9885335b724">Jag tycker att det är lite tråkigt att majoriteten i utskottet är så avståndstagande på de här punkterna.</textBlock>
    <textBlock id="i-7190a53c1f429fe5">Majoriteten säger att vi inte ska låta EU-</textBlock>
    <textBlock id="i-be4dc4e5a705761c">parlamentarikerna uppträda i den svenska riksdagen och delta i den debatt som vi för här. Man säger att det skulle vara en sammanblandning av de olika representanternas respektive mandat, det vill säga riksdagsledamöternas mandat och EU-parlamentarikernas mandat.</textBlock>
    <textBlock id="i-a1eb0c6d0bc4f529">Det är ändå så att den svenska riksdagen är den främsta politiska arenan i Sverige, eller borde åtminstone vara det. Är det då inte rimligt, när vi diskuterar viktiga EU-frågor, att de aktörer som har möjlighet att påverka skeendet - EU-</textBlock>
    <textBlock id="i-42bad5fdeb9db064">parlamentarikerna och de svenska parlamentarikerna</textBlock>
    <textBlock id="i-8d2bc88eaf1fe588">- kan föra debatten gemensamt? Är det verkligen rimligt att utestänga Europaparlamentarikerna från den debatt som ska föras? Är inte det ett sätt att nedvärdera den svenska riksdagen som politisk arena när våra EU-parlamentariker inte får chansen att delta i debatten?</textBlock>
    <textBlock id="i-affcfbfb174eb0c7">Jag tycker att majoritetens inställning är orimlig på flera andra punkter. I det sammansatta utskott som jag sitter i och som just nu behandlar EU:s framtidsfrågor finns det åtskilliga ledamöter som säger att det är viktigt när vi väljer kommissionsordförande att det både ska röstas i EU-parlamentet och att de nationella parlamentarikerna ska vara inblandade i processen.</textBlock>
    <textBlock id="i-e22f2377e5e2143c">Där är det tydligen helt okej att vi sammanblandar de respektive mandat som de nationella parlamentarikerna och EU-parlamentarikerna har. Logiken brister.</textBlock>
    <textBlock id="i-15c208c6d1b2982d">När vi i vår reservation pekar på vikten av en förstärkt samrådsskyldighet, att informationen måste öka mellan regeringen och riksdagen och att regeringens förankring av politiska beslut inför EU-arbetet ska förstärkas hänvisar utskottet till att EU-nämnden har en webbsida där det finns information om vad som händer i EU-arbetet. Det är ett väldigt svagt försvar mot den berättigade kritik som finns angående hur riksdagen hanterar EU-arbetet och hur regeringen förankrar sina positioner i EU-arbetet. Om majoriteten är seriös på den punkten tycker jag att det vittnar om en rätt begränsad insikt om de problem som finns när det gäller förankringen av viktiga EU-beslut i den här kammaren.</textBlock>
    <textBlock id="i-8eb8d666b9355809">Frågan är hur vi ska gå vidare och förändra riksdagens arbetsformer så att riksdagen kan bli mer alert och framåt i behandlingen av EU-frågor. Det finns flera olika modeller, tror jag.</textBlock>
    <textBlock id="i-a8987e4a57b4844c">En modell skulle kunna vara att man avskaffade</textBlock>
    <textBlock id="i-c7d81c367ef9560a">EU-nämnden och lade de befogenheter som finns i</textBlock>
    <textBlock id="i-4e2bee3cebb2db92">EU-nämnden i dag i de olika fackutskotten. Det skulle kunna leda till att regeringen förankrade sina beslut och ställningstaganden inför ministerrådets möten hos det fackutskott där det finns kompetens i de sakfrågor som just då ska behandlas. Det skulle kunna vara en fördel med det.</textBlock>
    <textBlock id="i-d872298753c52d95">En annan modell som skulle kunna stärka riksdagens inflytande i EU-frågorna skulle kunna vara att vi införde ett obligatoriskt remissförfarande. När EU-</textBlock>
    <textBlock id="i-1867571aeba558f4">nämnden behandlar en fråga skickar då EU-nämnden ut remissen till berört utskott som inkommer med remissförslag till EU-nämnden. Det skulle kunna vara ett annat sätt att stärka riksdagens inflytande i EU-</textBlock>
    <textBlock id="i-0675dd12bb8f2afa">frågorna.</textBlock>
    <textBlock id="i-fc557551ea9363ee">Även om vi nu inte skulle genomföra någon av de förändringar som jag har pekat på har man diskuterat mycket under senare år hur EU-nämnden fungerar.</textBlock>
    <textBlock id="i-cf204d782e673f39">Där har vi från Folkpartiets sida väldigt tydligt förespråkat att EU-nämnden måste vara öppen. När det avgörs vilken position Sverige ska inta inför viktiga avgöranden inom Europeiska unionen måste EU-</textBlock>
    <textBlock id="i-25813697c7de19a3">nämndens sammanträden vara öppna. Det måste vara möjligt för medborgarna att kontrollera vad som sägs och görs på EU-nämndens sammanträden. Jag tycker att detta verkar högst rimligt och berättigat. Ändå har det funnits väldigt stort motstånd mot det, inte minst från Socialdemokraternas sida.</textBlock>
    <textBlock id="i-3950908816add6d1">Min fråga till Socialdemokraterna är: Är ni beredda att ompröva den inställning ni hittills har haft och låta EU-nämndens sammanträden vara öppna? Är ni beredda att släppa in medborgerlig och medial insyn i</textBlock>
    <textBlock id="i-b48213609caed675">EU-nämndens sammanträden?</textBlock>
    <textBlock id="i-31297815c8ce4112">Jag står bakom samtliga de yrkanden och reservationer som Folkpartiet har lämnat i utskottet. För tids vinnande yrkar jag bifall endast till reservation nr 2.</textBlock>
  </contentBlock>
  <contentBlock page="0" id="i-6815f523325367e8">
    <textBlock id="i-ed5bff489bed1f01">Anf.  83  INGVAR SVENSSON (kd):</textBlock>
    <textBlock id="i-dc3b08a0ee055f0e">Fru talman! Några intressanta frågeställningar har redan belysts här vad gäller riksdagens arbetsformer.</textBlock>
    <textBlock id="i-c574a6d4e6487cda">Jag behagade skämta med min riksdagsgrupp i går.</textBlock>
    <textBlock id="i-0072414c5a7dc3d4">Om de nu ville sänka sina arvoden hade de möjlighet att göra det i dag genom att återkalla delegationen till</textBlock>
    <textBlock id="i-c116ec004f65c30f">Riksdagens arvodesnämnd och sedan besluta enligt</textBlock>
    <textBlock id="i-9e2ba09d0a1c3578">Gustav Fridolins förslag om att sänka lönen med</textBlock>
    <textBlock id="i-2bf514715c574630">10 000. Jag förstår ärligt talat inte varför det ska vara just 10 000 som man sänker med. Är den optimala nivån för arvodet 33 200? Är det verkligen så? Ibland funderar jag, liksom Nils Fredrik Aurelius, på konsekvenserna i de olika sammanhangen. Man tar väldigt seriöst på att sänka riksdagsledamöternas löner men är med i majoritetskonstellationer som accepterar att miljardärerna blir befriade från förmögenhetsskatt. Det är en sak för Gustav Fridolin att kommentera.</textBlock>
    <textBlock id="i-13c8c1735f0c2a12">Vi har också den intressanta frågan om hur vi ska sitta. Man skulle kunna tänka sig att man kunde ha lite förnyelse. Men det finns många konservativa krafter. I fjol hade jag en debatt med Helena Bargholtz om detta. Hon är inte här i dag. Hon är väl i</textBlock>
    <textBlock id="i-796945319bb94179">Europarådet. Hon tyckte att det var så trevligt att sitta bredvid mig. Det var ett argument. Nu har valet skilt åt oss.</textBlock>
    <textBlock id="i-cd428f352b837bf0">Konservatismen sitter djupt: Om vi har suttit länsvis ska vi göra det allt framgent. Men i förnyelseprocessen kunde det kanske vara intressant att tänka sig att vi satt partivis. Man kunde ju börja med det på försök.</textBlock>
    <textBlock id="i-43422976e204367a">Fru talman! Jag kommer inte ihåg om det var Cato den äldre som sade: För övrigt anser jag att Karthago bör förstöras. Nils Fredrik Aurelius som är historiker nickar att jag har rätt på den punkten.</textBlock>
    <textBlock id="i-36f719751dd0fd61">Jag skulle vilja upprepa att vi måste förändra budgetprocessens andra steg. Det är en väldigt allvarlig fråga.</textBlock>
    <textBlock id="i-1aaa4f64f887c089">När Riksdagsutredningen för ett antal år sedan fastnade för rambudgetmodellen var tanken att andra steget i riksdagens budgetprocess skulle vara fyllt av flexibilitet och vitalitet. I stället har vi fått ett system som innebär låsning och rigiditet. Man kan säga att de goda förutsatserna i riksdagsutredningarna inte räckte till.</textBlock>
    <textBlock id="i-d5d6e96b75a498a1">Problemen finns i de olika detaljerna. Vår förre ordförande i utskottet brukade säga att en viss potentat sitter i detaljerna.</textBlock>
    <textBlock id="i-cb068590f015afd6">Att både anslag och anslagsvillkor för ett helt utgiftsområde ska tas i ett enda klubbslag är förstås till gagn för en regering och speciellt för en minoritetsregering. Med det här rigida systemet minskar riksdagens makt. Det innebär en nedgradering av andra steget i budgetprocessen. Många av oss upplever just de debatterna och de besluten som väldigt meningslösa.</textBlock>
    <textBlock id="i-bf92c7ec01bb628b">Varje oppositionsparti vill i budgetbesluten visa upp sina helhetsbilder, och det får man förstå. Men skulle man i någon fråga hitta en majoritet för en viss justering inom en utgiftsområdesram är den enda möjligheten att i alla andra frågor ställa upp bakom regeringsförslaget. I praktiken är därmed majoritetsbeslut ingen reell möjlighet i budgetprocessens andra steg. Systemet som sådant innebär att budgetprocessens andra steg för många ledamöter, speciellt för oppositionens, framstår som relativt om inte mycket meningslösa.</textBlock>
    <textBlock id="i-c43aa30adc32a88f">Riksdagskommittén och dess referensgrupp, som jag för övrigt satt i, hade uppdraget att begrunda dessa frågeställningar. När vi kom fram till slutprodukten och hade tidsnöd blev det dock inte, trots att jag försökte driva på, någon lösning på den här biten.</textBlock>
    <textBlock id="i-75b16443c747eb63">Det har nu gått en viss tid sedan denna reformering av budgetprocesserna som helhet vidtogs. Här kan man dock fråga sig varför man i den allmänna debatten talar om vårbudgeten. Det finns ingen vårbudget, utom möjligtvis en tilläggsbudget - i årets fall kan man kanske tala om en avdragsbudget. Den ekonomisk-politiska propositionen är inte en budgetproposition. Detta var mer av ett sidospår, men jag tycker att man lite grann har missat poängen med detta och börjat ägna sig åt räknenissefrågor i vårpropositionen. Nu är det dock dags för oss att ta itu med budgetprocessens andra steg. Därför anser vi att riksdagen bör besluta att ge riksdagsstyrelsen i uppdrag att utreda lösningar för att åstadkomma en mer relevant och flexibel möjlighet att göra justeringar inom utgiftsområdenas ram.</textBlock>
    <textBlock id="i-fbef19ad8ccee818">Därmed, fru talman, yrkar jag bifall till reservation 3.</textBlock>
  </contentBlock>
  <contentBlock page="0" id="i-1fe05a0f1ec4e287">
    <textBlock id="i-1e2d49a4e9eba56a">Anf.  84  TOBIAS KRANTZ (fp) replik:</textBlock>
    <textBlock id="i-c081fb5fe6d586e8">Fru talman! Jag tycker att det var ett mycket intressant anförande som Ingvar Svensson höll just vad det gäller andra delen av budgetprocessen. Jag håller helt med Ingvar Svensson om de problem som finns med budgetprocessen såsom den i dag är utformad med det andra steg som Ingvar Svensson talar om.</textBlock>
    <textBlock id="i-b835f2e3c477292d">Det är uppenbart att något måste göras på den här punkten. Frågan är då vad som behöver göras.</textBlock>
    <textBlock id="i-6d3947528ec865ff">Ett alternativ till det som Ingvar Svensson förordar, det vill säga att i någon mening försöka återgå till den gamla ordningen där riksdagen hade större möjlighet att fatta beslut i detaljer, är att säga att riksdagens uppgift när de stora ramarna har antagits kanske inte är att diskutera de exakta detaljerna utan mer att ägna sig åt utvärdering, uppföljning och granskning av vad regeringen håller på med. Om man exempelvis frigjorde mer tid under höstens arbete skulle man kunna använda den till att öka utskottens möjlighet att granska regeringen på olika områden.</textBlock>
    <textBlock id="i-3dee31c5f7174979">Jag ställer frågan öppet till Ingvar Svensson:</textBlock>
    <textBlock id="i-2c882b86369cf0f2">Skulle det kunna vara en intressant modell för Ingvar</textBlock>
    <textBlock id="i-dc97c68888eca12b">Svensson och Kristdemokraterna?</textBlock>
  </contentBlock>
  <contentBlock page="0" id="i-392f050dad202940">
    <textBlock id="i-b0c004989725e42b">Anf.  85  INGVAR SVENSSON (kd) replik:</textBlock>
    <textBlock id="i-0dbe479b219bde2e">Fru talman! Jag förstår inte riktigt vad budgetprocessens andra steg har med utvärdering och uppföljning att göra. Det kanske Tobias Krantz kan förklara lite närmare för mig. Däremot är det viktigt att utskotten arbetar med utvärdering och uppföljning, även om jag som har några års erfarenhet från konstitutionsutskottet har svårt att förstå hur vi skulle hinna med detta. Tiden är oftast för knapp för det som vi måste göra, så att säga. Det borde dock vara en ambition att man utökar inslaget av utvärdering och uppföljning. Det gör vi också, även inom konstitutionsutskottets ram. Till exempel håller vi nu på och tittar lite på regeringsformens regler när det gäller regeringsbildning. Det är ett exempel på en sådan utvärdering.</textBlock>
    <textBlock id="i-0abb041254203a93">Budgetprocessens andra steg behöver vi göra någonting åt. Men eftersom nu Tobias Krantz tyckte att jag hade rätt har jag kanske inte så stor förståelse för att han inte ställde upp på den reservation som vi har lämnat i den här frågan.</textBlock>
  </contentBlock>
  <contentBlock page="0" id="i-3e09b07843858df8">
    <textBlock id="i-905bf0a585ddcdb8">Anf.  86  TOBIAS KRANTZ (fp) replik:</textBlock>
    <textBlock id="i-1ca527c35c88d3eb">Fru talman! Ingvar Svensson var ett tag i sin replik till mig inne på det som är den springande punkten, nämligen tiden. Om vi under hösten efter det att de stora budgetramarna har antagits kunde frigöra tid från det arbete som då görs i kammaren till exempelvis utskottsarbete eller uppföljning och granskning tror jag att det skulle vara bra. Det är en fråga om hur vi prioriterar vår tid i kammaren och i utskotten.</textBlock>
    <textBlock id="i-f30e57325cc5d787">Jag håller med om att det i dag är svårt att ha en mer genomlodande granskning och uppföljning i de olika fackutskotten för att följa upp regeringens beslut och vad som händer ute i verksamheterna rent konkret. Om vi förändrade budgetprocessen på det sättet att vi inte lade ned lika mycket tid på det andra steget skulle vi ha möjlighet att göra den ökade granskning och uppföljning som jag tycker skulle vara önskvärd och som vi gör alldeles för lite av i den här riksdagen. Det är det som är min poäng.</textBlock>
    <textBlock id="i-a6ed9b732952be2e">Det är därför jag inte tycker att det är rimligt för oss från Folkpartiet att ställa upp på Kristdemokraternas förslag. Det skulle gå i motsatt riktning. Det skulle belasta kammaren med ännu fler detaljbeslut och ännu mer saker och ting som leder oss bort från det vi borde göra mer av, nämligen uppföljning och granskning. Det är därför jag tycker att det skulle vara intressant om Kristdemokraterna också började försöka tänka i den riktningen: att försöka möjliggöra att det skapas mer tid för uppföljning och granskning i utskott och kammare.</textBlock>
  </contentBlock>
  <contentBlock page="0" id="i-3d230dc602ed27fc">
    <textBlock id="i-a0fe8d816efc888e">Anf.  87  INGVAR SVENSSON (kd) replik:</textBlock>
    <textBlock id="i-0da26dc533ab11ce">Fru talman! Då fattar jag sambandet mellan budgetprocessen och utvärdering och uppföljning. Det handlar om att frigöra tid. Jag kan då säga att väldigt många utskott har gott om tid. Konstitutionsutskottet är det mest arbetsbelastade utskottet, så det är kanske inte något bra exempel, men väldigt många utskott har faktiskt tid utan att detta skulle behöva påverka budgetprocessens andra steg när det gäller arbetsbelastningen.</textBlock>
    <textBlock id="i-6b3af8240ad3661d">Sedan vet jag inte om jag håller med Tobias</textBlock>
    <textBlock id="i-1a12eb527a928c82">Krantz. Vi är ju här i riksdagen för att fatta beslut, åtminstone en del av tiden. Däremot kan man kanske fundera på om vi skulle ägna så väldigt mycket tid åt voteringar som vi gör. Det kanske skulle räcka med att man lämnar sina reservationer utom i frågor där en votering kan ha betydelse för utgången, så att säga.</textBlock>
    <textBlock id="i-7c41971a2dc2e54a">Där finns helt klart en hel del att fundera på.</textBlock>
    <textBlock id="i-006b3822eb1ffb1d">Jag tycker dock att det vore rimligt att vi nu försökte titta på möjligheterna för riksdagen att fatta reella beslut i budgetprocessens andra steg.</textBlock>
  </contentBlock>
  <contentBlock page="0" id="i-349d8e652a76615c">
    <textBlock id="i-27419c76c2ee3a73">Anf.  88  GUSTAV FRIDOLIN (mp):</textBlock>
    <textBlock id="i-3264f2deaeb1a611">Fru talman! Med tanke på vilken debatt vi precis hade i kammaren känns det lite konstigt att komma till de här frågorna, men så blir det ibland.</textBlock>
    <textBlock id="i-d579806edc19a88c">Precis som Nils Fredrik Aurelius vill jag också understryka att många av de motioner som behandlas i det här betänkandet kanske blir tillgodosedda med tanke på den försöksverksamhet som nu pågår och som jag ser mycket positivt på.</textBlock>
    <textBlock id="i-2101cd7869210a26">Fru talman! Ett omdiskuterat problem i den svenska demokratin är det förakt mot politiker och folkvalda som brett ut sig under de senaste decennierna. Tidigare ansågs det fint att vara folkets representanter. I dag ses politiker av många som en maktens egocentrerade förlängda arm. Vi riksdagsledamöter möts många gånger av misstro, av irritation och ibland rentav av förakt.</textBlock>
    <textBlock id="i-eb07852042006930">Jag kan inte påstå att jag inte alls förstår dem som har den synen på politiker. Det politiska systemet har beskurit sina beslutsbefogenheter och gjort sig oförmöget att lösa många av de problem som människor möter i sin vardag. De politiska församlingarna söker inte längre efterlikna den verklighet som finns utanför beslutsrummen. Under senare år har politiker varit inblandade i ett antal skandaler och affärer. Stundom har de inblandade politikernas egna reaktioner härpå mest varit att likna vid förvåning. Man tycks ha haft svårt att förstå varför väljarkåren reagerat på ekonomiska förmåner och oförmåga att skilja på det gemensamma och det egna. Man har byggt upp en egen verklighetsuppfattning och en egen uppfattning om vad som är rätt och fel som inte stämmer överens med den som finns i övriga samhället.</textBlock>
    <textBlock id="i-8057d6929377ed2b">Detta är en av orsakerna till politikerföraktet.</textBlock>
    <textBlock id="i-ccd748649468a0dd">Andra står enligt min mening att finna i det faktum att stora delar av våra folkvalda kommit att bli yrkespolitiker samt, till exempel, att riksdagens ledamöters arvoden kraftigt höjts under den sista delen av 90-</textBlock>
    <textBlock id="i-17bea56ed4863f45">talet. Det sista sticker extra mycket i ögonen i och med att riksdagens ledamöter 1998 beviljade sig själva en mycket stor höjning. Dessutom kan Riksdagens arvodesnämnd, som sedan 1994 ska fastställa arvodesnivåerna, knappast ses som fristående från riksdagen i övrigt. Politiken har förflyttats från väljarkåren till en egen sfär. Väljarna kan inte relatera till vare sig politiken, politikerna eller politikernas villkor, särskilt inte deras ekonomiska villkor.</textBlock>
    <textBlock id="i-e474dd1d6581ff8c">Vi riksdagsledamöter måste behålla kontakten med övriga samhället. Framför allt bör vi ha en aktuell egen erfarenhet av livet utanför den beslutande församlingen.</textBlock>
    <textBlock id="i-d42e05241458a327">Enligt 1 kap. 1 § första stycket regeringsformen utgår all makt från folket. Folkstyret förverkligas praktiskt genom ett representativt och parlamentariskt styrelseskick. Vår uppgift som folkvalda är enligt regeringsformen att vara folkets representanter, ingenting annat. Saknar man eller har man dålig kontakt med samhället kan insikter och moraluppfattning komma att luckras upp. Detta kan resultera i brister i beslutsfattandet samt en risk för att de som vistas länge i maktens korridorer kan komma att gå andra ärenden än folkets. Därtill skapas en grogrund för uppkomsten av affärer och skandaler. Vidare medför framväxten av en yrkesmannapolitikerkår att underlaget för våra folkvalda begränsas, eftersom det inte efter rimlig tid lämnas plats åt dem som skulle kunna göra riksdagen mer representativ.</textBlock>
    <textBlock id="i-767ad53e98bbcbc6">Fru talman! Central i kritiken eller i föraktet mot politiker har diskussionen om riksdagsledamöternas arvoden varit. Detta med all rätt i och med att det naturligtvis framstår som provocerande att en folkvald församling uppbär höga arvoden, särskilt i relation till folkflertalets lönenivåer samt då de inte kan bortse från att arvodena som sådana i enskilda fall kan komma att bli en grund för det politiska engagemanget. Få väljer frivilligt att ge avkall på en hög ekonomisk standard.</textBlock>
    <textBlock id="i-ccc49305d78a3a35">Självklart är risken stor att man med höga arvoden i riksdagen lockas att sitta allt längre och att man jämför sig alltmer med den mindre gruppen högavlönade i samhället i stället för med låg- och medelinkomsttagare. Detta ser man inte minst i det faktum att riksdagens ledamöter ofta berättigar sina höga arvoden genom att peka på andra högavlönade grupper i samhället. När riksdagen 1998 beslöt höja arvodet motiverades detta med domarkårens lönehöjningar.</textBlock>
    <textBlock id="i-c58ce1698b0a12af">Den logiska jämförelsen ska givetvis inte vara högavlönade grupper emellan utan en jämförelse mellan valda och den genomsnittlige väljaren.</textBlock>
    <textBlock id="i-568a87c8a6f03be6">En jämförelse med en genomsnittlig medborgare ger för handen att riksdagsarvodet är på tok för högt och en fullständigt självklar grund för politikerförakt.</textBlock>
    <textBlock id="i-eb9a5526fdf12dda">Tilläggas bör att jämförelsen mellan arvoden och löner för politikens toppar och näringslivets dito endast ger en besk eftersmak, enär de senares snarare borde sänkas. Att som sker använda chefslöner i näringslivet såsom riktmärke och för att legitimera egna arvodeshöjningar ter sig osnyggt.</textBlock>
    <textBlock id="i-cc3ff3519713108b">Det finns de som hävdar att det behövs ett högt arvode i riksdagen för att man ska locka kompetenta personer till politiken. Förutom att sådana uttalanden andas ett hån mot oss som gett oss in i politiken på grund av genuint engagemang vill jag kraftigt ifrågasätta sanningshalten i det. År 1991 hade riksdagsledamöter ett årsarvode på lite drygt 250 000 kr. Efter den senaste höjningen får vi ett årsarvode på rätt mycket över 500 000 kr. Arvodet har alltså nästan fördubblats på 13 år. Argumentet att ett högt arvode ger bättre kompetens borde med logisk konsekvens medföra att dagens riksdagsledamöter är dubbelt så bra som de vi hade i början av 1990-talet. Jag betvivlar starkt att så är fallet.</textBlock>
    <textBlock id="i-8a8150e8a2410bb9">Fru talman! Sedan 1994 är det så fiffigt ordnat att riksdagens ledamöter formellt inte beslutar om sina egna arvoden. Denna grannlaga uppgift har överlämnats till Riksdagens arvodesnämnd. Det synes principiellt riktigt att riksdagsledamöterna inte ska sätta sina egna arvoden, men det är inte riktigt så enkelt.</textBlock>
    <textBlock id="i-c2eb5d707bce89f4">Arvodesnämnden är en myndighet under riksdagen.</textBlock>
    <textBlock id="i-b6ee9b29261b4881">Ledamöterna i nämnden utses av riksdagens förvaltningsstyrelse. I praktiken bestämmer sålunda riksdagsledamöterna fortfarande nivån på sina egna arvoden, även om man delegerat själva beslutsfattandet till ett annat, dock internt, organ.</textBlock>
    <textBlock id="i-5961bbe9843e9f65">Det man vinner på det här systemet är att man själv som enskild riksdagsledamot slipper försvara arvodeshöjningen. Den enskilde ledamoten kan bekvämt två sina händer inför den självständiga arvodesnämndens beslut, som dessutom endast gjort vad som är nödvändigt för att tillse att inte all kompetens flyr politiken för näringslivet eller för den delen domarbanan.</textBlock>
    <textBlock id="i-e0d49627fd7afa03">Jag anser att det vore bättre om ledamöterna själva öppet och formellt tar ansvar för arvodesnivåerna.</textBlock>
    <textBlock id="i-8b51ce6b497d69e1">Vid arvodeshöjningar får man ta och bemöta den kritik en sådan höjning kan tänkas medföra. Ska ett hundhuvud bäras är det vi som ska bära det. Om det nu är riktigt att riksdagsledamöterna ska ha höga arvoden bör ledamöterna rimligtvis kunna försvara dem. Annars kan man misstänka att ledamöterna egentligen inte anser arvodesnivån skälig eller principiellt riktig eller ens försvarbar gentemot väljaren, även om den råkar vara personligt fördelaktig.</textBlock>
    <textBlock id="i-91f99d1c601955a0">Enligt min mening kan emellertid Riksdagens arvodesnämnd behållas. Dess uppgift ska dock vara att förbereda och ge förslag i arvoderingsfrågor. Arvodesnämndens motiverade förslag lämnas sedan till riksdagen som har att besluta i frågan.</textBlock>
    <textBlock id="i-0141dfca2d8f96d6">Arvodesnivåerna kan beräknas utifrån en rad faktorer. Man kan tänka sig att arvodet ska beräknas utifrån en uppskattning av väljarkårens genomsnittsinkomst. Man kan till och med tänka sig att arvodet ska utgå från ett genomsnitt av vad individer med likvärdiga arbeten uppbär i inkomst. Konstateras ska att den senare uträkningen resulterar i höga arvodesnivåer. Detta visar att det inte alls är helt enkelt att fastställa en skälig arvodesnivå. En rad olika faktorer måste beaktas vad avser till exempel arbetsuppgifter och ansvar. Riksdagen bör därför tillsätta en utredning som har till uppgift att föreslå principer enligt vilka ledamöternas arvodesersättning ska ske.</textBlock>
    <textBlock id="i-93a23bc229ae65fa">Med denna brasklapp inlämnad vill jag konstatera att den oundvikliga konsekvensen av mitt resonemang är att ledamöternas arvoden omgående bör sänkas. Som en start kan tänkas att arvodet minskas med 10 000 kr per månad. Då ger man en fingervisning om åt vilket håll man anser att arvodet i dagsläget bör justeras. En sådan sänkning är också ekonomiskt intressant. På en månad skulle det ge minskade utgifter för staten med ungefär 3 ½ miljoner. Som jämförelse kan nämnas att satsningen på lokala diskrimineringsombudsmän i dag uppgår till 4 miljoner per år. På ett år innebär arvodessänkningen minskade utgifter med drygt 40 miljoner kronor. Då har jag för enkelhetens skull inte räknat med olika skatter och avgifter då dessa utgifter återkommer till det allmänna på olika sätt.</textBlock>
    <textBlock id="i-9fde2b48cbb2fe45">Fru talman! Jag vill också kort orda om några andra delar av betänkandet. I reservation 5 pratar jag och Vänsterpartiets Mats Einarsson om problemet med att jämställdhetsfrågorna helt hänvisas till arbetsmarknadsutskottet. Det gör att övriga utskott kan få problem med att föra in jämställdhetsfrågorna och jämställdhetsdimensionen i sitt arbete. Vi anser att det bör tillsättas någon form av utredning som kan komma till rätta med dessa problem och se till att jämställdhetsperspektivet inte glöms bort i något beslutsfattande i riksdagen.</textBlock>
    <textBlock id="i-66ed877b80acc6bb">Fru talman! I reservation 10 kräver jag och nämnda Mats Einarsson att riksdagen ska anta ett miljöledningssystem och att detta ska tas upp till riksdagsstyrelsen. Många företag i det privata har infört miljöledningssystem och har det som ett sätt att se till att deras arbete inte tär mer på miljön än som över huvud taget är nödvändigt. Det känns konstigt att riksdagen inte har tagit till sig samma funktioner. Även om det tidigare år har funnits motioner som vi då valt att inte reservera oss för har vi sett att det nu är så många i verkligheten utanför huset som tagit till sig miljöledningssystem att riksdagen nu faktiskt måste följa efter.</textBlock>
    <textBlock id="i-d2d76051bf47c8a4">Fru talman! I betänkandet tas också upp en motion om EU-nämnden. Jag känner stor sympati för det krav på EU-nämndens avskaffande som förs fram här.</textBlock>
    <textBlock id="i-5ec7b8b0987c47f7">Det är inte en tillfredsställande ordning att så få av riksdagens ledamöter som i dag känner sig delaktiga i</textBlock>
    <textBlock id="i-c085988c654fe360">EU-arbetet eller att fackutskotten berövas inflytande i frågor som har bäring på de politikområden de är satta att bereda. Därför anser vi från Miljöpartiet att</textBlock>
    <textBlock id="i-03ae80fcc6e8d27b">EU-nämnden antingen ska avskaffas för att frågorna ska föras över till fackutskotten eller få en rent beslutande roll och vara rent beredande inför regeringens position i frågor inom EU-samarbetet.</textBlock>
    <textBlock id="i-6925afc32fc9066e">Slutligen, fru talman, tas det i betänkandet upp en motion om Birgittajubileet och hur vi här i riksdagen på ett bra sätt ska kunna föra fram det och framhålla de gärningar som Heliga Birgitta gjorde. Jag känner stor sympati för motionärerna Helena Hillar Rosenqvist och Leif Björnlod.</textBlock>
    <textBlock id="i-a4b5b85aed00029b">Jag vill mot bakgrund av det anförda yrka bifall till reservation 5 å Mats Einarssons och naturligtvis mina egna vägnar och reservationerna 7 och 8 om riksdagsledamöternas arvode.</textBlock>
  </contentBlock>
  <contentBlock page="0" id="i-573400c3d101597a">
    <textBlock id="i-ea228e58e2211ec1">Anf.  89  NILS FREDRIK AURELIUS (m) replik:</textBlock>
    <textBlock id="i-7b70a6117eb063aa">Fru talman! Det var synd att Gustav Fridolin yrkade bifall till mer än en av sina motioner. Jag trodde annars att vi såg en ny trend här i dag, där även andra partier för tids vinnande yrkar bifall enbart till en av sina reservationer men naturligtvis står bakom samtliga. Den här frågan har i högsta grad med riksdagens arbetsformer att göra. Om detta skulle sprida sig kan vi spara viktig tid.</textBlock>
    <textBlock id="i-809be0c6c542e5d5">I övrigt talar Gustav Fridolin om den misstro, han säger förakt, mot politiker som finns. Det kan säkert vara så. Jag tror dock att det är alldeles för enkelt att analysera det på det sätt som Gustav här gör. I botten ligger att politikerna och den offentliga sektorn åtar sig för mycket och levererar för lite. Man lägger sig i för mycket och missköter sina kärnuppgifter, och man låter inte folk sköta sådant som de skulle kunna sköta själva. Där har vi grunden till den misstro som finns.</textBlock>
    <textBlock id="i-cada7e70f6487ad8">Det är en bra idé när Gustav talar om att spara pengar. Vill man spara på riksdagsledamöterna gör man det enklast - det är ett förslag vi har i ett annat betänkande - genom att minska antalet ledamöter.</textBlock>
    <textBlock id="i-73a48eb47c97c867">Det skulle också ha en del andra positiva effekter för riksdagens arbete. Då är det lätt att spara pengar.</textBlock>
    <textBlock id="i-e8d1d1c4bb263b1f">Gustav Fridolin svarade inte på den fråga jag ställde. Vad är det för logisk konsekvens att säga att riksdagsledamöterna, de förtroendevalda, ska få starkt sänkta arvoden medan exempelvis de politiskt sakkunniga från Miljöpartiet och Vänsterpartiet som finns i Regeringskansliet ska ha löner på 46 000 och</textBlock>
    <textBlock id="i-8c5be44c3be33f25">38 000 och så vidare? Finns det någon konsekvens och logik i detta resonemang, eller har det bara blivit så?</textBlock>
  </contentBlock>
  <contentBlock page="0" id="i-5a1ae2a5004d0a62">
    <textBlock id="i-3a90f22afbe4e0c6">Anf.  90  GUSTAV FRIDOLIN (mp) replik:</textBlock>
    <textBlock id="i-fda8cba30521cdc2">Fru talman! Låt mig besvara alla delar i Nils Fredrik Aurelius replik.</textBlock>
    <textBlock id="i-1f5e32ce4d16f5f8">Vad gäller bifallsyrkandena yrkade jag personligen bifall till reservation 7 om arvodesfrågor och till reservation 8, som är en villkorad reservation om reservation 7 bifalles. Anledningen till att jag yrkade bifall också till reservation 5 är att Vänsterpartiet tyvärr inte kan delta i debatten i dag.</textBlock>
    <textBlock id="i-323ba3859d44a713">Jag och Nils Fredrik har gjort olika analyser om varifrån politikerföraktet har kommit. Jag tror inte att det enbart har handlat om att man har tagit på sig för mycket, men däremot inser både jag och Nils Fredrik att man har levererat för lite. Jag tror dock att detta beror på att man har skapat sig en egen verklighetsuppfattning som på många sätt skiljer sig från den vanlige medborgarens. Här är faktiskt arvodesnivån intressant.</textBlock>
    <textBlock id="i-f058a8f6390517fb">Jag tror inte att en minskning av antalet ledamöter skulle minska politikerföraktet. För ett antal veckor sedan lades en undersökning från Göteborgs universitet fram där man konstaterade att många fler människor i det här landet anser att de har en personlig kontakt med någon vd för ett börsnoterat företag än med en riksdagsledamot. Det är skrämmande att inte fler människor känner att de kan ta kontakt med en riksdagsledamot och på ett bra sätt kan nå oss. Skulle vi bli ännu färre skulle givetvis det problemet öka.</textBlock>
    <textBlock id="i-f3f89017a6d75a58">Däremot går det att spara genom att sänka våra arvoden. Jag har redovisat hur mycket som kan sparas här.</textBlock>
    <textBlock id="i-d2f9fa771375dcfa">Jag kan givetvis också kritisera de löner som finns i Regeringskansliet som helhet, vare sig det är fråga om socialdemokratiska, vänsterpartistiska eller miljöpartistiska tjänstemän. Men jag konstaterar att de lönerna har tillsatts efter löneförhandlingar efter anställningar som har gjorts där. Så ska det vara. Jag hoppas att de kan sänkas genom att man i Regeringskansliet tar ett ansvar och genom att vi kanske skär något i den budgeten. Här handlar dock diskussionen om våra arvoden, och de ska beslutas på ett rimligt sätt. Enligt mig är det det rimliga sättet av oss.</textBlock>
  </contentBlock>
  <contentBlock page="0" id="i-93eeb300cb20a107">
    <textBlock id="i-111883b993d61998">Anf.  91  NILS FREDRIK AURELIUS (m) replik:</textBlock>
    <textBlock id="i-4ca93c7b801600d0">Fru talman! Jag konstaterar att Gustav Fridolin går mig lite till mötes när det gäller frågan om att begära votering. Det är lämpligt att ta upp just i samband med det här betänkandet. Om alla följde principen att yrka bifall till den första motionen man har väckt, oavsett hur viktig den är i förhållande till andra motioner, får vi en bättre ordning och sparar mycket tid. Om vi ger oss in i att värdera vilka reservationer som är viktiga så att vi måste ha en meningslös votering ger vi oss ut på hal is - och slösar bort mycket tid.</textBlock>
    <textBlock id="i-cdcc555cbee6002e">Fru talman! Jag nämnde färre ledamöter i mitt anförande, och det berörs inte direkt i det här betänkandet. Bevisbördan ligger på dem som tycker att Sverige ska ha ett så oproportionerligt stort parlament.</textBlock>
    <textBlock id="i-83cc8479250600e9">Gustav säger att det ändå är svårt att få kontakt, men jag tror inte att det är antalet ledamöter som är avgörande för kontakten mellan politiker och väljare. Jag nämnde detta som ett exempel på att spara pengar, därtill på ett sätt som förbättrar riksdagens funktion på många sätt.</textBlock>
    <textBlock id="i-778b301db256c494">Jag måste konstatera att Gustav Fridolin inte alls har svarat på min fråga om det logiska sambandet mellan de principiella övervägningar som ligger bakom att ni önskar en så stark reduktion av politikernas, de folkvaldas, arvoden men själva är med om att förhandla fram höga arvoden, eller låt oss kalla det löner, för era egna politiskt sakkunniga i Regeringskansliet.</textBlock>
  </contentBlock>
  <contentBlock page="0" id="i-708d87529d825243">
    <textBlock id="i-7430ec4b5d28fb24">Anf.  92  GUSTAV FRIDOLIN (mp) replik:</textBlock>
    <textBlock id="i-898feb64a653567f">Fru talman! Jag konstaterar återigen att den här debatten handlar om riksdagsledamöternas arvoden, och debatten om vilken budget som ska ges till Regeringskansliet är redan avklarad. Vi hade den innan årsskiftet, om jag inte minns helt fel. Vi kan inte ha den igen. Om jag hade fått bestämma mer över Regeringskansliets budget hade nog mindre gått till löner än vad det gör i dag.</textBlock>
    <textBlock id="i-8e5cd9856b2d6e4b">Jag konstaterar också att om det är svårt att nå någon av riksdagens 349 ledamöter är det nog ännu svårare att nå någon av riksdagens 150 ledamöter.</textBlock>
    <textBlock id="i-398ce247982b0fb2">Vi kan diskutera om voteringar är meningslösa eller inte. Vissa voteringar upplevs som meningslösa.</textBlock>
    <textBlock id="i-750faf700dcbdaf6">Däremot när det gäller en fråga som många utanför huset upplever som central, som arvodesfrågan för oss ledamöter, tycker jag nog att det är bra att varje enskild ledamot får bekänna färg. Är det rimligt att vi tjänar 43 200 kr i månaden, vilket är mycket mer än folkflertalets lönenivå, eller är det inte rimligt?</textBlock>
  </contentBlock>
  <contentBlock page="0" id="i-9a09ada52fff56dd">
    <textBlock id="i-96783ff83af61621">Anf.  93  TOBIAS KRANTZ (fp) replik:</textBlock>
    <textBlock id="i-ef5b92a67b595dbc">Fru talman! Mycket av det som Gustav Fridolin tog upp i sitt anförande om förtroendet för politiker och förtroendevalda är viktigt. Däremot tror jag att</textBlock>
    <textBlock id="i-2bfa4c4e4ed4d91f">Gustav Fridolin gör den diskussionen en otjänst genom att så ensidigt fokusera den frågan till vilka arvoden riksdagsledamöterna ska ha. Problemet är mycket större och vidare än så. Gustav Fridolin gör debatten en otjänst.</textBlock>
    <textBlock id="i-5166afbde4a1a5ef">Jag tror också att Gustav Fridolin ska tänka på att frågan om politikerförakt också handlar om vilka signaler man själv som politiker sänder ut. Om man sänder ut en bild från riksdagens talarstol - vilket</textBlock>
    <textBlock id="i-a7e06bb9a4943c14">Gustav Fridolin har gjort - och legitimerar en del myter om folkvalda politiker, blir det också mer politikerförakt. Man ska tänka på det när man talar från riksdagens talarstol.</textBlock>
    <textBlock id="i-536c62f5e4c0c548">Jag vill påminna Gustav Fridolin om att när det kom fram kritik mot riksdagsledamöternas löner för ett antal år sedan bestämde riksdagen att det inte var rimligt att riksdagsledamöterna själva satte sina egna löner. Det var rimligt att det var en mer oberoende instans som satte lönerna. Jag tycker fortfarande att den folkliga kritik som då fanns var rimlig. Det är inte rimligt att vi själva här i kammaren talar om exakt vilka löner vi ska ha. Det måste någon annan göra. På samma sätt har det fungerat i Regeringskansliet, den ordning som Gustav Fridolin indirekt försvarar. Där sitter inte tjänstemännen själva och talar om vilka löner de ska få, utan det är någon annan som har talat om vilka löner de ska ha. Borde inte samma princip gälla för riksdagens ledamöter?</textBlock>
    <textBlock id="i-7758311587ba122a">Till sist vill jag ställa en fråga i ett annat ärende till Gustav Fridolin, som handlar om vår reservation för att EU-parlamentarikerna ska få kunna yttra sig i den svenska riksdagen. Både Folkpartiet och i vissa fall Miljöpartiet har ansträngt sig för att öka insynen i arbetet i Europeiska unionen. Att EU-</textBlock>
    <textBlock id="i-eff81bdbf397b972">parlamentarikerna skulle få vara med i debatten skulle vara ett bra steg i den riktningen. Varför stöder ni inte det förslaget, Gustav Fridolin?</textBlock>
  </contentBlock>
  <contentBlock page="0" id="i-e6df866435704a52">
    <textBlock id="i-6eef6758008ec32e">Anf.  94  GUSTAV FRIDOLIN (mp) replik:</textBlock>
    <textBlock id="i-41cf0fe1ae4dd47a">Fru talman! Tobias Krantz behöver inte påminna mig om sådant jag själv har tagit upp i mitt anförande. Jag vet exakt hur ordningen var, och jag vet exakt varför man instiftade Riksdagens arvodesnämnd. Det berodde på kritik utifrån. Det blir konstigt när ständiga lönehöjningar behöver försvaras av oss, som ändå i praktiken har beslutat om dem - i och för sig med delegation till Riksdagens arvodesnämnd.</textBlock>
    <textBlock id="i-2f8680507f6e1f02">Det är också konstigt att hävda att detta är det enda förslaget jag har tagit upp för att minska politikerföraktet. Tobias Krantz är ledamot i konstitutionsutskottet, och han vet att jag har väckt en motion om att införa en generell rotationsprincip så att politiker inte sitter på uppdrag för länge. Jag tror att Tobias Krantz vet att jag, precis som säkerligen han själv, vecka ut och vecka in reser runt på skolor och arbetsplatser och pratar politik med människor och visar upp att riksdagsledamöter inte alltid är som den första bilden man kan ha. Det är att minska politikerföraktet.</textBlock>
    <textBlock id="i-2299f2b91df977be">Jag skulle däremot göra politikerföraktet en tjänst om jag inte hade stått här och redovisat för motiven till min motion, som jag har väckt för att minska politikerföraktet, och i stället gett bilden av att det råder en total enighet i riksdagen om att de höga arvodena är rimliga. Det vore att göra politikerföraktet en tjänst. Att däremot visa att det finns åtminstone ett parti som tycker annorlunda, och att det finns olika åsikter i riksdagen om det är rimligt eller inte, är att visa att det inte är politiker det är generellt fel på men möjligtvis på det system som vissa politiker har byggt upp.</textBlock>
    <textBlock id="i-23a7427433601251">Slutligen ska jag säga några ord om EU-</textBlock>
    <textBlock id="i-ab9cbfc2c2ff2440">parlamentarikerna. Eftersom jag tycker att det om några år inte ska finnas några EU-parlamentariker -</textBlock>
    <textBlock id="i-d8e62957c89c863d">min idé är att Sverige ska lämna EU - är det logiskt att jag inte tycker att EU-parlamentarikerna borde delta i debatten i riksdagen.</textBlock>
  </contentBlock>
  <contentBlock page="0" id="i-aa2d330a20be6c13">
    <textBlock id="i-aff87d18214174c6">Anf.  95  TOBIAS KRANTZ (fp) replik:</textBlock>
    <textBlock id="i-92cdd9d564909358">Fru talman! Jag konstaterar att Gustav Fridolin inte, precis som i svaret till Nils Fredrik Aurelius, erkänner kopplingen som finns mellan hur Gustav</textBlock>
    <textBlock id="i-98f37c98d663d017">Fridolin ser på lönerna för de politiska tjänstemännen i Regeringskansliet och hur arvodena sätts i riksdagen. Det är intressant att det ska råda olika principer, att det skulle vara så egendomligt och konstigt att för riksdagens ledamöters arvodesrätt ska det vara en arvodesnämnd som är oberoende av riksdagsledamöterna, men däremot när löner för tjänstemännen i</textBlock>
    <textBlock id="i-f89146333bd8cf74">Regeringskansliet sätts vill Gustav Fridolin ha en annan princip. Det ska alltså vara olika principer för hur lönerna sätts. Det är mycket intressant.</textBlock>
    <textBlock id="i-ad42496bf2624c00">Även om vi har en oberoende nämnd som sätter lönerna kommer vi inte ifrån att vi måste kunna diskutera frågan och kunna försvara det. Jag tycker att riksdagsledamöter ska ha bra betalt - jag skäms inte för det. Om sedan jag ska vara riksdagsledamot eller om Gustav Fridolin ska vara det eller inte avgör medborgarna i allmänna och fria val.</textBlock>
    <textBlock id="i-b56360d64ebac1b5">Jag tycker att det som Gustav Fridolin säger är egendomligt, att eftersom Gustav Fridolin och Miljöpartiet är emot ett svenskt EU-medlemskap tycker de inte att EU-parlamentarikerna ska få framträda i den svenska riksdagen och delta i debatterna. Men det måste väl innebära att Gustav Fridolin och Miljöpartiet inte har några synpunkter över huvud taget på hur</textBlock>
    <textBlock id="i-e453c680f7e43927">EU-frågorna ska behandlas i den svenska riksdagen?</textBlock>
    <textBlock id="i-01797e6e4537a033">Det måste vara den logiska konsekvensen av det resonemanget.</textBlock>
    <textBlock id="i-719047c6730b7c47">Samtidigt läser jag innantill i betänkandet att</textBlock>
    <textBlock id="i-6721f0a4257389f8">Gustav Fridolin exempelvis har lagt ett särskilt yttrande om hur riksdagens arbetsformer när det gäller</textBlock>
    <textBlock id="i-17adb050478aa1e3">EU-frågorna ska förbättras. Hur är det egentligen med logiken på den här punkten, Gustav Fridolin?</textBlock>
  </contentBlock>
  <contentBlock page="0" id="i-5629f528fc6ff023">
    <textBlock id="i-1c2a8781e3aad9b3">Anf.  96  GUSTAV FRIDOLIN (mp) replik:</textBlock>
    <textBlock id="i-6c32521165e47c25">Fru talman! Att fatta beslut om löner i Regeringskansliet är precis som att fatta beslut på företag, myndigheter och skolor runtom i landet. Det är någon i chefsposition som, ibland själv och ibland styrd av en annan i chefsposition, fattar beslut om lönerna efter en förhandling med den som ska anställas. För oss blir det annorlunda. Vi kan inte instifta en oberoende grupp och hävda att den är fullständigt oberoende.</textBlock>
    <textBlock id="i-85f9e277f36f76ac">Ledamöterna i Riksdagens arvodesnämnd utses av riksdagens förvaltningsstyrelse.</textBlock>
    <textBlock id="i-fe335b1a82e86de2">I praktiken är det fortfarande vi som bestämmer om lönerna, även om vi har delegerat uppgifterna till ett internt organ. Då måste vi vara fullt ut beredda att bära hundhuvudet när ett sådant ska bäras. Därför tycker jag att vi själva ska fatta beslut om lönerna, så att ingen kan skylla ifrån sig och hävda att beslutet fattades av någon annan.</textBlock>
    <textBlock id="i-3c94041764774cbd">Jag är också glad för att Tobias Krantz har mod nog att försvara lönerna. Han är den förste som har gjort det i den här debatten.</textBlock>
    <textBlock id="i-51dc47da6e5fe31b">När det gäller EU-arbetet är det självklart att vi har åsikter om hur man ska se till att riksdagen kommer in i EU-arbetet på andra sätt. Kanske var mitt svar i det förra replikskiftet något mer överslätande än vad det borde vara, men så blir det lätt när det är tio sekunder kvar av repliktiden.</textBlock>
    <textBlock id="i-681e0561cd0382af">Vi vill att till exempel EU-nämndens arbete ska stärkas. Antingen ska EU-nämnden stärkas och få en betydande makt, eller också ska det arbete den i dag gör överföras på andra organ, på fackutskotten. Vi vill inte att regeringen så självsvåldigt ska kunna bestämma över EU-politiken som man kan i dag. Det var bland annat därför vi var mot beslutet om ändring av regeringsformen 10:2, som jag tog upp här. Däremot tror jag inte att det är rätt sätt, för ett parti som</textBlock>
    <textBlock id="i-c19fcbed28912daa">Miljöpartiet som av princip är kritiskt till EU-</textBlock>
    <textBlock id="i-19a5b2129de5d2f3">samarbete, att ge EU-parlamentarikerna möjlighet att tala i riksdagen.</textBlock>
  </contentBlock>
  <contentBlock page="0" id="i-27fd1073ec21f1a4">
    <textBlock id="i-6275e99033b9810a">Anf.  97  INGVAR SVENSSON (kd) replik:</textBlock>
    <textBlock id="i-97fba5654b91045b">Fru talman! Gustav Fridolin lägger väldigt mycket krut på lönefrågorna. Man skulle nästan kunna tro att han är lönebildningsexpert, i synnerhet när han pekar på att det har förekommit löneförhandlingar när det gäller de egna tjänstemännen i Regeringskansliet. Det är ganska intressant att man som deltagare i majoriteten inte kan påverka den lönesättningen.</textBlock>
    <textBlock id="i-2e339862743523f0">Hur skulle det vara här i riksdagen? Ska vi också ha löneförhandlingar? Ska det ske på individuellt plan eller på kollektivt plan? Vem ska ta fram underlag för riksdagsmännens löner om man nu ska återföra det till riksdagen igen? Tidigare följde man vissa principer, och den tidigare förvaltningsstyrelsen lade förslag.</textBlock>
    <textBlock id="i-50098c70ad705121">Jag kommer inte exakt ihåg hur det låg till med detta.</textBlock>
    <textBlock id="i-ae52c57e96c0003c">Jag vet inte var den optimala nivån ligger för en riksdagsledamot, vad vi egentligen ska vara värda lönemässigt. Själv har jag en fru som jobbar i hemtjänsten och har mycket tungt arbete. Jag tycker att hon har uselt betalt, i förhållande till min lön för det arbete jag lägger ned.</textBlock>
    <textBlock id="i-cb86015f2745b9e2">Jag vet alltså inte var den optimala nivån ligger för en riksdagsledamot, men Gustav Fridolin vet tydligen det. Det ska vara 33 200 kr. Hur har han kommit fram till det?</textBlock>
    <textBlock id="i-b36e8cd07e1f1f36">Är det egentligen rimligt att ha generella nivåer för alla ledamöter? Gustav Fridolin är ganska ung och kom in här förra hösten. Under hösten hade han samma arvode som åldermannen då, Anders Björck, hade under den tiden. Han hade suttit i riksdagen sedan 1968, och grundarvodet var detsamma som</textBlock>
    <textBlock id="i-3cc81e8ab08eef7e">Gustav Fridolins. Är det rimligt att ha den typen av fördelning av riksdagsledamöternas arvoden?</textBlock>
  </contentBlock>
  <contentBlock page="0" id="i-576e050612762eb5">
    <textBlock id="i-50a0a6019dadf6b3">Anf.  98  GUSTAV FRIDOLIN (mp) replik:</textBlock>
    <textBlock id="i-8ad6986f79b00c2e">Fru talman! Nej, vi kan inte ha samma system som man har inom det privata näringslivet och inom olika myndigheter, som till exempel Regeringskansliet, därför att det är vi som är landets högsta beslutande organ. Därför är det också vi som i praktiken sätter våra löner, även om vi delegerar det till någon annan, i det här fallet ett internt organ som Riksdagens arvodesnämnd.</textBlock>
    <textBlock id="i-1a0c4563804014cf">Jag tycker i och för sig att Ingvar Svensson borde ha läst min motion, där han skulle ha fått svar på alla de frågor han ställer.</textBlock>
    <textBlock id="i-9ea4298500b89e43">Han frågar: Varifrån ska vi få förslagen? Jag säger att Riksdagens arvodesnämnd kan vara kvar för att lägga förslag till riksdagen om var lönenivån ska ligga.</textBlock>
    <textBlock id="i-c4a0482c78bf00c0">Han frågar: Vad är en optimal nivå? Jag säger att vi bör tillsätta en utredning inom riksdagen som kollar om man ska ha en nivå likt genomsnittsväljarens eller en nivå som överensstämmer med lönen för genomsnittliga människor med ungefär samma uppdrag i landet. Jag vet inte riktigt, men en utredning skulle nog kunna titta närmare på det.</textBlock>
    <textBlock id="i-80ebf9028d5bc832">Han frågar slutligen om jag borde ha samma lön som er andra. Nej, kanske inte. Jag har valt att skänka bort en del av min lön därför att jag tycker att den är ohemult hög. Jag tycker i och för sig att era riksdagslöner är ohemult höga, så ni kanske också borde skänka bort en del, om ni har samma syn. Jag vet inte.</textBlock>
    <textBlock id="i-ee0fbed820d456a8">Det kanske är något som den utredning jag har aviserat kan titta på, om det är rimligt att alla riksdagsledamöter har samma lön.</textBlock>
  </contentBlock>
  <contentBlock page="0" id="i-8f561ebefd3a645c">
    <textBlock id="i-ffc99d53208d5bf2">Anf.  99  INGVAR SVENSSON (kd) replik:</textBlock>
    <textBlock id="i-d386dff9e520108c">Fru talman! Jag talade inte precis om våra löner, utan jag försökte jämföra en nyinkommen ledamot, oavsett ålder, med en som har väldigt många tjänsteår. Många parlament har faktiskt åldersdifferentiering när det gäller arvodena.</textBlock>
    <textBlock id="i-4a56babdea40ce0b">Gustav Fridolin sade något väldigt bra i sitt inlägg, nämligen "jag vet inte". Det är nog en ganska bra sammanfattning av Miljöpartiets syn på de här frågorna. De vet egentligen inte. Egentligen handlar det väldigt mycket om att spela på avundsjuka, alltså ren och skär populism från början till slut, i de här frågeställningarna.</textBlock>
    <textBlock id="i-1545dc7ce76d7d08">Det finns en logik som jag skulle vilja bemöta.</textBlock>
    <textBlock id="i-4d18108b3824e38d">Gustav Fridolin talade om att riksdagsledamöterna hade blivit dubbelt så bra sedan början på 90-talet.</textBlock>
    <textBlock id="i-1e8dee9725068810">Det är riktigt att arvodet har dubblerats sedan dess.</textBlock>
    <textBlock id="i-2951843f9e47d193">Med den logiken har ledamöterna tydligen blivit</textBlock>
    <textBlock id="i-07a5ca0be3a873cb">50 % bättre. Det vore ganska intressant att veta vilket underlag han har för påståendet att ledamöterna har blivit 50 % bättre än de var i början på 90-talet.</textBlock>
  </contentBlock>
  <contentBlock page="0" id="i-02c471b1e301a9c6">
    <textBlock id="i-33c72d3b1c4533b0">Anf.  100  GUSTAV FRIDOLIN (mp) replik:</textBlock>
    <textBlock id="i-dc706fd4e5ccdf75">Fru talman! Jag har väl aldrig påstått att jag vet exakt vilken lönenivå som är den optimala, Ingvar</textBlock>
    <textBlock id="i-3e526235180395af">Svensson. Jag har påstått att jag har ganska goda grunder för att säga att vi i dag har för hög lön jämfört med den genomsnittlige väljaren. Jag påstår att detta måste man göra någonting åt. Jag föreslår en sänkning på 10 000 kr, som en start och en anvisning om vilken väg justeringen bör gå. Jag föreslår en utredning som ska kolla principerna för var arvodena ska sättas. En utredning tillsätter man givetvis därför att man inte har svar på alla frågor. Jag har föreslagit att Riksdagens arvodesnämnd ska vara kvar men inte ska fatta besluten själv. Då måste vi slutligen fatta besluten och också försvara eventuella höjningar. Jag tycker att det är en rimlig ordning.</textBlock>
    <textBlock id="i-4543a7090c2a8f7d">Jag tycker att det är illa om Ingvar Svensson menar att Miljöpartiet bara spelar på avundsjuka, på att människor skulle vara otroligt avundsjuka på riksdagsledamöter. Vi har seriöst och konsekvent arbetat mot den här politiken sedan den infördes, därför att vi tror att den är en del av grogrunden för det politikerförakt som finns. Vi kommer att fortsätta att arbeta mot den så länge den finns därför att vi är emot politikerföraktet och tror att varje reform som kan minska det är en bra reform.</textBlock>
  </contentBlock>
  <contentBlock page="0" id="i-609509d235c9b110">
    <textBlock id="i-9129cfcf6cab483e">Anf.  101  BARBRO HIETALA NORD-</textBlock>
    <textBlock id="i-58e858dc72e3f718">LUND (s):</textBlock>
    <textBlock id="i-c72e7b59775d72c4">Fru talman! Först vill jag yrka avslag på reservationerna till det här betänkandet. Det finns tio stycken.</textBlock>
    <textBlock id="i-6cfee15e16474716">Utskottet har behandlat många olika frågor som har väckts i motioner, och flera av dem är återkommande. Vi känner igen dem från år till år.</textBlock>
    <textBlock id="i-00e9d1300363238e">Arbetsformerna i riksdagen berör oss ledamöter på ett alldeles påtagligt sätt. Det är många både kreativa och intressanta förslag som handlar om arbetet här i kammaren och i utskotten och ledamöternas villkor förstås. Utskottet har avstyrkt förslagen i trygg vetskap om att frågorna ändå är aktiverade och lever utanför KU:s hantering i betänkandet just nu, till exempel i Riksdagskommitténs fortsatta arbete, hos riksdagsstyrelsen, gruppledarna och hos olika förvaltnings- och beredningsorgan som jobbar med de här frågorna runtom i huset.</textBlock>
    <textBlock id="i-a036a0e654c227c9">Viktigt är också att talmannen har ansvar och också ett stort engagemang för att just vitalisera debattmetoderna och modernisera arbetet här i kammaren.</textBlock>
    <textBlock id="i-5fea516549b5adfd">Nu under våren pågår det, som vi alla vet, just sådana försök där talmannen själv är direkt initiativtagare och också pådrivande i högsta grad. Och syftet är, tycker vi alla, det bästa. Riksdagens roll och betydelse för samhällsliv och för demokrati  behöver stärkas, och debatterna kan säkert också göras mer spännande.</textBlock>
    <textBlock id="i-f4d96f2dcf4daf1e">Förändringar och anpassningar, moderniseringar av arbetsformer och villkor behöver sannolikt vara föremål för en pågående debatt och process.</textBlock>
    <textBlock id="i-3e0f6290b877b256">Fru talman! Utskottet kanske ställer sig mer avvaktande till vissa förslag som presenteras, framför allt när de nästan presenteras som lösningen med stort</textBlock>
    <textBlock id="i-813006784c20db4a">"L". Exempelvis gäller det Moderaternas motion och</textBlock>
    <textBlock id="i-593127916b6b3f5d">Moderaternas och Kristdemokraternas reservation till förmån för den återkommande motionen om ledamöternas placering i plenisalen. En platsindelning efter partitillhörighet skulle enligt reservanterna till exempel "skänka debatten större livfullhet". Det kan man väl få tro, hoppas och tycka, men att livfullheten skulle komma per automatik om vi bara ändrade indelningsgrund är väl att göra saken väldigt enkel.</textBlock>
    <textBlock id="i-44b0c245f0624eaf">Tillåt mig, fru talman, att vara skeptisk till Parkinsons vetenskapliga huller om buller-teori.</textBlock>
    <textBlock id="i-d1750d4702f2546c">Oavsett enligt vilken princip ledamöter grupperas här i kammaren, lär det väl finnas både för- och nackdelar. Det tror jag i alla fall. Just nu sitter vi här -</textBlock>
    <textBlock id="i-4ac503e4c3c68e5b">vi har rättare sagt suttit så länge - valkretsvis sida vid sida. Jag tycker att det blir lite konstigt när reservanterna vill konstruera en motsättning och argumenterar, som de gör i motionen, för partitillhörighet som en viktigare indelningsgrund än just valkretstillhörighet.</textBlock>
    <textBlock id="i-866d70c3cf0a7e9c">Det är givet så att jag är och förblir från Dalarna, och jag är och förblir socialdemokrat. Det är jag väl oavsett var och med vem jag sitter i plenisalen. Båda indelningsgrunderna bär naturligtvis. Vilket som är viktigast, vad som är över- eller underordnat i rollen som ledamot av riksdagen, det beror väl på.</textBlock>
    <textBlock id="i-233c3d003ba4b0b0">Fru talman! Även om utskottet nu inte förordar reservanternas aktuella indelningsmodell för dagen, är frågan om framtida placering och funktion i kammaren i hög grad aktuell. En plenisalsgrupp under ledning av riksdagsdirektören jobbar nu med olika förslag. Det handlar om renovering, handikappanpassning och ommöblering, som ska vara klart efter valet 2006.</textBlock>
    <textBlock id="i-159c5dd497de3ea7">Jag ska också, fru talman, nämna några ord om</textBlock>
    <textBlock id="i-87bb2c731f089c02">EU-frågorna utifrån en folkpartireservation om att</textBlock>
    <textBlock id="i-1a7387b0e0afd4fc">Europaparlamentarikerna ska ges yttranderätt i riksdagsdebatten. På samma sätt som den här reservationen upprepas i årets betänkande som i tidigare års vidhåller utskottet sitt tidigare ställningstagande. Vi säger just, som citerades tidigare, att Europaparlamentet och riksdagen är två skilda parlament med skilda mandat. Men det innebär inte att vårt ställningstagande, som Tobias Krantz sade, skulle vara tråkigt. Vi har en ordentlig skrivning i betänkandet om just EU-frågornas behandling och EU-nämndens arbete. Där framgår det klart att utskottet anser, precis som riksdagsstyrelsen kommit fram till i sin utredning och som remissinstanserna har sagt, att arbetet med EU-frågorna i riksdagen kan och ska utvecklas.</textBlock>
    <textBlock id="i-efed1955957f7277">Olika kontakter, hearingar, utfrågningar, seminarier och allt det som ger möjligheter att utveckla informationsutbytet och debatten och där parlamentariker från skilda håll kan komma till tals är självklart. Att det finns olika modeller för att stärka riksdagens inflytande i EU-frågorna diskuterades ju just av Riksdagskommittén ganska ingående och ganska nyligen dessutom.</textBlock>
    <textBlock id="i-4298ac3b4f41a6f4">Det är ogörligt att på den utmätta tiden hinna kommentera alla reservationer, men ytterligare någon hinner jag med.</textBlock>
    <textBlock id="i-8bbb4bb930cca519">En vänsterpartistisk och folkpartistisk reservation kräver ett formellt instrument för att säkerställa jämställdhetsaspekterna i utskottsarbetet.</textBlock>
    <textBlock id="i-264ac58b4b57b70a">Fru talman! Jämställdhetsfrågorna engagerar ju den svenska riksdagen. Det märks inte minst i vårt eget utskottsarbete. Men det kan också avläsas i hur övriga utskott bereder sina frågor, ärenden och utformar betänkandena. Jämställdhetsaspekterna finns och beaktas i alla utskott, törs jag säga. Det är vi ledamöter själva och våra partier som utgör garanten för att jämställdhetsperspektivet är med när politiken formar besluten.</textBlock>
    <textBlock id="i-dcf7dd4e13c55f46">Regeringsformens bestämmelse att den offentliga makten ska utövas med respekt för människors lika värde och att det allmänna ska tillförsäkra män och kvinnor lika rättigheter är en uppfordrande plattform för oss alla. Dessutom är vi många här, och i utskotten förstås, som i vår politiska plattform har en feministisk utgångspunkt.</textBlock>
    <textBlock id="i-6447983f3c6b39e7">Fru talman! Det var ytterligare en sak som jag hade tänkt att kommentera. I ett par reservationer finns också Miljöpartiets krav när det gäller riksdagsledamöternas arvode, och vi har också kunnat följa motionärens argumentering. Jag hade läst på motionen ganska noga inför dagens sammanträde, och jag kan bara konstatera att motionen kom att bli det anförande som Gustav Fridolin höll. Därför känner jag att jag är uppdaterad i den saken när jag fick den så väl repeterad för mig.</textBlock>
    <textBlock id="i-56d1db353dc24392">I utskottets betänkande görs en rejäl genomgång av just ledamotsarvodets utveckling från 1866 och till dagens system. Den är sex sidor lång i vårt betänkande. Där framgår det tydligt att hur man än beräknat, räknat eller utformat principer genom tiderna, finns det olika åsikter om och krav på att det skulle kunna ske på något annat sätt.</textBlock>
    <textBlock id="i-c38a4d8add18edc5">Dagens system har utvärderats och utretts 1998.</textBlock>
    <textBlock id="i-7c4f935912b5cb8e">Utredaren kom fram till att systemet fungerar väl och har gjort det sedan det infördes 1994 och att arvodesnämnden utgör just den mer långsiktiga lösning som arvodesfrågan behöver. Utskottet delar den uppfattningen.</textBlock>
    <textBlock id="i-b67df305969cf5cf">Fru talman! Jag får avsluta mitt anförande med att yrka bifall till utskottets förslag till beslut i betänkandet.</textBlock>
  </contentBlock>
  <contentBlock page="0" id="i-ec6d8ecc76fba29c">
    <textBlock id="i-2c8f5680e2d37468">Anf.  102  TOBIAS KRANTZ (fp) replik:</textBlock>
    <textBlock id="i-0f48ebafceb333a2">Fru talman! Riksdagen ska, anser jag, vara det svenska folkets främsta arena och ett framträdande forum i den svenska samhällsdebatten. Vi står nu inför en process där vi ska anta ett nytt konstitutionellt fördrag för Europeiska unionen. Där är vi som riksdagsledamöter viktiga aktörer, men också våra</textBlock>
    <textBlock id="i-2fbbd52f54221607">Europaparlamentariker. Är det då inte rimligt att våra svenska Europaparlamentariker, som har mycket erfarenhet, kunskap och klokskap kring hur EU-</textBlock>
    <textBlock id="i-6d083f32df132b86">arbetet fungerar och har mycket synpunkter om detta, har möjlighet att framträda i den svenska riksdagen och bidra till den debatt som vi här i riksdagen har och behöver ha?</textBlock>
    <textBlock id="i-26c9f3c1e779acaa">Jag tycker att de argument som Barbro Hietala</textBlock>
    <textBlock id="i-c6ce304d70fa7a5f">Nordlund här framför inte är hållbara. Som jag sade i mitt anförande accepterar Socialdemokraterna sammanblandning av olika parlamentarikers mandat i andra sammanhang. Socialdemokrater har exempelvis sagt att när man väljer kommissionsordförande i det framtida EU skulle man kunna tänka sig en ordning där både nationella parlamentariker och Europaparlamentariker röstar. Det är väl en sammanblandning av mandat, i så fall? Min fråga till Barbro Hietala</textBlock>
    <textBlock id="i-519b209cee08bd69">Nordlund på den här punkten är alltså: Är det inte rimligt att också de svenska Europaparlamentarikerna får delta i debatten i den svenska riksdagen?</textBlock>
    <textBlock id="i-5bf83ad86547a27e">Min andra fråga gäller EU-nämnden och hur EU-</textBlock>
    <textBlock id="i-52fd0aac51e9cbec">nämnden i dag fungerar. Det finns olika modeller för att utveckla förankringen av EU-frågor i den svenska riksdagen, och därför har vi inte bundit fast oss vid någon modell där. Men en sak som är rimlig, tycker jag, är att om EU-nämnden finns kvar så måste den verka öppet. Min fråga till Socialdemokraterna och</textBlock>
    <textBlock id="i-a4c2bba05f3d084e">Barbro Hietala Nordlund är: Är Socialdemokraterna beredda att verka för att EU-nämndens sammanträden ska vara öppna?</textBlock>
  </contentBlock>
  <contentBlock page="0" id="i-b978463a837d6b16">
    <textBlock id="i-3be7c5af97baa011">Anf.  103  BARBRO HIETALA NORD-</textBlock>
    <textBlock id="i-fc21c6a3cc1a2de4">LUND (s) replik:</textBlock>
    <textBlock id="i-806ba46e616c5816">Fru talman! Nej! Jag tycker att det har framgått av mitt anförande att jag inte anser att det är rimligt att just EU-parlamentarikerna måste framträda i denna kammare och i denna talarstol. På alla andra sätt finns det möjligheter att framträda tillsammans i debatter med svenska riksdagsledamöter, vid seminarier i första- eller andrakammarsalen eller så. Men jag tycker att det är viktigt att markera just den integritet som gäller för respektive parlamentariker.</textBlock>
    <textBlock id="i-b6a359f67819a48b">Ni skriver i er motion att demokratin utövas på många ställen: i EU, lokalt, regionalt och nationellt.</textBlock>
    <textBlock id="i-2402466f034b1ee1">Det är just så. Jag tror också att det är viktigt att vi kan hålla isär nivåerna där det är på sin plats. Vi har ju också landstings- och kommunpolitiker som utövar sitt ämbete. Många frågor är högintressanta i kommun- och landstingspolitiken, så man skulle också kunna säga: Borde de inte få framträda här i riksdagens plenisal? Jag tror att det är viktigt för vars och ens integritet att vi gör skillnad på mandaten. Att vi samverkar, lyssnar och debatterar tycker jag är självklart.</textBlock>
    <textBlock id="i-bd700d4f67ca4d00">Den andra frågan, om EU-nämndens öppenhet, vet jag diskuteras. Den har vägts i utvärderingar, granskningar och remissarbete, och jag tror att den delen också är under utveckling. Vart det leder vet jag inte riktigt. Jag står inte här och nu och säger att man självklart ska öppna portarna från och med nu. Men att prova olika former för att öka öppenheten är vi alla överens om. Jag är inte säker på att Tobias</textBlock>
    <textBlock id="i-655e1eaac93ea394">Krantz och Folkpartiets modell är den bästa lösningen.</textBlock>
  </contentBlock>
  <contentBlock page="0" id="i-f9cef054b1d3adfa">
    <textBlock id="i-0814e665dbb9fe8b">Anf.  104  TOBIAS KRANTZ (fp) replik:</textBlock>
    <textBlock id="i-02b3ecfbd2da2f69">Fru talman! Jag tackar för repliken och för att det, åtminstone om man får tolka Barbro Hietala Nordlund så, finns en öppning för en ökad öppenhet i EU-</textBlock>
    <textBlock id="i-2985294ce10e7926">nämnden. Jag tror att det skulle vara otroligt viktigt för möjligheten att förankra beslut tydligare i riksdagen och framför allt i den svenska befolkningen så att medborgarna har insyn när viktiga beslut om Sveriges position i det europeiska samarbetet fattas. Det är faktiskt orimligt att besluten i dag fattas bakom stängda dörrar, och jag tycker att Socialdemokraterna borde gå på den linje som jag hoppas att Barbro företräder här och öppna EU-nämndens sammanträden.</textBlock>
    <textBlock id="i-fbb2e8b7611d59d7">Det finns en skillnad mellan att låta EU-</textBlock>
    <textBlock id="i-25b512633c530e98">parlamentarikerna framträda i den svenska riksdagen och att, som Barbro antydde, släppa fältet fritt också för kommun- och landstingspolitiker. EU-samarbetet är en blandning mellan mellanstatliga inslag och överstatliga inslag. EU-samarbetet är ett samarbete mellan olika stater. Mycket av den process som pågår inom Europeiska unionen sker därför också i de respektive staternas parlament. Mycket av den politiska processen är koncentrerad dit. Därför menar jag att det är rimligt att de som har insyn, kunskap och klokskap kring detta och som exempelvis är EU-</textBlock>
    <textBlock id="i-1a2a73674ba812f3">parlamentariker också har möjlighet att framföra sina synpunkter i de centrala politiska forum som finns, och den svenska riksdagen är ett sådant forum. Varför kan då inte Socialdemokraterna pröva den här modellen, att EU-parlamentariker också framträder då de avgörande frågorna diskuteras?</textBlock>
  </contentBlock>
  <contentBlock page="0" id="i-81e3661aa3cad7f9">
    <textBlock id="i-877d2b4d89d0bfc8">Anf.  105  BARBRO HIETALA NORD-</textBlock>
    <textBlock id="i-ee5b06e7f5e8c4a5">LUND (s) replik:</textBlock>
    <textBlock id="i-a0ad829947f9c77e">Fru talman! Jag behöver inte upprepa motiven -</textBlock>
    <textBlock id="i-09822d96e7d1de0d">de tycks ju ändå inte accepteras av Tobias Krantz.</textBlock>
    <textBlock id="i-6239cff4c8615ed4">Processen, utvecklingen, pågår. Det är än så länge</textBlock>
    <textBlock id="i-e04126f84d22b95b">Folkpartiet ensamt som just i reservationsform har drivit den här frågan. Det är möjligt att tiden verkar för er. Det är i varje fall så att riksdagskommittén och riksdagsstyrelsen konstaterar att de former som nu har utvecklats i det här samarbetet kan gå vidare. Man anger också olika sätt som man kan arbeta på. Jag tror att man formulerar det som att formen i övrigt syns fungera väl.</textBlock>
    <textBlock id="i-541ed9505bd6e90b">Det är inte en rigid hållning eller något sådant ställningstagande som är orsaken till Socialdemokraternas hållning just nu, utan det är väl att det som frågan gäller fungerar just nu. Det verkar väl mera som om det från Folkpartiets håll har blivit en principfråga som man upprepar i tid och otid.</textBlock>
  </contentBlock>
  <contentBlock page="0" id="i-dbc97057332581a1">
    <textBlock id="i-dd35183cf7015552">Anf.  106  NILS FREDRIK AURELIUS (m)</textBlock>
    <textBlock id="i-9401c11cbb0fb7ce">replik:</textBlock>
    <textBlock id="i-9436a9b695eb44b3">Fru talman! Jag ska inte förlänga debatten alltför mycket, men jag efterlyser ett gott argument från</textBlock>
    <textBlock id="i-01698a0cbbad2e4a">Barbro Hietala Nordlund till att vi inte ska sitta partivis i riksdagen. Det finns goda skäl till att man sitter partivis i Europaparlamentet, i kommunfullmäktigeförsamlingar, i landsting och i andra parlament, och en del av de argumenten har vi angett i vår reservation.</textBlock>
    <textBlock id="i-20597528ba830be0">Men jag saknar ett motargument. Barbro Hietala</textBlock>
    <textBlock id="i-65a8a8847db1a539">Nordlund säger att det skulle vara konstigt att ändra nu när vi har suttit så här så länge, och det kan jag med förlov sagt inte uppfatta som ett särskilt bra argument.</textBlock>
    <textBlock id="i-45472c95876ca16e">Det finns en historisk förklaring till att vi sitter som vi gör, och det är naturligtvis att ledamöterna en gång i tiden valdes in enskilt och inte efter partilistor.</textBlock>
    <textBlock id="i-e19e4261b49bbcaa">Sedan sammanslöt man sig till grupperingar i riksdagen - så exempelvis Moderaternas föregångare,</textBlock>
    <textBlock id="i-cfa9537fd2a42b3c">Landsmannapartiet, strax efter representationsreformen. Men det var då det! Nu är vi onekligen invalda på partilistor.</textBlock>
    <textBlock id="i-3cdfc816e825ea3a">Får jag nu höra ett klart, positivt formulerat argument för att vi inte ska övergå till den ordning som är så vanlig i andra församlingar?</textBlock>
  </contentBlock>
  <contentBlock page="0" id="i-db56dcaa924684f9">
    <textBlock id="i-ba5a9f243cbba492">Anf.  107  BARBRO HIETALA NORD-</textBlock>
    <textBlock id="i-7d74520e3186dd88">LUND (s) replik:</textBlock>
    <textBlock id="i-47b25d671f4d641c">Fru talman! Jag sade aldrig så, som Nils Fredrik</textBlock>
    <textBlock id="i-f1375c027f33c647">Aurelius säger att jag sade: Nu har vi suttit så här så länge så vi ska fortsätta med det! Jag sade aldrig det, och det är inte heller min uppfattning, vanligtvis, i några som helst frågor. I Dalarna säger vi: De' ske'</textBlock>
    <textBlock id="i-6090f27276f2f62b">vära som 'e ha' vuri'! Men sådant är inte mitt argument i den här debatten!</textBlock>
    <textBlock id="i-039dd55ad5f2df81">Jag konstaterade att frågan lever. Den lever vidare. Placeringsprinciper och kriterier kommer säkert att prövas. Om det nu är geografi, bokstavsordning eller partiordning som blir framtidens lösning låter jag vara osagt. Men det jag reagerar emot är kanske hur ni framför argumenten. Det står till exempel så här i Moderaternas motion om den ordning vi har i dag: "Det betyder att exempelvis en moderat kan bli bänkkamrat med en vänsterpartist." Ja - och?</textBlock>
    <textBlock id="i-dcf681a02d0c5e65">Det står också så här om "rådande missförhållanden", alltså hur det är i kammaren, det vill säga tråkigt och lite stelt: "Till betydande del sammanhänger dock dagens svårigheter också med den princip som ligger till grund för ledamöternas placering i plenisalen." Ni skriver också så här: "Naturligtvis verkar det stämningshöjande att sitta bland politiska fränder .</textBlock>
    <textBlock id="i-418897091791c30a">jämfört med att vara bänkgranne med en politisk motståndare."</textBlock>
    <textBlock id="i-4d77da18776cc863">Det är det här som gör att jag säger att frågan lever vidare, men det kanske inte är så enkelt som Moderaterna säger. Men om Nils Fredrik Aurelius lovar att ledamöterna blir roligare, trevligare och livligare med en annan placering kan det verkligen vara värt att pröva. Jag trodde inte att den dystra stämning som stundom råder här beror på att vi sitter som vi gör -</textBlock>
    <textBlock id="i-7d1b805cc7eeaa10">moderater bredvid vänsterpartister och kanske socialdemokrater.</textBlock>
  </contentBlock>
  <contentBlock page="0" id="i-7fa27304d04fc741">
    <textBlock id="i-29cf2b07bdb00482">Anf.  108  NILS FREDRIK AURELIUS (m)</textBlock>
    <textBlock id="i-bd708b6598bfbc6c">replik:</textBlock>
    <textBlock id="i-462f6125eda4319e">Fru talman! Jag är rädd för att Barbro Hietala</textBlock>
    <textBlock id="i-ee92606e1dc611ac">Nordlund har rätt i att det krävs mera för att det ska bli riktigt roligt i kammaren. Det tror jag att vi kan enas om. Lite mera dalmål kanske inte skadar.</textBlock>
    <textBlock id="i-6c045bddf4488cfd">Detta är inte helhetslösningen. Det tror jag inte.</textBlock>
    <textBlock id="i-1307030dbb3e1d44">Det kan inte hjälpa en del inbyggda besvärligheter som finns i riksdagens sätt att fungera och som vi har tagit upp, både i annat sammanhang och i detta betänkande.</textBlock>
    <textBlock id="i-745bfebf7866f1f9">Men jag tror att det inte är en tillfällighet att man har ordningen med partivis placering i andra parlament och i många andra valda församlingar. Man ser fördelar med det, som Barbro Hietala Nordlund har antytt här.</textBlock>
    <textBlock id="i-a184a65b335bfa77">Är det stämningshöjande att man sitter ihop med partikamrater? Jag vet inte hur det är bland Socialdemokraterna, men jag skulle tänka mig att det fungerar så även där. Jag vet inte om Barbro Hietala Nordlund har varit på en fotbollsmatch, till exempel. Det är inte alldeles en tillfällighet att de som håller på ett visst lag sitter på samma ställe. Effekten blir lite annorlunda om man, så att säga - det var det Parkinson varnade för - blandar de olika anhängarna.</textBlock>
    <textBlock id="i-939b2ee0e8b08dc6">Men jag tar fasta på det konstruktiva här, visserligen i avsaknad av ett bra argument, men det är ändå ett halvt löfte om att frågan lever vidare.</textBlock>
  </contentBlock>
  <contentBlock page="0" id="i-6dd9dd9ea6a7498f">
    <textBlock id="i-67179acc9e51300c">Anf.  109  GUSTAV FRIDOLIN (mp) replik:</textBlock>
    <textBlock id="i-dd62ce93c04315fd">Fru talman! När det gäller lönefrågan finns det i betänkandet en mycket bra redovisning av hur det har varit under många år bakåt i tiden. Det är helt sant att det varje gång man har infört en ordning har kommit olika krav från olika håll på att den ska ändras.</textBlock>
    <textBlock id="i-bc2fdb0aeb995d91">Man kan också se var kraven har kommit ifrån.</textBlock>
    <textBlock id="i-c081b1d0e8267d33">Under många tider, särskilt när lönerna har hållits nere, har arvodena hållits på en nivå som ligger ungefär som den genomsnittlige väljarens lön eller bara något över. Då har kraven på förändringar framför allt kommit inifrån den här kammaren. När lönerna och arvodena har legat väldigt mycket högre, på en nivå som inte alls korresponderar med den genomsnittlige väljarens lön, har kraven på förändringar kommit utifrån, från väljarna.</textBlock>
    <textBlock id="i-8a2d52a0674036b8">Jag måste ställa en fråga till Barbro. Mot bakgrund av politikerföraktet och det växande gapet mellan väljare och valda, vilka krav ska man lyssna mest på när det gäller ledamöternas arvoden - dem som kommer här inifrån eller dem som kommer från verkligheten utanför?</textBlock>
  </contentBlock>
  <contentBlock page="0" id="i-e8f2c46b45c6873a">
    <textBlock id="i-c0b6d1ae7aa835e2">Anf.  110  BARBRO HIETALA NORD-</textBlock>
    <textBlock id="i-362de3d5f287f000">LUND (s) replik:</textBlock>
    <textBlock id="i-63e000b6177c89fe">Fru talman! Jag tycker att Tobias Krantz sade något tänkvärt i sitt replikskifte med Gustav Fridolin.</textBlock>
    <textBlock id="i-a49e102d7fcad56a">Han sade att man skulle vara aktsam med hur man som politiker formulerar sig för att inte liksom legitimera politikerföraktet. Jag minns inte riktigt hur orden föll. När jag läste den motion som Miljöpartiet genom Gustav Fridolin har skrivit och när jag hörde uppläsningen av den från talarstolen för en stund sedan väcks en del sådana funderingar hos mig. Motionären skriver att politiker framstår som maktens egocentrerade förlängda arm. Gustav Fridolin skriver att han inte kan påstå att han inte förstår dem som har den synen på politiker.</textBlock>
    <textBlock id="i-4f58fe571579aa1e">Att diskutera våra egna arvoden, som det ju handlar om här, tycker jag är en svår sak. Vad kan en riksdagsledamot vara värd, ekonomiskt, lönemässigt och arvodesmässigt sett? Det som Gustav Fridolin nu anser ska utredas har ju utretts - hur nivåerna ska se ut och efter vilka faktorer de ska beräknas. Ska det vara väljarkårens genomsnittsinkomst, som ni förslår?</textBlock>
    <textBlock id="i-88bd00cb00f24661">Ska det jämföras med likvärdiga arbeten? Det är inte så enkelt, säger Gustav Fridolin, och det har också den som har utrett det här speciella ärendet sagt. Man har tittat på just dessa saker och gjort överväganden.</textBlock>
    <textBlock id="i-9c7c0a1c31245ec2">Fru talman, är min repliktid slut? Då stannar jag där.</textBlock>
  </contentBlock>
  <contentBlock page="0" id="i-50f3f8396cc717c4">
    <textBlock id="i-cf41ac83036a9ca1">Anf.  111  GUSTAV FRIDOLIN (mp) replik:</textBlock>
    <textBlock id="i-7626856ae807b3c3">Fru talman! Vilket är egentligen värst för politikerföraktet: Om det råder total enighet i en fråga här och den absoluta majoriteten av väljarna tycker någonting annat, eller om det faktiskt fälls motioner från den allmänna motionstiden som korresponderar med väldigt många väljares uppfattning och där det faktiskt förs fram tal från riksdagens talarstol som också korresponderar med många väljares uppfattning? Jag tror att det är något av det viktigaste vi kan göra för att minska politikerföraktet.</textBlock>
    <textBlock id="i-292024802a891e2d">Sedan konstaterar jag att Barbro inte svarade på min fråga. Om vissa krav på förändringar förs fram från den här kammaren och om andra krav förs fram från väljarna, vilka krav ska man då lyssna mest på mot bakgrund av politikerföraktet och det växande gapet mellan väljare och valda?</textBlock>
  </contentBlock>
  <contentBlock page="0" id="i-7a4529fc6d3726d8">
    <textBlock id="i-3898ff5140412776">Anf.  112  BARBRO HIETALA NORD-</textBlock>
    <textBlock id="i-099d4906fa3d40a6">LUND (s) replik:</textBlock>
    <textBlock id="i-33261a9c3e34aea3">Fru talman! Nu gör Gustav Fridolin sig till tolk för väljartrycket, opinionen i den här frågan, som han själv säger. Jag är inte alls så övertygad om att det uttrycks av väljarkåren eller opinionen på det sätt som</textBlock>
    <textBlock id="i-9a00fb990fdca150">Miljöpartiet har formulerat sig i motionen. Jag anser att det i motionen finns ett strå av opportunism och förenkling. Frågan är inte så enkel. Självklart går vi riksdagsledamöter här i kammaren eller hemma i våra valkretsar aldrig fria från vad väljarna och opinionen säger. Naturligtvis är det ideala förhållandet att vi går i takt.</textBlock>
    <textBlock id="i-a8d57c24dfc73139">I den här frågan känns det som om ni fiskar på lite grumliga vatten.</textBlock>
  </contentBlock>
  <contentBlock page="0" id="i-f51d6c6b3de94303">
    <textBlock id="i-30c5370bd63f5883">Anf.  113  KERSTIN LUNDGREN (c):</textBlock>
    <textBlock id="i-58961267bcc22cf0">Fru talman! Denna kammare, riksdagen, vi ledamöter utgör mottagare av folkets uppdrag. Vi har fått mandatet direkt av folket att utöva den makt som grundlagarna ger denna riksdag. Det är naturligtvis oerhört viktigt att vi hävdar riksdagens roll i detta sammanhang och att vi gör det utifrån medborgarnas intresse och med deras perspektiv i fokus.</textBlock>
    <textBlock id="i-65485df72a35a537">Det är viktigt att vi hävdar riksdagen i förhållande till andra makter - i förhållande till regeringsmakten, till exempel. Som flera har varit inne på tidigare är det viktigt att vi har arbetsformer och utvecklar arbetsformer i riksdagen som gör att det inte sker en gradvis maktförskjutning mellan riksdagen och regeringen eller, för den delen, myndigheter vid sidan om.</textBlock>
    <textBlock id="i-2134a1a1fc8a292d">Jag vill i det här sammanhanget uttala en positiv inställning till alla de försök som nu dras i gång i syfte att förändra och utveckla formerna. Värderingen av om de fungerar bra eller inte handlar naturligtvis om huruvida det blir livligt och trevligt här i kammaren, men det yttersta ansvaret vi har är att säkerställa att medborgarna har möjlighet att på ett bra sätt granska vårt arbete och också utkräva ansvar för det som vi gör. Det har vi all anledning att hela tiden fokusera på.</textBlock>
    <textBlock id="i-c819aaca1914f9e9">När man pratar om politiker så som man har gjort tidigare i den här debatten tycker jag lika illa om det som när man pratar om invandrare och gör ett epitet till något som är giltigt för alla. Den typen av generaliseringar som inte ser individer - individer som gör rätt och som gör fel och som måste ta ansvar för sitt eget agerande - tycker jag är trist. Jag hoppas att vi inte ska försöka späda på den diskussionen om vad som är typmänniskan inom olika fack utan i stället försöka fokusera individer - inte minst därför att vi i andra sammanhang också arbetar för att stärka den enskilde riksdagsledamotens eller kandidatens möjligheter, till exempel genom personval, som vi i</textBlock>
    <textBlock id="i-96b4836b331f1ad0">Centerpartiet aktivt har bejakat och vill lyfta fram.</textBlock>
    <textBlock id="i-bc26ba0efeb041b1">Mot den bakgrunden är det viktigt att vi också, med anledning av den diskussion som har varit, ser på hur vi sitter här i kammaren. Vi är på väg tillbaka till ett starkare personligt mandat. Personvalet blir tydligare.</textBlock>
    <textBlock id="i-74e03652bb3ea296">Jag tycker att det är en rimlig kombination med personval och att vi sitter partivis och att vi har med den här typen av valkretsfunktion i kammaren.</textBlock>
    <textBlock id="i-cfe8834473acac68">Självklart måste man alltid vara beredd att resonera kring denna typ av frågor. Det är inte de mest centrala.</textBlock>
    <textBlock id="i-6968796dcb115594">Även om Nils Fredrik Aurelius hade suttit i den moderata gruppen tror jag inte att det hade varit roligare eller mer fartfyllt i den bänk som han sitter i just nu. Det handlar väl snarare om hur kammaren organiserar debatterna. Och de mer fokuserade debatterna, där vi inte sitter vare sig valkretsvis eller partivis, är snarare något att sträva mot.</textBlock>
    <textBlock id="i-e5a5a2584139c16e">Låt mig också kortfattat beröra jämställdhets- och</textBlock>
    <textBlock id="i-fc200dd25dae9019">EU-arbetet. Jämställdhetsarbetet är viktigt, och vi måste följa det i samtliga utskott, och som vi uppfattar det gör vi det. Därför har vi inte ställt oss bakom de särskilda markeringarna i detta sammanhang. Vi ska göra det utifrån varje ansvarsområde.</textBlock>
    <textBlock id="i-5c29e691848cf084">När det gäller EU-arbetet tror jag också att vi kommer att få se förändringar till följd av detta, dock icke i första hand frågan om att släppa in andra parlamentariker i kammaren utan snarare att försöka se hur vi kan stärka den folkvalda riksdagen i relation till parlamentet och stärka de folkvalda i EU-arbetet.</textBlock>
    <textBlock id="i-fd5569dc8f1368ea">Från vår sida har vi en öppenhet när det gäller</textBlock>
    <textBlock id="i-0c55f993caf4b22a">EU-nämnden. Vi kan tänka oss alternativa lösningar där. Det skedde en översyn kring detta för en tid sedan, och vi har från vår sida accepterat resultatet av den och inte gått på någon linje att man skulle förändra på ett sådant sätt att man skulle återföra arbetet till fackutskotten, men vi är öppna i den delen, fru talman.</textBlock>
    <textBlock id="i-31159607e61ad536">Jag yrkar bifall till förslaget i utskottets betänkande.</textBlock>
  </contentBlock>
  <contentBlock page="0" id="i-ec35d41befbc5d69">
    <textBlock id="i-12ac6e75df9c0b8a">Överläggningen var härmed avslutad.</textBlock>
    <textBlock id="i-ef8d1b823dcc0947">(Beslut fattades under 9 §.)</textBlock>
  </contentBlock>
  <contentBlock page="0" id="i-c79fd10206bd60cf">
    <textBlock id="i-c07a5d929c19f60c">8 §  Elcertifikat för att främja förnybara energikällor, m.m.</textBlock>
  </contentBlock>
  <contentBlock page="0" id="i-00b7da2f460911e2">
    <textBlock id="i-4009bd93f57a0b49">Föredrogs näringsutskottets betänkande 2002/03:NU6</textBlock>
    <textBlock id="i-8a8c182059c0e855">Elcertifikat för att främja förnybara energikällor, m.m. (prop. 2002/03:40).</textBlock>
  </contentBlock>
  <contentBlock page="0" id="i-515ccc22cb4b97e4">
    <textBlock id="i-b7248d45f1d211cd">Anf.  114  MIKAEL ODENBERG (m):</textBlock>
    <textBlock id="i-5645678429655a6c">Fru talman! Vi ska nu behandla regeringens förslag till lag om elcertifikat. För er däruppe på åhörarläktaren som inte kan avnjuta näringsutskottets skriftliga betänkande kan jag tala om att elcertifikat är ett system för att främja elproduktion med förnybara energikällor som vind och biobränslen. Tanken är att den som producerar förnybar el ska av staten kostnadsfritt tilldelas elcertifikat i förhållande till hur mycket förnybar el som produceras. Och alla som använder el ska åläggas att köpa elcertifikat i förhållande till sin elförbrukning. Ett annat sätt att uttrycka detta på är att ni som elkunder, jag som elkund, och mina värderade kolleger som elkunder ska alla åläggas att köpa en viss andel extra dyr förnybar el.</textBlock>
    <textBlock id="i-84e1e561ef416f77">Jag vill påpeka den omständigheten att vi har avreglerat elmarknaden har stärkt vår makt som kunder högst betydligt. Vi kan redan i dag som konsumenter genom ett fritt val påverka utbudet av el. Vi kan välja att efterfråga el som har producerats på det sätt som passar oss. Man kan göra jämförelser med andra marknader. För några år sedan lyckades faktiskt konsumenterna påverka pappersindustrin att gå från klorblekning. Det var ett uttryck för den konsumentmakt som man har på en fri och avreglerad marknad.</textBlock>
    <textBlock id="i-c059d7b34cf0aca1">Detta system med elcertifikat, som vi moderater säger nej till av skäl som jag strax ska återkomma till, tycker vi innebär ett steg tillbaka i gammaldags regleringstänkande. Även förnybar elproduktion måste nämligen i längden kunna klara konkurrensen på elmarknaden utan omfattande bidrag och subventioner. Detta innebär inte att vi moderater motsätter oss allt stöd till förnybar energiproduktion. Vi liksom alla andra i denna kammare tycker att den är bra och värdefull. Men det gäller att undvika att ha en ordning som innebär att staten ger löpande bidrag och subventioner till en energiteknik som visserligen är förnybar men som är för dyr och i grunden gammal. I</textBlock>
    <textBlock id="i-7fde86a4d2088de1">stället vill vi moderater att vi ska lägga skattepengarna på forskning och sådana åtgärder som kan göra att vi kommer närmare de teknikgenombrott som behövs för att förnybar elproduktion ska bli mer konkurrenskraftig.</textBlock>
    <textBlock id="i-cad858428cd14eb5">Ett problem med förslaget till elcertifikatssystem är också att man med detta system osynliggör dessa bidrag och subventioner. I dag går det att utläsa ur statsbudgeten hur stora bidrag och subventioner som ges. Men med elcertifikatssystemet lyfter man ut bidragen och subventionerna ur statsbudgeten och lägger det direkt på våra elräkningar. Det kan man ha flera synpunkter på. En synpunkt är naturligtvis att detta ur regeringens synpunkt är jättebra därför att det innebär att man lyfter ut kostnader och ökar det tillgängliga utrymmet under de utgiftstak som regeringen är tvungen att hålla sig inom. Och vi har sett mängder av prov på budgettricksande under det senaste året som har handlat just om att lyfta ut olika kostnader ur statsbudgeten för att frigöra utrymme under utgiftstaket.</textBlock>
    <textBlock id="i-be8176aac2cbe974">När vi lägger denna extra kostnad på våra elräkningar kommer det ovanpå de kraftiga elprishöjningar som vi redan har fått, dels till följd av den förtida stängningen av en reaktor i Barsebäck, dels till följd av den torrårsvinter som vi har haft med dålig tillrinning i älvar och vattenmagasin uppe i norr och dels till följd av de exempellösa energiskattehöjningar som vi har sett under det senaste året och som går under namnet grön skatteväxling. Detta pressar redan i dag många elkunder, och har under denna vinter pressat många elkunder, både industrikunder och villaägare med elvärme som har sett elpriserna gå i taket. Nu läggs en ytterligare börda på dessa kunder.</textBlock>
    <textBlock id="i-8ba27aa5a513a608">Elcertifikatssystemet leder också till en mängd gränsdragningsproblem. De 60 mest elförbrukande industriföretagen i Sverige gör av med nästan en fjärdedel av landets el. Dessa 60 företag måste undantas från elcertifikatssystemet. Skulle man tvinga dem att köpa elcertifikat i förhållande till sin förbrukning skulle de gå i konkurs. Alltså undantas de. Men det är klart att det leder till gränsdragningsproblem gentemot de företag som gör av med mycket el men inte så mycket el att de har kvalificerat sig för att bli undantagna från certifikatssystemet.</textBlock>
    <textBlock id="i-0fc507eb3c61c0b4">Dessutom menar vi att det är oklart om detta administrativa system verkligen står i överensstämmelse med de regler som finns inom Europeiska unionen och som syftar till att förbjuda sådana statsstöd som snedvrider konkurrensen.</textBlock>
    <textBlock id="i-ae64be9bccf6fe79">Till sist finns det ytterligare en invändning som man kan ha mot elcertifikatssystemet, och det är att det är ett omfattande och krångligt administrativt och byråkratiskt system. Vi involverar inte bara dem som producerar el, dem som levererar el och dem som köper el, utan hela denna administration ska också rattas av ett antal myndigheter. Svenska Kraftnät är inblandat, Energimyndigheten är inblandad, Finansinspektionen är inblandad och Konkurrensverket är inblandat. Och det finns anledning att befara att förslaget till system för elcertifikat kommer att medföra betydande kostnader.</textBlock>
    <textBlock id="i-a3fe8aa29045dca2">Fru talman! Jag yrkar bifall till reservation 1. Vi moderater föreslår alltså avslag på förslaget om införande av systemet med elcertifikat. Jag yrkar inte bifall till alla de reservationer som vi har avgivit ensamma eller tillsammans med andra borgerliga partier i detta betänkande, utan för tids vinnande nöjer jag mig med att yrka bifall till reservation 1.</textBlock>
  </contentBlock>
  <contentBlock page="0" id="i-3ccd314493780869">
    <textBlock id="i-e678f2847d5cb18b">Anf.  115  EVA FLYBORG (fp):</textBlock>
    <textBlock id="i-cf99a780a4977539">Fru talman! Det övergripande målet för energipolitiken bör enligt Folkpartiets uppfattning vara att främja en säker och konkurrenskraftig el- och energiförsörjning i hela landet - naturligtvis samtidigt som all energiproduktion ska klara högt ställda miljö- och säkerhetskrav i enlighet med den generella miljöpolitiken.</textBlock>
    <textBlock id="i-d956bc51ac15b710">Den riktning som vi i Folkpartiet förordar innebär bland annat att den politiska styrningen av elproduktionen måste förändras. Valet av produktionsform ska inte avgöras genom politiska beslut, utan energipolitiken främjas bäst genom en fri produktion. Statsmakternas roll bör därför inskränkas till att fastställa de spelregler som ska gälla på marknaden i allmänhet och vad gäller miljö, säkerhet och beredskap i synnerhet. Utöver att fastställa villkoren för marknadens aktörer ska staten inte försöka styra vilken teknik eller produktionsform som ska utvecklas.</textBlock>
    <textBlock id="i-e66b817089f9b3fb">Fru talman! Vår uppfattning är att riksdagsbeslutet om en förtida avveckling av kärnkraften måste upphävas. En sådan avveckling får nämligen allvarliga och negativa konsekvenser för den svenska samhällsekonomin, sysselsättningen och miljön.</textBlock>
    <textBlock id="i-20b67c760b8f252a">Enligt vår mening behövs det också en omprövning och utvärdering av den förda energipolitiken och av energiforskningen. Tanken på ny kärnkraft kan därför inte avvisas.</textBlock>
    <textBlock id="i-acdd8fb285e44b9b">Fru talman! När det gäller elcertifikaten specifikt har vi redan tidigare, hösten 2000 och våren 2002, i olika reservationer och även här i kammaren markerat ett avståndstagande från planerna på det här systemet.</textBlock>
    <textBlock id="i-311205f10464d082">Den avreglering av elmarknaden som inleddes år</textBlock>
    <textBlock id="i-5493c169048cf26c">1996 har varit positiv. Stora steg har tagits för att marknadsanpassa energimarknaden och minska den politiska styrningen inom energiområdet. På en avreglerad elmarknad har kunderna möjlighet att genom sina köpval stödja sådan elproduktion som de av olika skäl vill gynna - miljömässiga, ekonomiska eller kanske rent tekniska skäl. Det nu aktuella förslaget om ett elcertifikatssystem kan ses som ett återfall i en förlegad, politikerstyrd planeringstradition.</textBlock>
    <textBlock id="i-1bdde338ffcf4579">Det kan också starkt ifrågasättas hur införandet av ett elcertifikatssystem förhåller sig till det arbete som pågår både på nationell nivå och på EU-nivå när det gäller handel med utsläppsrätter. Genom handel med utsläppsrätter sätts ett marknadspris på miljön, och ett starkt incitament till teknikförbättring skapas. Att främja förnybara energikällor genom att låta miljöfarlig produktion betala i stället för att ha omfattande subventioner - via statsbudgeten eller via konsumenternas elräkningar - är enligt vår mening klart att föredra.</textBlock>
    <textBlock id="i-df7c94a26109c40d">Ytterligare ett starkt argument mot det nya elcertifikatssystemet är att det omgärdas av en omfattande administration och byråkrati. Det föreslagna systemet är en komplicerad och tekniskt präglad reglering som förutsätter en betydande administration med insatser såväl från myndigheter som från aktörerna på elmarknaden. Ett stort antal aktörer är faktiskt inblandade. Vi hörde tidigare här hur många de är - elproducenter, kvotpliktiga elleverantörer, kvotpliktiga kunder, kvotpliktig industri, elintensiv industri, vanliga elkunder, Svenska Kraftnät, Energimyndigheten,</textBlock>
    <textBlock id="i-410ce8b60a95c1e0">Finansinspektionen och Konkurrensverket. Kostnaderna för denna adminstration kan komma att bli omfattande, för detta kommer att slå särskilt hårt mot de små aktörerna på marknaden, småföretagen.</textBlock>
    <textBlock id="i-2486496aae6af7b1">Fru talman! En väl fungerande elmarknad förutsätter, förutom konkurrens i handeln med el, en effektiv och tillförlitlig nätverksamhet. Eftersom nätverksamheten inte är konkurrensutsatt är det mycket viktigt att en effektiv tillsyn av denna verksamhet fungerar. Enligt vår mening har regeringens agerande när det gäller denna fråga hitintills präglats av en anmärkningsvärd passivitet.</textBlock>
    <textBlock id="i-e739fb7788cc6b2b">Dagens totala elpris består grovt sett av en tredjedel vardera av nätavgift, elpris och skatter. Det är därför endast en tredjedel av det totala priset för konsumenten som är utsatt för konkurrens, medan den tredjedel som avser nätavgiften bestäms av en monopolist. En skärpt tillsyn av priser på monopolområdena måste syfta till att skydda konsumenterna från att drabbas av oskäliga priser och till att uppmuntra till rationaliseringar.</textBlock>
    <textBlock id="i-566e15e241092d9f">Energimyndigheten har enligt vår mening i sitt hittillsvarande tillsynsarbete varit alltför passiv.</textBlock>
    <textBlock id="i-20291ff93da05d86">Myndighetens tillsyn av nätföretagen måste därför skärpas. Regeringen bör ge myndigheten befogenhet att, om så behövs, vidta tvingande åtgärder.</textBlock>
    <textBlock id="i-fad94f34bf5ed99e">Fru talman! Till min stora besvikelse får jag återigen konstatera att de beställningar som riksdagen vid två tillfällen tidigare gjort till regeringen om leverantörsbyte och införande av ett sanktionsssystem riktat mot nätägarna ännu inte har effektuerats.</textBlock>
    <textBlock id="i-0676e249e27b4849">Vid det första tillfället, våren 2001, beslöt riksdagen på förslag av ett enhälligt utskott att anmoda regeringen att skyndsamt utreda förutsättningarna och formerna för ett införande av ett effektivt sanktionssystem. Nu, två år senare, beslutar regeringen att begrava frågan i ytterligare en utredning. Dessutom ger skrivningarna i direktiven till utredningen ett intryck av att några tidigare utredningar i frågan inte alls har gjorts. Som redovisats ska utredaren utreda behovet av ett sanktionssystem gentemot nätföretagen och vid behov föreslå formerna för ett sådant system.</textBlock>
    <textBlock id="i-2afea7e28d08201d">Fru talman! Det har vi redan bestämt i utskottet, och i riksdagen har vi redan beslutat att man ska föreslå formerna för införandet av systemet - inte om vi behöver det eller inte, för det har vi redan utrett.</textBlock>
    <textBlock id="i-e6105dee1ff96bed">Vi finner det ytterst märkligt att någon hänvisning till de nyss nämnda två riksdagsbeställningarna inte alls görs i de här direktiven - det är som om de aldrig hade funnits. Ett eventuellt förslag från regeringen skulle i bästa fall kunna genomföras 2005 eller 2006.</textBlock>
    <textBlock id="i-67f242fc7323c7a6">Enligt vedertaget språkbruk kan den av riksdagen begärda skyndsamheten inte anses vara förenlig med fyra-fem års fördröjning.</textBlock>
    <textBlock id="i-1cd498f0ea8b17f9">Nej, fru talman, regeringens hantering av frågan om leverantörsbyte kan ses som ytterligare ett exempel på att riksdagens tillkännagivanden inte tillmäts tillräcklig vikt. Som riksdagen, på förslag av ett enhälligt utskott, uttalade i december är tillkännagivanden ett instrument som riksdagen förfogar över för att anmoda regeringen att vidta åtgärder i olika frågor.</textBlock>
    <textBlock id="i-5838107a6ee40d08">Det får inte uppstå en situation där det kan skapas ett intryck av att regeringen inte tillmäter detta instrument - och därmed riksdagen - dess rättmätiga betydelse.</textBlock>
    <textBlock id="i-f035039b0db6f1cd">Riksdagen bör därför genom ett tillkännagivande uppmana regeringen att omgående - skyndsamt, omedelbart, nu - se till att frågan om leverantörsbyte äntligen får en lösning.</textBlock>
    <textBlock id="i-2e6671d9e9fe8d79">Fru talman! Till sist vill jag säga några ord om strålningsrisker. Det finns flera internationella undersökningar där det hävdas att det finns ett samband mellan magnetfält från kraftledningar och barnleukemi. Men det finns också flera internationella studier som bevisar att ett sådant samband inte existerar. Det finns alltså förespråkare för båda ståndpunkterna.</textBlock>
    <textBlock id="i-0973c19c139022af">Det som vi ansvariga politiker bör göra i ett sådant läge är enligt Folkpartiets mening att aktivt söka mer kunskap i frågan. Dessutom bör vi förhålla oss till frågorna enligt försiktighetsprincipen.</textBlock>
    <textBlock id="i-57e9b690e32a7799">Kunskapsläget när det gäller strålningsriskerna är enligt vår mening inte tillfredsställande eller betryggande. Forskningsresultaten avseende magnetfält och strålningsrisker är inte entydiga. Samhället borde ändå, enligt försiktighetsprincipen, prioritera nedgrävning av kraftledningar i tätbebyggda områden, särskilt där barn vistas längre tider.</textBlock>
    <textBlock id="i-dc125bee8820b195">Mot bakgrund av att det för närvarande finns bostadsområden, skolor och dagis som ligger nära kraftledningar och där barn dagligen vistas längre tider bör farhågorna om strålningsrisker tas på stort allvar.</textBlock>
    <textBlock id="i-c712dcbe0d171574">Det otillfredsställande kunskapsläget kom också fram i ett nyligen sänt TV-program där en företrädare för Statens strålskyddsinstitut, SSI, ansåg att kunskapsläget rörande strålning inte längre kan betraktas som betryggande. Det är första gången som jag märkt att myndigheten det minsta darrar på manschetten och inte tvärsäkert hänvisar till gällande gränsvärdens förträfflighet. Det är därför nu, enligt min mening, en helt ny situation.</textBlock>
    <textBlock id="i-e0749a5e3c83b1a0">Jag vill i detta sammanhang erinra om att Folkpartiet även tidigare har föreslagit att det ska tillsättas en oberoende kommission med uppgift att utreda kunskapsläget på området och att lämna förslag till rekommendationer.</textBlock>
    <textBlock id="i-bb3a1667294521e5">Fru talman! Regeringens absoluta passivitet i dessa frågor är anmärkningsvärd. Många av länderna i</textBlock>
    <textBlock id="i-c0418ef993c428d5">EU har för länge sedan sprungit om oss. Jag menar också att ett ihärdigt förnekande från regeringens sida enbart får till följd att människor blir mer, inte mindre, oroliga. Detta bidrar dessutom till att det planerade</textBlock>
    <textBlock id="i-3c28c6718951c397">3 G-nätet hela tiden fördröjs. Oroliga kommuninvånare ställer krav på sina politiker i den lokala byggnadsnämnden att inte tillåta master i just deras kommun.</textBlock>
    <textBlock id="i-211f877b2561c7b6">De här politikerna svarar i ökad utsträckning med att fördröja eller avslå byggnadslovsansökningar för</textBlock>
    <textBlock id="i-fb0b64c6e5c5a62a">3 G-masterna. Kommunerna i sin tur skickar frågan vidare till regeringen. Regeringen, fru talman, svarar:</textBlock>
    <textBlock id="i-2de3ab6f1c341acb">Vi är tagna på sängen. Vi visste inte, vi förstod inte denna oro.</textBlock>
    <textBlock id="i-eafe19d9f51e0d61">Jag undrar var regeringen har varit under de senaste sju åren?</textBlock>
    <textBlock id="i-56dc0040c39889af">Det här innebär att företagen inte får de byggnadslov de behöver för sina master. Det innebär också att PTS varningar om vite när det försenas kommer att omöjliggöra en samlad syn på frågan över huvud taget.</textBlock>
    <textBlock id="i-a186bcd5400633ab">Det hela utmynnar i att regeringen lägger krokben för sig själv. Inte illa! Det är väl snudd på världsrekord för en regering i att inte veta vad den andra handen gör.</textBlock>
    <textBlock id="i-5e3e53341ad35946">Riksdagen bör därför genom ett tillkännagivande anmoda regeringen att vidta åtgärder i syfte att eliminera de brister i kunskapsläget avseende strålningsrisker som fortfarande finns. Detta bör ges regeringen till känna.</textBlock>
    <textBlock id="i-8a214dde0f30a913">Fru talman! Jag yrkar därmed bifall till reservationerna 3 och 11.</textBlock>
  </contentBlock>
  <contentBlock page="0" id="i-fc938aaafd44ee43">
    <textBlock id="i-e21239bc34432816">Anf.  116  MARIA LARSSON (kd):</textBlock>
    <textBlock id="i-15bf37199802bcee">Fru talman! Huvuddelen av dagens betänkande från näringsutskottet handlar om elcertifikat, och jag tänker att i mitt anförande koncentrera mig på den frågan.</textBlock>
    <textBlock id="i-d723b309fffe72b5">Jag skulle misstänka att det nu i den här kammaren sitter ett antal socialdemokrater, vänsterpartister och centerpartister och tänker:</textBlock>
    <textBlock id="i-ec8e187466131feb">Elcertifikat är ett skit</textBlock>
    <textBlock id="i-7a23e18392d21617">Men nu har vi baxat dem ända hit.</textBlock>
    <textBlock id="i-884f3a71ecd3f3ce">Ursäkta språket, fru talman, men det är ett bekant citat om än i något modifierad form.</textBlock>
    <textBlock id="i-3b4ca66ebd5fd387">Kristdemokraterna säger nej till elcertifikat av tre skäl.</textBlock>
    <textBlock id="i-a5bed054af5e41d3">De ger inte mer förnybar energi inom överskådlig tid.</textBlock>
    <textBlock id="i-971a6ac32580cc93">De ger inte en bättre miljö inom en överskådlig tid.</textBlock>
    <textBlock id="i-3176d995b03f3b6f">De gör det mycket dyrt för konsumenten.</textBlock>
    <textBlock id="i-8047861eb475a7bf">Det är inte bara vi som säger nej. Det gör också en rad remissinstanser som Svenska Bioenergiföreningen, Naturskyddsföreningen, Svensk Vindkraftförening, Vattenkraftsleverantörerna, LRF, Svenskt Näringsliv, Villaägarna och Nutek, regeringens egen myndighet! Energimyndigheten uttrycker sig lite diplomatiskt att något annat system än elcertifikat lika gärna kunde ha valts.</textBlock>
    <textBlock id="i-b45c6a31f49ce200">Det är en allvarlig kritik som en rad remissinstanser riktar mot det förslag som Socialdemokraterna,</textBlock>
    <textBlock id="i-f3c04573c8fae158">Centerpartiet och Vänsterpartiet tillsammans har valt att genomföra. Därmed skapas ytterligare ryckighet i energipolitiken.</textBlock>
    <textBlock id="i-33c0c710f3f7dc7a">Syftet sägs vara att främja utbyggnad av förnybar energi. Hade man verkligen velat det skulle man ha valt ett annat system.</textBlock>
    <textBlock id="i-e01ffa14a5d0c955">Sanningen är den att förslaget kommer att leda till mycket få nya anläggningar för förnybar elproduktion före 2010. Elcertifikaten åstadkommer byte mellan energislag, från sol, vind och vatten till biobränsle.</textBlock>
    <textBlock id="i-5a6f58790f07b547">Men systemet skapar inte de nödvändiga incitamenten för nyetableringar. Den riskerar att åstadkomma enfald i stället för mångfald bland de förnybara energislagen.</textBlock>
    <textBlock id="i-f5b5f7b223537263">Marknaden läser snabbt av vad som är på gång.</textBlock>
    <textBlock id="i-73f61100b2e6984f">Även den i dag befintliga produktionen förändras.</textBlock>
    <textBlock id="i-0de1001b830489e6">Redan har investeringarna i vindkraft upphört, flera bolag har försvunnit ut ur landet. Det har hänt saker bara sedan förra veckan.</textBlock>
    <textBlock id="i-2925a7ee338bb9e3">Fru talman! Bland leverantörerna av vindkraftverk lägger man ned helt eller drar ned sin verksamhet till ett minimum i dag. Av projektörerna finns bara fyra kvar i landet. Marknaden betecknas som död de närmaste åren. Kompetensen förloras, och Sverige kommer på efterkälken. De tio terawattimmar vindkraft per år till 2015 som regeringen satt som mål riskerar med fortsatt politisk inriktning att bli ännu ett bland de ouppnådda målen.</textBlock>
    <textBlock id="i-dc0c8693295bb2bc">Små vattenkraftproducenter säger att de lägger sin produktion i malpåse till de sett priserna. Det känns alltför osäkert att producera just nu. Det leder till en utveckling i fel riktning. När man lägger ned går också kunskap förlorad. Sverige riskerar att bli åskådare när världsmarknaden för den småskaliga vattenkraften lyfter, vilket jag är övertygad om att den gör.</textBlock>
    <textBlock id="i-6beeb5739c05c21b">Så här ser konsekvenserna redan nu ut av det förslag som Socialdemokraterna, Vänsterpartiet och</textBlock>
    <textBlock id="i-8188bf1e6af7dd76">Centerpartiet har lagt fram för att öka andelen förnybar energi.</textBlock>
    <textBlock id="i-7ad6f9a33ee560fe">Fru talman! Det här blir dyrt för konsumenten i förhållande till miljönyttan. Först ska man betala en registeravgift hos Energimyndigheten, 300 kr första året och 100 kr sedan per år, en kontoföringsavgift hos Svenska Kraftnät - en ännu icke känd summa -</textBlock>
    <textBlock id="i-ab958243a3029106">och certifikatet - ett okänt belopp men något hundratal kronor Alternativt kan jag be en elleverantör att ta hand om alltihop och sedan utkräva kostnaden av mig. Det är för övrigt nödvändigt om jag har ett avtal med en elleverantör som gäller längre än till den 30</textBlock>
    <textBlock id="i-7f0232bda8386fe7">april 2003, och det har väl de flesta. Ja, det blir kanske en tusenlapp.</textBlock>
    <textBlock id="i-abd27f2fc9196a90">Systemet riskerar att ge alltför höga certifikatpriser, certifikat som konsumenterna tvingas att köpa.</textBlock>
    <textBlock id="i-53d6c705d2cc91a1">Det ger låg marknadsanpassning, och det blir manipulerbart. Det skapar osäkerhet för konsumenter men också för entreprenörer, finansiärer, elhandlare.</textBlock>
    <textBlock id="i-6c5933fd894df3ea">Några industribranscher är undantagna, andra inte.</textBlock>
    <textBlock id="i-f78e647867b957c2">Träskivebranschen råkar illa ut, 13 % av deras tillverkningskostnader är elkostnader. Den elintensiva livsmedelsindustrin råkar illa ut.</textBlock>
    <textBlock id="i-4c7ec3c72d2568f8">Fru talman! På s. 51 i propositionen om elcertifikat sägs att "elcertifikatssystemet skall vara enkelt och överblickbart". Det känns som ett stort skämt.</textBlock>
    <textBlock id="i-a659429e1b2a1bdc">Elcertifikaten är en administrativ koloss utan like!</textBlock>
    <textBlock id="i-229601f2af55c5b3">Det kostar att bygga upp register och kontrollinstrument. Det kostar att bygga upp en handelsplats med certifikat med alla regelverk som omgärdar dem.</textBlock>
    <textBlock id="i-4b6da9568c088542">Risken är mycket stor att många av de små elleverantörerna slås ut på grund av administrativt krångel.</textBlock>
    <textBlock id="i-6af74c7684999758">Det blir fler svårgenomträngliga regler i en redan genomreglerad bransch. Min fråga till Lars Johansson är: Har Simplexgruppen fått belysa elcertifikaten och fått titta på dem?</textBlock>
    <textBlock id="i-5c30f7b18ee89f6b">Fru talman! Sveriges regering älskar att låta svenska folket vara försökskaniner. För att regering själv kunna framstå som bror duktig låter man medborgarna stundtals betala onödigt dyrt. Varför ska</textBlock>
    <textBlock id="i-22181fe8b628fede">Sverige gå före och bygga upp ett eget, synnerligen komplicerat, system med elcertifikat när vi samtidigt går mot en alltmer integrerad marknad i Europa och vet att det säkert på sikt kommer som försöksverksamhet någonting liknande certifikat i resten av Europa, förmodligen betydligt enklare och förmodligen riktat till en mycket större folkmängd? Sverige måste inte alltid agera försökskanin. Kostnaderna för medborgarna blir alltför stora av sådana försök.</textBlock>
    <textBlock id="i-d56fb56f0a15abfb">Fru talman! Den 1 maj ska allt vara på plats med elcertifikaten. Jag tycker att det är olyckligt och oansvarigt att fatta beslut med en så kort förberedelsetid i en bransch som har behov av långsiktighet. Mycket är ännu i dag när vi skriver den 2 april inte klart. Enligt uppgift kommer till exempel det statliga energibolaget Vattenfall inte att behöva bidra till driften av elcertifikatsregistret på samma sätt som övriga bolag.</textBlock>
    <textBlock id="i-ba175d3fd59ec5d3">Bolag som har försäljning och produktion under samma juridiska person slipper nämligen undan med halva kostnaden samt befrias dessutom från de transaktionskostnader som Svenska Kraftnät ska få ta ut.</textBlock>
    <textBlock id="i-398006770b991944">Detta innebär en konkurrensfördel för Vattenfall genomfört med många andra bolag. Det kan ge ganska stora summor. Det här är någonting som Svensk</textBlock>
    <textBlock id="i-dad552bfda257a85">Energi har påtalat för Näringsdepartementet. Det är felkonstruerat, och frågan ligger nu hos Näringsdepartementet för beslut. Har Lars Johansson något svar att ge hur den här frågan fortsatt kommer att hanteras?</textBlock>
    <textBlock id="i-5846904d7dce1f91">Direktiven har inte gått ut än till branschen.</textBlock>
    <textBlock id="i-2ba5a2cd471f014d">Detta är några exempel på det stora antal olösta problem som fortfarande finns kring de certifikat som ska iscensättas på marknaden fullt ut den 1 maj. Kaos kan inte uteslutas.</textBlock>
    <textBlock id="i-c509235eab6e6d55">Fru talman! Det finns en sak som jag är glad över i dagens betänkande, och det är att regeringen har ändrat sin syn på torven i enlighet med den syn som återfinns i Kristdemokraternas motion. Man instämmer nu i vår syn på att torv definitionsmässigt ligger väldigt nära biomassa och biobränsle och att torven tillsammans med andra biobränslen måste få utgöra en värdefull del för ett effektivt kraftvärmeuttag. Det känner jag mig väldigt glad över.</textBlock>
    <textBlock id="i-833b0fcada3542c8">Fru talman! Sveriges energiförsörjning ska tryggas genom en långsiktig och medveten energipolitik med fasta spelregler där inhemska förnybara energikällor och bränslen ska utgöra en växande bas. Förslaget om elcertifikat motsvarar inte de kraven.</textBlock>
    <textBlock id="i-6c3fd59714132884">Kristdemokraterna har i stället förordat att det ska tillsättas en utredning kring ett fastprissystem som successivt avtrappas. I Danmark, Tyskland och Spanien har detta visat sig vara en framgångsrik väg för att fördubbla andelen förnybar energi. Det möjliggör olika stöd till olika mogna branscher. Det skapar en långsiktighet som är nödvändig för att nyetableringar ska komma till stånd till gagn för människor, miljö och företag.</textBlock>
    <textBlock id="i-93ac2b73cb57b2bb">Fru talman! Jag vill härmed yrka bifall till reservationerna nr 1 och 4, men jag står självfallet bakom alla våra reservationer.</textBlock>
  </contentBlock>
  <contentBlock page="0" id="i-517b97359f55b2a2">
    <textBlock id="i-4197a325e722717a">Anf.  117  LENNART BEIJER (v):</textBlock>
    <textBlock id="i-c5fd1bcc48a34ea1">Fru talman! Detta betänkande om elcertifikat kan man faktiskt koppla samman med 1997 års energiuppgörelse. Det var då som riksdag och regeringen efter många om och men och efter 17 års tänkande äntligen bestämde sig för att ta ett ordentligt tag i energifrågan. Det var regeringen, Centerpartiet och</textBlock>
    <textBlock id="i-f9bee184b036f213">Vänsterpartiet som tog sig an den här uppgiften, och det samarbetet har pågått i drygt fem år.</textBlock>
    <textBlock id="i-5570dc8d9e3fec9e">År 1997 när vi var lite ovana vid detta handlade det mycket om bidrag i olika former för att få fart på vindkraft, bioenergi och konvertering från eluppvärmning. Vi ville också gärna bygga ut fjärrvärmenät. Det rörde sig om ca 4 miljarder. 5 miljarder satsades på långsiktig forskning, och det programmet pågår för närvarande. Dessutom påbörjades avstängningen av kärnkraften genom att vi stängde Barsebäck 1.</textBlock>
    <textBlock id="i-5b58bbe0b1a5a6d7">Energiomställning handlar om att ersätta olja, kol och uran med i första hand inhemska förnybara energikällor. Det bidragssystem som vi införde 1997 har fungerat under en tid som var besvärlig beroende på att elpriserna var så låga. Dessa låga elpriser gjorde att det egentligen inte var lönsamt att investera i någonting. Det är klart att bidragsprogrammet då inte fick det genomslag som vi kanske hade hoppats på.</textBlock>
    <textBlock id="i-c85046bd469fb3ad">Det hände en del, men vi ville ju ha mera ut av det.</textBlock>
    <textBlock id="i-338b911b28d47cc7">Det har antagligen gjort att det fordras ett mera självgående och marknadsanpassat system för att man ska få fart på investeringar i vindkraft, i biomassabaserad kraftvärme och i andra förnybara energislag.</textBlock>
    <textBlock id="i-07a1fbee52af67f0">Jag tror att det föreslagna elcertifikatssystemet har goda chanser att spela en viktig roll i Sverige, i Norden och kanske i en stor del av Europa. I Norge och även på andra ställen diskuterar man och är intresserad av vårt system. I EU har det sagts att man ska nå upp till målet 12 % förnybar energi, och när det gäller drivmedel ska man nå upp till målet 5 %. Detta gör naturligtvis att både vi och andra länder kommer att ha stort intresse av att utveckla och sätta fart på dessa åtgärder.</textBlock>
    <textBlock id="i-e6f30372a1e440b5">Det finns dock en oro för systemet i den inledande fasen, att exempelvis vindkraften inte kommer att kunna tillgodogöra sig systemet fullt ut. Det är självklart att det blir biomassabaserad elproduktion som kan ta de första certifikaten, det vet vi. Däremot vet vi inte hur länge tidsperioden är innan det blir intressant också för vindkraften.</textBlock>
    <textBlock id="i-72f800b35e97d2a5">Under många år har man haft problem med att det görs för lite investeringar i vindkraft och småskalig vattenkraft. Det gäller naturligtvis att se till att krympa tiden så att man så fort som möjligt kan utnyttja detta så att vi får en inhemsk industri som har nytta av certifikatssystemet.</textBlock>
    <textBlock id="i-19634169dc204822">Det är viktigt att certifikatssystemet fungerar och att det gör det möjligt att kraftigt bygga ut vindkraften. Vi vill ha tio terawattimmar vindkraft 2015. Ska detta bli möjligt måste det bli en väldig fart på investeringarna under de kommande åren.</textBlock>
    <textBlock id="i-c454ec6f96c3182c">Det är viktigt att vi följer utvecklingen med största uppmärksamhet. Om vårt banksystem inte klarar av att låna ut pengar till investeringar måste vi självfallet hitta någonting annat som gör att vi förlorar inte för mycket i tempo.</textBlock>
    <textBlock id="i-72dafae2c4dff38f">Vi vill undanta elintensiv industri från kvotplikten. Det beror naturligtvis på att vi samtidigt diskuterar omläggning av de energiskattesystem som påverkar den elintensiva industrin. Både omställningen till någon sorts EU-krav och den kommande handeln med utsläppsrätter har gjort att vi är något försiktiga med att släppa den elintensiva industrin i systemet.</textBlock>
    <textBlock id="i-ebb5c0cb9b1645b2">Det gäller alltså mera industrier än just de som vi vanligtvis kallar elintensiv.</textBlock>
    <textBlock id="i-e0a45d3613d706c2">Fru talman! Samtidigt som vi är ganska oense om hur fort kärnkraften ska läggas ned hade man kunnat tänka sig att detta är en fråga där vi hade kunnat bli överens. Vi är allihop intresserade av att man får ett system som gör att förnybara energislag snabbare kommer in på arenan. Men nu har vi från tre håll här hört att det är komplicerat, dyrt och att elkunderna själva borde få bestämma vilken elproduktion som de vill stödja. Man säger till och med att detta skulle vara emot EU:s statsstödsregler. Men det tror jag knappast. Också EU kommer att få göra ungefär så här.</textBlock>
    <textBlock id="i-193a6f6be1faafd5">Man säger också att det inte kommer att bli mer förnybar energi trots att det införs en elcertifikatssystem. Det är till att vara pessimister! Det ska bli roligt att se ledamöterna i ögonen om några år när de inser att det var ett sådant här system som behövdes för att man skulle få i gång investeringar på allehanda håll i samhället när det gäller förnybar energi.</textBlock>
    <textBlock id="i-917f3e11f10ed427">Det är förvånande att de tre partier som är motståndare till energiomställning nu också motsätter sig ett marknadsmässigt system för att man ska få till stånd en ökad andel förnybar el. Det är både intressant och förvånande. Man kan fråga sig varför Moderaterna, Folkpartiet och Kristdemokraterna motsätter sig att vi vill öka andelen förnybar el. Folkpartiet och</textBlock>
    <textBlock id="i-a84b6eab7ab65f35">Moderaterna kan väl fortsätta att gilla kärnkraft. Det skulle inte vara så dumt att få in förnybar el i systemet med tanke på den ökning av elanvändningen som sker varje år.</textBlock>
    <textBlock id="i-88bab38fec6c0bc4">Det finns alltså ett samband mellan dagens betänkande och den politik som har förts sedan 1997. Ser man till elcertifikaten, en fungerande effekthandel, månadsmätning och avtal med svensk kraftindustri om den fortsatta energiomställningen så får man ändå ett antal hållbara punkter som kan göra det möjligt att vi kommer framåt när det gäller energiomställningen över huvud taget. Det är nog så man ska se det, fru talman. Här finns ett samband där den ena pusselbiten läggs till den andra. Vi i Sverige ligger faktiskt långt framme i de här frågorna. Det är kanske också lite grann därför som det är svårt att vänta på andra. Sverige måste visa vägen exempelvis när det gäller elcertifikat.</textBlock>
    <textBlock id="i-922eab8299eae047">Jag vill också ta upp punkt 13 under reservation</textBlock>
    <textBlock id="i-fcf11be777a74b93">14. Den handlar om fasta och rörliga elpriser. Jag liknar väl mest en ensam ropandes röst i öknen här, för det har varit svårt att få till stånd en ordentlig diskussion om huruvida vi ska ha fasta elavgifter eller inte.</textBlock>
    <textBlock id="i-1266ce82fbd4448b">Jag tror på den nya inriktningen på energipolitiken, där vi mer och mer försöker prioritera en effektivare elanvändning och försöker få ett intresse för att spara. Dagens system med dels nätavgifter, dels själva elpriset hämmar en riktig utveckling. Vi måste få en situation där även människor i små lägenheter tycker att det är intressant att använda sina spisar och lampor på ett bra sätt. Det får vi inte i dag. Det fasta elpriset gör att det blir ointressant för många kunder.</textBlock>
    <textBlock id="i-ba5a7343ea767436">Därför tycker vi att man borde utreda möjligheten att få enbart ett rörligt elpris.</textBlock>
    <textBlock id="i-916547866c48fa2d">Jag tycker naturligtvis att elcertifikatsystemet är bra, fru talman, men jag vill ändå yrka bifall till reservation nr 14.</textBlock>
  </contentBlock>
  <contentBlock page="0" id="i-f60f8081f4b5d8d3">
    <textBlock id="i-09762f482d6b6024">Anf.  118  MIKAEL ODENBERG (m) replik:</textBlock>
    <textBlock id="i-33735660bffe573a">Fru talman! Lennart Beijer tyckte att jag var pessimistisk i min inledning. Jag har fog för att vara pessimistisk. Vi har anledning att vara det, vi som har följt Lennart Beijers energipolitiska karriär under ett antal år.</textBlock>
    <textBlock id="i-f2e7aa8b81452df6">1997 medverkade Lennart Beijer, vilket han också nämnde i sitt inledningsanförande, till ett bidragspaket på 3,1 miljarder kronor för att minska elanvändningen och få fram ny elproduktion. Det medverkade han till trots att han alldeles innan dess hade suttit i den parlamentariska Energikommissionen tillsammans med mig och andra ledamöter och utvärderat motsvarande system, som härrörde från 1991 års energipolitiska beslut. De utvärderingar som Energikommissionen gjorde visade att stöden var i det närmaste helt verkningslösa. Ändå upprepar Lennart</textBlock>
    <textBlock id="i-3d97898547804a39">Beijer i stort sett samma stödpaket igen. Nu står han här sex år senare och konstaterar att det inte hjälpte, det heller. Därför måste man hitta på något nytt, och nu hittar man på elcertifikatsystemet.</textBlock>
    <textBlock id="i-014df420048110d3">Vi har goda grunder för våra invändningar mot elcertifikatsystemet, men det beror inte på att vi är emot förnybar energiproduktion. Över huvud taget tror jag inte att något av de borgerliga partierna bedriver energipolitik på det sättet att vi förhåller oss till olika sätt att producera el på. Vi tycker att det är någonting som ska avgöras på marknaden i samspelet mellan leverantörer och kunder.</textBlock>
    <textBlock id="i-14cf9121527550c3">Det är inte bara jag som är pessimistisk. Förslaget till elcertifikat döms ut av Svenska Bioenergiföreningen, Naturskyddsföreningen, Svensk Vindkraftförening, Sveriges energiföreningars riksförbund, Vattenkraftslevererantörerna, LRF, Svenskt näringsliv och Villaägarna.</textBlock>
    <textBlock id="i-613d9602af5c175c">Vad har Lennart Beijer för grund för att vara så förskräckligt nöjd med systemet?</textBlock>
  </contentBlock>
  <contentBlock page="0" id="i-8adb2f1fc96d6be7">
    <textBlock id="i-7fe15687117fa0d4">Anf.  119  LENNART BEIJER (v) replik:</textBlock>
    <textBlock id="i-5dc9e9ac54708813">Fru talman! Först och främst vill jag tillrättalägga</textBlock>
    <textBlock id="i-0fde1519794951ce">Mikael. Jag hade aldrig nöjet att sitta med i Energikommissionen, så jag kan ju ha missat en del saker på vägen. Det finns förklaringar till bristerna!</textBlock>
    <textBlock id="i-78344bdcf818f126">Vi trodde på bidragssystemet av den anledningen att det såg ut som att man skulle kunna ge bidrag för att få fart på vindkraft och att konvertera från elvärme. Men i samma veva inträffade det intressanta att vi hade väldigt låga elpriser under hela den perioden.</textBlock>
    <textBlock id="i-adc7b5dbc5750ed2">Låga elpriser gjorde naturligtvis att allting blev ointressant. Vi fick inte fart på den utveckling som vi ville se. Det kan ju hända att man skulle ha haft situationen mer klar för sig, men det hade vi inte riktigt.</textBlock>
    <textBlock id="i-32eb308606eb15a1">Med de åtgärder som sattes in skedde ändå en del.</textBlock>
    <textBlock id="i-bcada4d9a449e346">Vi hade också den sydsvenska delegationen, och tillsammans kan man säga att de har lyckats spara bort åtminstone en liten reaktor.</textBlock>
    <textBlock id="i-9e070fc722932609">Mikael säger att ni inte på något sätt är emot förnybart - nej, nej! Men elkunderna ska tydligen få bestämma det själva. I dagsläget är det dock dyrare att producera förnybar el än kärnkraft och gammal vattenkraft. Vi och EU vill ha fram mer förnybart. Då måste vi se till att åtminstone igångsättningen blir så mjuk som möjligt för det förnybara, och då behövs det en liten morot för att klara av det. Jag tror att det är uteslutet att enbart kunderna skulle kunna styra utvecklingen.</textBlock>
  </contentBlock>
  <contentBlock page="0" id="i-b02ccfa703c14014">
    <textBlock id="i-e85e924f53e5e3f9">Anf.  120  MIKAEL ODENBERG (m) replik:</textBlock>
    <textBlock id="i-35c0cfab998e78d4">Fru talman! Om jag förstod Lennart Beijer rätt så är han bekymrad över att de tidigare stöden till förnybar energiproduktion hade misslyckats därför att elpriserna var så låga. Då kan vi konstatera att därvidlag är Lennart Beijer nu bönhörd. Den destruktiva energipolitik som Centern, Vänsterpartiet och Socialdemokraterna enades om 1997 och som innehåller ingredienser som att vi ska stänga av fullt fungerande kärnkraftverk har ju lett till stigande elpriser. Som grädde på moset har vi fått den så kallade gröna skatteväxling som har lagt en ytterligare börda på svenska hushåll och på svensk industri.</textBlock>
    <textBlock id="i-6c9a296f0fd1afa6">Jag tycker att detta är tragiskt. Sverige har en av de renaste elproduktionsapparaterna i världen. Hälften av vår elproduktion är förnybar. Nästan hela den andra halvan är helt utsläppsfri. Det är bara en liten volym på marginalen som genererar utsläpp som adderar till luftföroreningar och till klimateffekt. I det läget väljer vi att stänga av fullt fungerande och utsläppsfria elproduktionsanläggningar såsom reaktorerna i Barsebäck för att i stället importera smutsig kolbaserad el från Danmark. Man måste elda tre ton stenkol i minuten bara för att ersätta bortfallet av el från en reaktor i Barsebäck. Det motsvarar utsläppen från 70 000 nya personbilar. Det är en destruktiv energipolitik.</textBlock>
    <textBlock id="i-6f69566649e33378">Låt mig återgå till den fråga som jag ställde till</textBlock>
    <textBlock id="i-67bff52d1b3e4df6">Lennart Beijer. Efter hans två inlägg har jag nu förstått att han är jättenöjd med förslaget till elcertifikat.</textBlock>
    <textBlock id="i-e0d79f981f5941a6">Men övertyga mig om varför Lennart Beijer har rätt på den punkten och varför de där remissinstanserna -</textBlock>
    <textBlock id="i-91c6f7ae337b05c6">Svenska Bioenergiföreningen, Naturskyddsföreningen, Svensk Vindkraftförening, Sveriges energiföreningars riksförbund, Vattenkraftsleverantörerna, LRF,</textBlock>
    <textBlock id="i-5b08015cd86f1f9c">Svenskt näringsliv och Villaägarna - har fel! De dömer ju ut det förslag som Lennart Beijer är så förtvivlat nöjd med.</textBlock>
  </contentBlock>
  <contentBlock page="0" id="i-0eca693b1eee1a23">
    <textBlock id="i-5a4346b30653693d">Anf.  121  LENNART BEIJER (v) replik:</textBlock>
    <textBlock id="i-218a64d53cd96548">Fru talman! Den destruktiva energipolitik som startade 1997 ledde enligt Mikael till att vi i vintras hade höga elpriser. Mikael vet ju att det inte stämmer, men det är viktigt att ta upp det och svara på det i alla fall.</textBlock>
    <textBlock id="i-d3b9ae9801ef247a">Vi har ju fått en avreglerad och fri elmarknad i</textBlock>
    <textBlock id="i-7c373a216d128627">Norden, där vattenmagasinsnivåerna spelar en mycket avgörande roll. Dessutom inträffade under det senaste året en sommar och vinter som var torrare än vanligt.</textBlock>
    <textBlock id="i-578772b1715e2592">Det är vattenmagasinens nivåer som har bestämt elpriset. Men när vi nu pratar med stora aktörer på energiområdet, det kan vara Vattenfall eller Sydkraft, så är frågan från oss: Kommer råelpriset att gå upp på en hög nivå nu? Då säger både Sydkraft och Vattenfall att de inte tror att elpriset kommer att gå upp -</textBlock>
    <textBlock id="i-77c5937b0f955812">inte särskilt mycket i alla fall. Det kommer att gå ned på normal nivå, alltså någonstans runt 20-25 öre. Då finns oron för att elpriset trots allt är alltför lågt för att få till stånd investeringar. När inte ens den kraftiga och starka kraftindustrin själv, Sydkraft och Vattenfall, orkar med att investera eller är intresserade så måste vi helt klart vidta andra åtgärder om vi ska få fram något förnybart.</textBlock>
    <textBlock id="i-0a60a0c29c251db1">Hur bra våra kärnkraftverk än är i dag, Mikael, så vet vi ju om att de en vacker dag måste bytas ut. Det är väl bra att vi börjar vidta de åtgärderna redan nu, och inte väntar alltför länge.</textBlock>
  </contentBlock>
  <contentBlock page="0" id="i-5601ea764babddb0">
    <textBlock id="i-448da92214158506">Anf.  122  MARIA LARSSON (kd) replik:</textBlock>
    <textBlock id="i-4fe48a6bf33238f3">Fru talman! Det var ju ett riktigt lovtal som Lennart Beijer höll. Och ändå tyckte jag mig spåra ett visst mått av osäkerhet, och det är klart med en sådan frapperande kritik ifrån alla de remissinstanser, som</textBlock>
    <textBlock id="i-27d51b15ef5dcc3d">Mikael Odenberg nu har läst upp två gånger och jag en gång, finns det naturligtvis skäl och fog för vår kritik.</textBlock>
    <textBlock id="i-1ea6417de930e991">Vi kristdemokrater har samma strävan som</textBlock>
    <textBlock id="i-f3d0f812cab92cc7">Vänsterpartiet, nämligen att öka andelen förnybara energikällor och energislag. Vi tror att det behövs en mångfald framöver. Det är därför som jag blir så orolig när jag ser det förslag som ni står bakom och har lagt fram här i dag.</textBlock>
    <textBlock id="i-7a1fb0978d6a4a89">Jag vet att Lennart Beijer ofta talar väl om småföretag, men vad är Lennart Beijers åsikt i ett treårsperspektiv framåt? Kommer det att finnas fler små producenter av vindkraft och vattenkraft än det finns i dag? Jag är djupt bekymrad för de små producenterna. Jag är djupt bekymrad när jag ser vad som händer på vindkraftmarknaden i dag. Det går redan så tydliga signaler till marknaden att man drar sig från det här landet. Jag tror att det tar tid att återskaffa den kompetensförlusten till landet.</textBlock>
    <textBlock id="i-bf5330ed96dcf3f6">Därför är det här förslaget inte det bästa när det gäller att gynna förnybara energikällor. Jag skulle vilja ställa en fråga: Varför är det här förslaget så mycket bättre än det förslag som vi är inne på och som det finns goda erfarenheter av i Europa, nämligen ett fastprissystem?</textBlock>
  </contentBlock>
  <contentBlock page="0" id="i-1160398731378b83">
    <textBlock id="i-16bbdeb5dc2e34ab">Anf.  123  LENNART BEIJER (v) replik:</textBlock>
    <textBlock id="i-217cb72b55113de3">Fru talman! Det är väl bra om man inte är alltför säker i alla lägen. Nu är det ett nytt system som vi ska införa. Det ska påbörjas den 1 maj och få sin verkan under hösten och kanske framför allt när vi kommer in på nästa år. Jag tror säkert att det kan finnas delar som vi måste justera.</textBlock>
    <textBlock id="i-7e7e3904d9e28ac6">Maria Larsson tar bland annat upp småproducenterna av både vind- och vattenkraft. De har ju levt ett hårt liv i många år. Det har inte alls varit lätt att vara småföretagare i de branscherna de senaste åren. Det får inte ta för lång tid innan certifikaten blir intressanta för vindsidan, som jag sade förut. Det måste man naturligtvis se upp med och i sådana fall vidta andra åtgärder.</textBlock>
    <textBlock id="i-90d85b23ef1b99cd">Att ett antal remissinstanser har varit emot det här systemet beror ju på att vi har haft diskussioner om huruvida vi ska ha bidrag eller ett marknadsanpassat system. Med bidrag låser man teknikutvecklingen och får ett dyrare system, vilket vi bland annat kan se i</textBlock>
    <textBlock id="i-c958a3b40e090b80">Danmark. Man missar också de fördelar som ett marknadsdrivet system kan medföra. Varje småskalig producent av förnybar energi kommer ju hela tiden att vara intresserad av att sänka sina kostnader. Undan för undan hamnar de kanske i en situation där de helt och hållet kan lämna subventionsdelen och den förnybara elproduktionen kan utveckla sig själv.</textBlock>
  </contentBlock>
  <contentBlock page="0" id="i-b12623144eec48dd">
    <textBlock id="i-2c3332e23e92e144">Anf.  124  MARIA LARSSON (kd) replik:</textBlock>
    <textBlock id="i-d76e147a4da382a8">Fru talman! Jag hör att Lennart Beijer är full av fromma förhoppningar. Dessvärre tror jag att när jag ser Lennart Beijer i ögonen om några år kommer jag ha mer rätt än Lennart Beijer. Det beror naturligtvis på hur man utformar fastprissystemet. Har man en successiv avtrappning skapar man incitament för nödvändiga nyetableringar och också för teknikutvecklingen.</textBlock>
    <textBlock id="i-e5a3f72abdf3c548">Lennart Beijer säger att många av småproducenterna har haft ett hårt liv redan. Kommer det livet att bli lättare de närmaste åren med ert förslag till elcertifikat? Jag utgår ifrån att svaret är nej. Det kommer att bli svårare. De kommer att ha mindre överlevnadschans de närmaste tre åren än vad de har haft under de hårda år som hittills har varit.</textBlock>
    <textBlock id="i-8af6a1b83da51da0">Lennart Beijer säger att då får andra åtgärder sättas in. Jag skulle vilja ha specificerat vilka åtgärder som man ska sätta in. Ska man rubba ett system som man nu säger är marknadsanpassat med nya former av stöd eller subventioner? Det är precis detta som vi riskerar. Man bygger inte långsiktigt. Man är inte säker på hur det här systemet kommer att slå. Det är därför vi är kritiska, och det är därför alla andra remissinstanser är kritiska.</textBlock>
  </contentBlock>
  <contentBlock page="0" id="i-d43007728d17be9d">
    <textBlock id="i-cd1b52393e77f273">Anf.  125  LENNART BEIJER (v) replik:</textBlock>
    <textBlock id="i-98c321b31d92fe8b">Fru talman! Om man ska vänta på att man ska kunna fatta beslut om ett system där man redan från början vet att man till hundra procent har gjort allting rätt och att det stämmer till hundra procent med framtidens alla eventuella problem får man ju inga beslut. Här har vi försökt att med de möjligheter vi har få fram ett marknadssystem för elcertifikat. Vi tror att det här kommer att vara väldigt bra för pressa upp andelen förnybar energi.</textBlock>
    <textBlock id="i-81feac5818eb45ea">De småproducenter som vi har pratat med tycker att det här är ett bra system, men de skulle naturligtvis ha velat ha en lite större bidragsdel i början och sådana saker. Om man märker att det här inte slår tillräckligt väl ut kan man justera sanktionsavgifter och liknande. Jag tror att det är en miss av Kristdemokraterna att också i det här läget motverka en politik som hänger ihop.</textBlock>
    <textBlock id="i-7a5c4951be5bf7d5">Om några veckor ska vi diskutera den fortsatta energipolitiken i andra delar, och där passar det här in väldigt bra. Det innebär att vi har tagit många stora steg sedan 1997. Nu är vi verkligen på väg. Då tycker jag att det är lite synd att man är så fruktansvärt pessimistisk till ett nytt försök att öka andelen förnybar energi.</textBlock>
  </contentBlock>
  <contentBlock page="0" id="i-3bb2bfc8a0cfb2d3">
    <textBlock id="i-8fa9e176d441354b">Anf.  126  EVA FLYBORG (fp) replik:</textBlock>
    <textBlock id="i-2e459377eb1f29c7">Fru talman! Vi ser gärna Lennart Beijer i ögonen.</textBlock>
    <textBlock id="i-6e43f3915077b921">Vi ser dessutom gärna svenska folket och den delen av industrin som är väldigt beroende av att vi har en god och säker tillgång till energi i ögonen. Jag undrar om Lennart Beijer och hans kumpaner kommer att kunna göra det om ett år eller två. Vi får väl se.</textBlock>
    <textBlock id="i-d254c92755e996d8">Fru talman! Jag tycker att det här är ett led i en energipolitik som för länge sedan har passerat bästföre-datum. Vi är inte emot en förnybar energiproduktion, men det här är fel system, Lennart Beijer.</textBlock>
    <textBlock id="i-d0d314f9da57994a">Det är en del av en statlig tvångsåtgärd som vi inte tycker passar in i ett modernt samhälle.</textBlock>
    <textBlock id="i-005ef34a0e0de135">Jag ska ta upp en enda fråga. Jag kräver inga långa svar. I propositionen anges det att om man inte kan fylla sin kvotplikt kommer ändå vite att kunna utdömas. Om man inte köper det man borde göra blir man utdömd böter, kan man kalla det för. Detta kommer att ske även om det inte finns tillräckligt med så kallad grön el producerad. Det lämnar oss med det intressanta faktumet att vi kan komma att bötfälla kvotpliktiga företag eller andra, trots att de, fru talman, gör allt som står i deras makt för att upphandla de nödvändiga certifikaten, på grund av att det eventuellt inte kommer att finnas tillräckligt mycket sådan el. Om det blåser för lite till exempel eller om vi får ett torrår kan detta inträffa. Min fråga är egentligen: Är det rimligt och rättvist att bötfälla företag eller andra kvotpliktiga som gör allt de kan för att försöka uppfylla sin plikt men det går inte? Är det rimligt, Lennart Beijer?</textBlock>
  </contentBlock>
  <contentBlock page="0" id="i-48e853346af4a5e9">
    <textBlock id="i-8721f0bcc28b8186">Anf.  127  LENNART BEIJER (v) replik:</textBlock>
    <textBlock id="i-0d26d6f2a5708391">Fru talman! Den industri som Eva Flyborg pratar om, den elintensiva basindustrin i Sverige, har byggts upp i Sverige beroende på att vi har haft billig och god tillgång på el. Så är det också i andra länder i samma situation. Nu är alla rätt klara över att de svenska råelpriserna kommer att ligga på ungefär samma nivå som Europas elpriser. Det innebär naturligtvis en oro för svensk basindustri. Det är en konkurrensfördel som nu håller på att rinna ifrån dem.</textBlock>
    <textBlock id="i-d9d553b143c6c0e3">Är det Eva Flyborgs mening att vi på något sätt ska återreglera så att den svenska basindustrin kan få tillgång till mycket och billig el? Det skulle de säkert applådera. Men jag tror att det skulle vara ett väldigt slag mot en fri elmarknad.</textBlock>
    <textBlock id="i-dfdca95ae7a8e206">Certifikaten benämns tydligen statliga tvångsåtgärder. Frågan är hur Eva Flyborg tänker leva upp till</textBlock>
    <textBlock id="i-802c0ea69dffe4c0">EU:s krav på att det ska vara 12 % förnybar elproduktion år 2010. Det ska vara lite grann på drivmedelssidan också. Tror Eva att man klarar detta genom att bara vänta på att kunderna väldigt hårt kräver att få den här elen som kanske till och med är något tiondels öre dyrare än den vanliga elen?</textBlock>
    <textBlock id="i-a9148439ce887277">Om det skulle bli en så stor och intressant efterfrågan på certifikat har vi verkligen lyckats. Det är ett kanonläge ifall det också börjar fattas certifikat när man sätter i gång den här handeln. Då får vi verkligen den situation på marknaden som vi längtar efter.</textBlock>
  </contentBlock>
  <contentBlock page="0" id="i-c56b414fc72f3078">
    <textBlock id="i-4adb5cb0cff6997e">Anf.  128  EVA FLYBORG (fp) replik:</textBlock>
    <textBlock id="i-bc01ae8c0067f640">Fru talman! Det finns ett gammalt känt riksdagsordspråk som säger att när man inte kan svara på frågan ska man anfalla och fråga själv i stället. Möjligtvis såg vi här ett exempel på tillämpningen av nyssnämnda ordspråk.</textBlock>
    <textBlock id="i-68a46dcf55e05027">Min fråga kvarstår: Vad ska man egentligen göra med de företag som försöker att uppfylla sin kvotplikt när det inte finns någon grön el att köpa? Ska man utdöma vite såsom det faktiskt står i propositionen?</textBlock>
    <textBlock id="i-2ee851ddbf8e5765">Det här är ett av de många problem som finns och som inte är utredda i det system som man i dag vill få godkännande av riksdagen för.</textBlock>
    <textBlock id="i-e311176133405cf2">Det är ju ingen slump, fru talman, att Lagrådet i ett tidigare skede återförvisade ärendet till regeringen därför att det inte var tillräckligt väl berett. Jag tycker fortfarande att det inte är det.</textBlock>
    <textBlock id="i-046c80ff6cc07958">Detta är en del i ett statligt tvångssystem. Jag vet inte vad Lennart Beijer vill kalla vår vattenkraft, men är inte den förnybar? Den utgör nästan 50 % av hela vårt elsystem.</textBlock>
    <textBlock id="i-11d89656685bfd14">Den andra halvan, som Mikael Odenberg tidigare talade om, kärnkraften, har över huvud taget inga utsläpp i det här avseendet, till exempel av koldioxid.</textBlock>
    <textBlock id="i-82d95f31d4f31bd0">Hur har Lennart Beijer tänkt sig att klara koldioxiden när man stänger av rena och säkra svenska kärnkraftverk? Och återigen: Vad gör vi med de företag som vill uppfylla sin kvotplikt men som inte kan göra det?</textBlock>
    <textBlock id="i-ad2cf7e59ee5e57d">Hur mycket böter ska de få?</textBlock>
  </contentBlock>
  <contentBlock page="0" id="i-9d59ab5e9a706503">
    <textBlock id="i-2a5b07bb33dedc06">Anf.  129  LENNART BEIJER (v) replik:</textBlock>
    <textBlock id="i-e20547dee891ab55">Fru talman! Jag försökte svara på den frågan lite grann. Jag ville inte vara motvalls eller gå till anfall.</textBlock>
    <textBlock id="i-f079241105d7226f">Vad gör vi om certifikaten inte räcker till? Då har vi fått en marknad där tillgången är mindre än efterfrågan. Det precis där som vi måste hamna.</textBlock>
    <textBlock id="i-9b6fdb506b480957">Skulle vissa företag drabbas på något särskilt sätt, så att de inte kan leva upp till certifikatkraven, kan det naturligtvis vara ledsamt för dem, men de har ändå varit med i samma spel om en produkt som vi faktiskt vill få ett slagsmål om. Jag tror inte att det blir något stort problem med detta. Man kommer nog att nå balans, och förhoppningsvis kommer man att få en efterfrågan som gör att man genom åren bara ökar tillgången på förnyelsebar el.</textBlock>
    <textBlock id="i-b3567c896b4e2e39">Den storskaliga vattenkraften anses inte inte vara förnyelsebar utan som sådan betraktas den småskaliga vattenkraften. Kärnkraften ska vi faktiskt ersätta med bland annat förnyelsebar el. Inte heller detta är något bra argument. Kärnkraften går naturligtvis så länge inte någonting händer. Så länge är det frid och fröjd.</textBlock>
    <textBlock id="i-0babe3a3768a3c3e">Möjligen måste man förstöra rätt mycket i miljön för brytningen av uranet, och sedan ska det dessutom läggas tillbaka på ett sådant sätt att ingen kan nå det.</textBlock>
    <textBlock id="i-cbf4320fada267a6">Men vi ska ändå någon gång börja ställa av kärnkraftverk. Då är det bättre att börja i tid än att vänta in i det sista.</textBlock>
  </contentBlock>
  <contentBlock page="0" id="i-13cd0d9478ce33ea">
    <textBlock id="i-1640053a1d41eccb">Anf.  130  INGEGERD SAARINEN (mp):</textBlock>
    <textBlock id="i-4ad016b1858aef45">Fru talman! Jag står naturligtvis bakom alla våra reservationer, men jag yrkar bifall bara till reservation</textBlock>
    <textBlock id="i-3f007267f5115231">5 och till Folkpartiets reservation 18.</textBlock>
    <textBlock id="i-9278cbf19c65c89a">Miljöpartiet anser att det svenska energisystemet måste genomgå en total omställning till att bli långsiktigt hållbart och till en elproduktion som är baserad på förnybara energislag. Varje energislag ska långsiktigt bära sina egna samhällsekonomiska kostnader inklusive risk- och miljökostnader. För den fortsatta kärnkraftsavvecklingen ska marknadsekonomiska styrmedel användas.</textBlock>
    <textBlock id="i-719e67d1c87ecd5c">Det finns två principiella metoder att förändra energisystemet så att ohållbara energikällor fasas ut och mer hållbara fasas in. Den ena metoden är att förorenaren betalar, det vill säga att staten pekar ut vad som ska bort med hjälp av miljöskatter och administrativa styrmedel. Den andra metoden är att staten bestämmer vilka förnybara energikällor som är önskvärda och att en utbyggnad drivs fram genom reglerade priser eller reglerade kvantiteter.</textBlock>
    <textBlock id="i-a3a5ef830781ba91">Principen att förorenaren betalar är att föredra.</textBlock>
    <textBlock id="i-63a01f17f15c041b">Den är effektivare ur nationalekonomisk synpunkt eftersom den inte  leder till en överutbyggnad av kraftsektorn. Den är rättvisare eftersom den inte leder till en överdriven ersättning till vissa producenter, och den är mer målinriktad.</textBlock>
    <textBlock id="i-d5d09c7c104533c7">En fördel med ekonomiska styrmedel som koldioxidskatt är också att de slår hårdast mot de ur miljösynpunkt sämsta energikällorna. Elcertifikat gör ingen sådan åtskillnad.</textBlock>
    <textBlock id="i-da14a784af96fb1f">Trots att ekonomiska styrmedel i miljöpolitiken har lovprisats länge av de flesta har de inte tillämpats särskilt mycket. Hittills har till exempel inte koldioxidskatt alls använts för el. Eftersom det inte har funnits någon sådan har de förnybara energislagen inte fått någon konkurrensfördel av att de inte producerar koldioxid. Vindkraften, som till skillnad från bränsleeldade kraftverk inte heller producerar kväveoxider, har inte heller haft någon konkurrensfördel av det.</textBlock>
    <textBlock id="i-a3cf25462ebb0f8a">Den svenska elförbrukningen är 2,6 gånger högre per capita än i resten av EU. Statligt stöd till ny elproduktion utan föregående avveckling av fossil kraft och kärnkraft kommer därför bara att låsa fast Sverige i en allt större överkonsumtion av el.</textBlock>
    <textBlock id="i-f92f5dc991257bb3">Det krävs en målsättning för sparande och effektivisering och en kraftfull politik som leder mot det målet, för att få bort det omfattande slöseriet med elanvändningen i allmänhet och elvärme i synnerhet.</textBlock>
    <textBlock id="i-5790d8a394f1407f">Annars kommer satsningen på förnybara energikällor inte att leda till någon avveckling av kärnkraft och fossilkraft utan bara till en höjning av konsumtionen av el.</textBlock>
    <textBlock id="i-72853964f2266a7b">En viktig del av problemet är att elmarknaden fungerar som en motor för alltmer ökad elförbrukning. Den nuvarande situationen på elmarknaden är ett arv från monopoltiden. I syfte att minska oljeberoendet byggdes kärnkraften ut så mycket att den, förutom att förse industrin med billig kraft, även kunde användas till elvärme i villor. Nu finns det inte längre någon överkapacitet på elmarknaden, och därför borde alla kunna vara överens om att marknadens funktionssätt måste ändras.</textBlock>
    <textBlock id="i-9fc7c95a73139e01">Att den stora delen av elkonsumenterna inte kan handla el på den verkliga elmarknaden, spotmarknaden, utan är hänvisad till elsäljarnas andrahandsmarknad, gör att priset på el inte är det verkliga priset utan en konstruktion. Därför skapar priset inte balans mellan utbud av och efterfrågan på el, och av det skälet uppstår inte de naturliga incitamenten, varken till sparande eller till investeringar.</textBlock>
    <textBlock id="i-7163fbcedc7844fb">Att elmarknaden ser ut som den gör möjliggör bland annat en hög konsumtion av elvärme, vilket förmodligen var meningen från början. Om konsumenterna får el till spotpris får varje konsument betala sin egen konsumtion till rätt pris vid varje tillfälle. De prisförsäkringar som elbolagen nu använder för att smeta ut kostnaderna skulle då få tas av varje konsument individuellt. Var och en skulle betala kostnaden för sin egen konsumtion, inte för andras.</textBlock>
    <textBlock id="i-0bd60ba0a46c4986">Det skulle då i och för sig också bli ett marknadsstyrt incitament för elmätare. Samhället skulle inte behöva ingripa för att få fram bättre elmätning.</textBlock>
    <textBlock id="i-127cadc241a2419d">Jag är förvånad över att Socialdemokraterna,</textBlock>
    <textBlock id="i-ff7cfc7d792f109a">Vänstern och Centern inte vill göra en utredning för att klargöra hur en rättvisare elmarknad skulle ut. Jag kan inte tolka det på annat sätt än att Socialdemokraterna använder elfrågan för att skydda sitt regeringsinnehav. Den splittrar ju borgerligheten effektivt.</textBlock>
    <textBlock id="i-ebaa196b413322fd">Jag är ännu mer förvånad över att de borgerliga partierna inte vill utreda detta. En genomskinlig elmarknad borde ligga i linje med deras värderingar, och möjligheten till en enad borgerlighet borde kanske intressera mer än värnandet av kärnkraften.</textBlock>
    <textBlock id="i-4ab71b959e6c61fd">Men för att återgå till certifikaten: Undantaget från kvotplikten för den elintensiva industrin är inte bra. Denna utgör ju inte något homogent block, utan där finns både modern och föråldrad industri, både industri som har möjligheter att minska sin användning och industri som har små möjligheter att minska elanvändningen. Det är särskilt i den elintensiva industrin som elcertifikaten skulle kunna ge påtagliga effekter.</textBlock>
    <textBlock id="i-b81b5ce0b55562d1">Att som regeringen undanta skogsindustrin från kvotplikt är särskilt omotiverat då tillverkning av både kemisk massa och återvinningsmassa har goda förutsättningar att ge ett överskott av certifikatsberättigad el.</textBlock>
    <textBlock id="i-cbf9f2475e260dbf">Regeringens förslag om undantag från kvotplikt för petroleumraffinaderier står direkt i motsats till principen om att förorenaren betalar. Det gör det svårare för Sverige att klara det klimatmål som riksdagen antog 2002.</textBlock>
    <textBlock id="i-f112f8d594b3f474">Elcertifikatsfrågan bör inte ses som isolerad från pågående arbete på skatteområdet. Det får inte bli så att elcertifikaten är ett ytterligare steg i en utveckling där de stora, ofta kraftigt miljöstörande, elförbrukarna får allt billigare el medan hushållskunderna får allt dyrare el. Förändringstrycket skulle då bli som starkast där kunskapen och förmågan till förändring är som minst.</textBlock>
    <textBlock id="i-ef48515c0c10ec5a">Det sammanvägda resultatet av de ändrade villkoren i det arbete som bedrivs, bland annat av Skattenedsättningskommittén och Flexmex-utredningen och det arbete som bedrivs när det gäller en förändrad kraftvärmelagstiftning, bör, sammantaget med elcertifikaten, medföra att svensk industri får ungefär samma elpriser och villkor som konkurrenterna. Det anser jag.</textBlock>
    <textBlock id="i-ba0ecc7265e551d9">Ett annat problem med elcertifikaten är att de är krångliga och kommer att bidra till att elräkningarna blir ännu svårbegripligare än för närvarande. För att förenkla systemet bör det utredas om nätbolagen kan hantera kvotplikten för elanvändarna. Nätbolagen bör kunna hantera elcertifikaten enklare och billigare än elleverantörerna. Det här står också i samklang med mina idéer om elmarknadens reformering, som jag ju vill ska utredas.</textBlock>
    <textBlock id="i-5d2a4aba682dd10c">De föreslagna kvotnivåerna i elcertifikatssystemet ligger väsentlig under de krav som ställs i EG-</textBlock>
    <textBlock id="i-8571989e901dda83">direktivet. Där krävs att Sverige ökar årsproduktionen av el från förnybara energikällor med cirka 25 terawattimmar. De kvoter som regeringen nu föreslår motsvarar ungefär hälften av det.</textBlock>
    <textBlock id="i-745466c63cdfb7f3">När det gäller certifikatsberättigad produktion motsätter sig Miljöpartiet varje utbyggnad av vattenkraften. Därför bör vattenkraft inte komma i fråga för elcertifikat. De skyddade älvarna måste förbli skyddade. Småskalig vattenkraft innebär ofta en skada på naturen som inte står i proportion till nyttan av ingreppet. I princip har jag inget att invända mot effektiviseringar av befintliga vattenkraftverk.</textBlock>
    <textBlock id="i-e8ac38d88c9ab05d">När det gäller torv kan vi konstatera att vi talar om ett fossilt bränsle. Om man jämför utsläppen av koldioxid från torv med andra bränslen som vi diskuterar kan vi finna att torv har ett utsläpp på 106</textBlock>
    <textBlock id="i-03946f4fa9cd7a04">gram koldioxid per megajoule bränsle medan kol har</textBlock>
    <textBlock id="i-ab3cebec8a3b3b32">97. Det är alltså betydligt värre än kol. Naturgas har</textBlock>
    <textBlock id="i-91386d705104349e">56, olja 76 och torv alltså 106. Ur klimatsynpunkt är det alltså mycket värre än olja och stenkol, och värre än brunkål.</textBlock>
    <textBlock id="i-0da650c3955f8b3f">År 2001 resulterade torvförbränningen i 1,4 miljoner ton koldioxid, eller 2 % av Sveriges växthusgasutsläpp. Det här är väldigt betydelsefullt eftersom riksdagen har bestämt sig för att minska med 4 %.</textBlock>
    <textBlock id="i-c15ee197748e54a0">Om Torvutredningen får som den vill, och vi fördubblar uttaget av torv, skulle det innebära att hela den minskning som vi annars skulle ha haft kommer att upptas av torvförbränningen. Skogsbränsle anser jag bara ska förekomma som certifikatsberättigad när den är FSC-certifierad.</textBlock>
    <textBlock id="i-e1e92475256617e0">Det finns en potential för ökat biobränsleuttag inom ramen för vad naturen tål, men det finns också en risk för ett förödande uttag av biomassa. Uttag från enbart FSC-certifierad skog är ett minimikrav på vad som kan sägas vara hållbart uttag.</textBlock>
    <textBlock id="i-13e99e798000502f">Det finns också en betydande oro för att biobränslen nu kommer att konkurrera ut till exempel massaindustri. I gårdagens Dagens Industri säger</textBlock>
    <textBlock id="i-cf2b36c30d62b05b">Göran Lundin, vd i Skogsindustrierna, att vi i Sverige biter oss själva i svansen om vi använder vedråvaran till att elda med. Massaved ger fler personer arbete inom skogsindustrin än om den används i ett värmeverk. Att situationen kan bli så här tycker jag visar att utredningen och propositionen är hafsiga. De borde ha tänkt lite längre och lite mer så att inte den här situationen skulle uppstå.</textBlock>
    <textBlock id="i-4acdcb41504f3f46">Enligt uppgifter från vindkraftsbranschen håller alla leverantörer av vindkraft på att dra ned sin verksamhet eller att helt lämna marknaden. På projektörssidan ser det likadant ut, fast med eftersläpning. Som tidigare har sagts har, av sex ursprungliga, två lagt av och några ytterligare är på väg att sluta. Kraven från branschen är en utredning om sanktionsbeloppet i certifikaten. Deras idé, att sanktionerna ska vara kopplade till ett långsiktigt elpris, tycker jag nog borde utredas. Det finns anledning att vara orolig för vindkraftsbranschen i certifikatsförslaget.</textBlock>
    <textBlock id="i-a93e93dfd5cd4c1a">När det gäller levantörsbyten instämmer jag i kritiken från de borgerliga partierna. Jag anser också att det behövs speciella garantier för leveranssäkerhet.</textBlock>
    <textBlock id="i-f78680416ece1043">Jag anser att det behövs ett kompetenscentrum för vindkraft, och det bör företrädesvis läggas på Gotland.</textBlock>
    <textBlock id="i-3d7d902e966aae6c">Att jag bifaller Eva Flyborgs motion beror på att de åtgärder som beskrivs i majoritetens förslag handlar om att hantera de risker som finns. Det Flyborgs motion vill ha är en utredning av brister i kunskapsläget, vilket lite grann är något annat. Jag stöder henne alltså i den delen.</textBlock>
  </contentBlock>
  <contentBlock page="0" id="i-5befbfe2b51aecf3">
    <textBlock id="i-4d62cad1724fb2a2">Anf.  131  LENNART BEIJER (v) replik:</textBlock>
    <textBlock id="i-b846bf68ed5ad8ce">Fru talman! Jag har två frågor till Ingegerd. Du säger att vi i Sverige använder 2,6 gånger mer el per capita än i EU. Det vet vi alla att det beror på att vi dels har en liten folkmängd, dels har en väldigt stor elintensiv basindustri. Egentligen är den korta frågan:</textBlock>
    <textBlock id="i-bd4d14838e033912">Anser Ingegerd att Sverige ska minska andelen elintensiv industri?</textBlock>
    <textBlock id="i-a8309add6eae5e4a">Sedan har vi den andra frågan. Jag fattar det som att Miljöpartiet inte vill bygga ut vattenkraften i Sverige mer. Det har jag stor förståelse för. Men samtidigt säger Ingegerd att enligt EU kan vi minsann öka andelen förnyelsebart med 25 terawattimmar till år</textBlock>
    <textBlock id="i-305fb19a16f2bff5">2010, och inte bara med de 10 som vi själva står för.</textBlock>
    <textBlock id="i-e38c31bea5c76cab">Då undrar jag om Ingegerd vet om att när EU säger</textBlock>
    <textBlock id="i-27e47682998c9991">25 terawattimmar menar de att man ska bygga ut ett par av älvarna i Sverige. Tycker Ingegerd att det vore en bra linje?</textBlock>
  </contentBlock>
  <contentBlock page="0" id="i-1093069a40857331">
    <textBlock id="i-845b77edf75754c1">Anf.  132  INGEGERD SAARINEN (mp) replik:</textBlock>
    <textBlock id="i-eba0d58d71c50994">Fru talman! Självklart anser jag inte att det är en bra linje att bygga ut orörda älvar. Det har jag redan sagt i mitt anförande, att jag anser att vi inte ska hålla på med det. Vi vill givetvis inte lägga ned elintensiv industri.</textBlock>
    <textBlock id="i-fa87ab3ee58034d9">Att vi använder 2,6 gånger mer el än genomsnittet i Europa beror inte bara på elintensiv industri. Det finns elintensiv industri även i andra länder. Det beror dels på att svensk industri i gemen, alltså även industri som inte är elintensiv, använder dubbelt så mycket el som motsvarande industri ute i Europa, dels på att vi har byggt ut elvärmen väldigt mycket i Sverige.</textBlock>
    <textBlock id="i-b3aa78893530c749">Det trodde jag att vi var överens om inte var lämpligt.</textBlock>
  </contentBlock>
  <contentBlock page="0" id="i-71b94e1ba212a642">
    <textBlock id="i-3bb6aaa19de92261">Anf.  133  LENNART BEIJER (v) replik:</textBlock>
    <textBlock id="i-2e5196f3a806df9d">Fru talman! Jag vet att Miljöpartiet inte vill bygga ut vattenkraften. Men ändå läxar du upp oss när vi inte når upp till mer än 10 terawattimmar förnybar energi och säger att vi enligt EU kan nå 25, Ingegerd</textBlock>
    <textBlock id="i-105d3b51204c14f4">Saarinen. Jag vet att det i de 25 terawattimmarna ligger en utbyggnad av svenska älvar. Då tycker jag inte att det är särskilt bra att tala om 25 terawattimmar. Det skulle vara bra om Ingegerd Saarinen kunde erkänna det.</textBlock>
    <textBlock id="i-222f89f671ab3d9b">Det är riktigt att elvärmen tar en del när det gäller elanvändningen per capita. Vi har också haft billig el.</textBlock>
    <textBlock id="i-e8a1f9c8d0717476">Vanlig industri kanske har slösat med el, det erkännes. Men ändå beror en stor del av elanvändningen i</textBlock>
    <textBlock id="i-cd552fc4d6a7d8e7">Sverige på att vi av naturliga skäl har en ansamling av tung, elintensiv basindustri. Det bör man också säga när man återkommer till att vi i Sverige använder så mycket mer el än man gör i Europa.</textBlock>
  </contentBlock>
  <contentBlock page="0" id="i-77c11cdae2151ffc">
    <textBlock id="i-e00c7ad1b0e51db0">Anf.  134  INGEGERD SAARINEN (mp) replik:</textBlock>
    <textBlock id="i-6f7a3d7b86faa726">Fru talman! Jag tror att vi skulle kunna få en betydligt snabbare utbyggnad av förnybar elvärme än man tänker sig i elcertifikatssystemet. Till exempel har vi från ganska många fått höra hur svårt vindkraftsindustrin har det nu och att den är på väg att lämna landet. Vad beror det på då? Det beror i varje fall inte på att vindkraftsindustrin har fått gynnsamma villkor med elcertifikaten.</textBlock>
    <textBlock id="i-9065d6b55f7c1c1b">Jag kommer inte riktigt ihåg Lennart Beijers frågan beträffande industrin. Det har visats att vanlig industri använder dubbelt så mycket energi som motsvarande industri i Europa. Är inte det ett varningstecken för Lennart Beijer?</textBlock>
  </contentBlock>
  <contentBlock page="0" id="i-caa732a57185a990">
    <textBlock id="i-89772e4d7220882e">Anf.  135  LARS JOHANSSON (s):</textBlock>
    <textBlock id="i-5c70521f8c2d0a46">Fru talman! Socialdemokraterna har tillsammans med Vänsterpartiet och Centerpartiet en gemensam energipolitik. Vår energipolitik har som mål att trygga en långsiktig energiförsörjning för hela landet med låg negativ påverkan på miljö och klimat. Lennart</textBlock>
    <textBlock id="i-df0d9a6d3d0ed292">Beijer har också tidigare redovisat utvecklingen sedan den första energiöverenskommelsen 1997.</textBlock>
    <textBlock id="i-6404c29a8dd53b55">Nyligen kom också regeringen överens med Centern och Vänsterpartiet om hur kärnkraften ska avvecklas genom en marknadsstyrd avvecklingsplan.</textBlock>
    <textBlock id="i-253c8a2054b99819">En av flera förutsättningar för att det ska lyckas är att vi får fram mer av förnybar energi. Vid dagens riksdagsbehandling ska vi därför ta ställning till regeringens förslag om elcertifikat för att främja förnybara energikällor.</textBlock>
    <textBlock id="i-f494bd82591b1b37">För snart ett år sedan ställde sig riksdagen bakom ett mål för el producerad med förnybar energi som regeringen hade lagt fram i propositionen om samverkan för en trygg, effektiv och miljövänlig energiförsörjning. Det beslutade målet innebär att användningen av el från förnybara energikällor ska öka med</textBlock>
    <textBlock id="i-3b96d51684d322a3">10 terawattimmar till år 2010. En utvärdering ska göras under 2004 om det finns förutsättningar för att ytterligare öka elproduktionen med förnybara energikällor.</textBlock>
    <textBlock id="i-13d4a457984cf4cb">EU har också utfärdat ett direktiv med uppmaning till medlemsstaterna om att ta fram nationella mål för den framtida användningen av el producerad med förnybara energikällor. Enligt de referensvärden som</textBlock>
    <textBlock id="i-484cfac16af3adda">EU anser att Sverige ska utgå från behöver vi öka med 25 terawattimmar till år 2010. Detta är dock inget bindande mål. Däremot kan en granskning 2004</textBlock>
    <textBlock id="i-8a188601bc3c3f78">leda fram till att elproduktionen kan utökas till 15</textBlock>
    <textBlock id="i-2db54c715451d87f">terawattimmar år 2012, med förnybar energi.</textBlock>
    <textBlock id="i-8f13eb73d6dfd353">Med andra ord så är kraven på att göra mer i Sverige för att öka användningen av förnybar energi starka, inte minst av miljöskäl. Regeringens förslag för att stimulera till ökad användning av förnybar el är nödvändigt eftersom produktionen av el via fossila bränslen och kärnkraft har ett ekonomiskt lägre pris i dag. På sikt handlar det därför om att stimulera fram ökad användning av förnybar energi.</textBlock>
    <textBlock id="i-73353f3df0dc56a9">Det föreslagna elcertifikatssystemet är utformat på följande sätt. Den som producerar en megawattimme förnybar el tilldelas av staten, utan vederlag, ett elcertifikat. Elanvändarna åläggs en skyldighet, så kallad kvotplikt, att varje kalenderår förvärva ett antal elcertifikat i förhållande till sin elförbrukning under kalenderåret. Den elanvändare som efter utgången av kalenderåret inte kan visa att han fullgjort sin skyldighet blir tvungen att till staten betala en kvotpliktsavgift som kommer att vara högre än kostnaderna för att förvärva elcertifikat.</textBlock>
    <textBlock id="i-e80a261d1bed619d">Därmed uppstår en fördel med att handla med elcertifikat, och de ökade intäkterna som denna handel ger kan användas till att stärka den förnybara elens konkurrenskraft på elmarknaden.</textBlock>
    <textBlock id="i-a8d6b3a261141ccf">De som producerar el med användning av vindkraft, solenergi, geotermisk energi, viss vattenkraft -</textBlock>
    <textBlock id="i-48bdb907e0eb16e4">mindre vattenkraftverk - och vågenergi samt vissa biobränslen blir tilldelade elcertifikat.</textBlock>
    <textBlock id="i-68cdefe5e29d8291">Vidare har EG-kommissionen nyligen gjort bedömningen att elcertifikatssystemet är förenligt med</textBlock>
    <textBlock id="i-6f932c484b292905">EG-fördraget.</textBlock>
    <textBlock id="i-0152dfd979f62e34">Fru talman! Näringsutskottet ställer sig mot den här bakgrunden bakom det föreslagna elcertifikatssystemet och anser att det kan skapa möjligheter för en fortsatt utbyggnad av elproduktionen från förnybara energikällor samtidigt som det stimulerar en marknadsdynamik som främjar kostnadseffektivitet och teknikutveckling. Utskottet tillstyrker därför regeringens förslag.</textBlock>
    <textBlock id="i-9183af9fbc862020">Utskottet gör vidare några kompletteringar. Utskottet anser att torv bör berättiga till elcertifikat.</textBlock>
    <textBlock id="i-b79b05303cf7502e">Skälen till detta är miljömässiga. Om torv inte blir certifikatberättigat kommer torven som bränsle i kraftvärmeverken att konkurreras ut av kol. För att torven ska bli certifikatberättigad så krävs ett godkännande av EG-kommissionen. Utskottet föreslår därför att regeringen ges i uppdrag att återkomma till riksdagen i höst efter att frågan har blivit godkänd av kommissionen.</textBlock>
    <textBlock id="i-ef190c19c86e54af">När det gäller den elintensiva industrin så föreslår regeringen undantag från kvotplikten. Skälet är att med ett högre kostnadstryck så skulle risken finnas att dessa företag flyttar till andra länder med lägre kostnader och mindre miljökrav. Utskottet vill dock göra några mindre justeringar avseende vilka industrier som blir undantagna och tillföra träskivindustrin till de branscher som blir undantagna från kvotplikten, vilket Maria Larsson från Kristdemokraterna tidigare framförde.</textBlock>
    <textBlock id="i-412a8f919ecc3885">Bakom utskottets betänkande står en majoritet i riksdagen. Dock finns det några reservationer som jag avslutningsvis vill kommentera.</textBlock>
    <textBlock id="i-1378210b54a856a1">Moderaterna och Folkpartiet avslår förslaget om elcertifikat och tycker att elmarknaden inte ska styras.</textBlock>
    <textBlock id="i-912fb93da8c0d0eb">På en avreglerad elmarknad ska kunderna själva göra sina val. Vill man köpa miljömässig el så kan man göra det, men det ska inte vara något krav. Det andra man säger är att det är ett krångligt system, och det tredje skälet är att det är ett smalt parlamentariskt underlag för denna reform.</textBlock>
    <textBlock id="i-cabf9c9762404745">Majoriteten i utskottet är av en annan uppfattning.</textBlock>
    <textBlock id="i-f1ad4ae5354b2db6">För det första anser vi att det är viktigt att riksdagen driver på för att åstadkomma en förändring till förnybar energi. Historien visar att det inte går av sig själv.</textBlock>
    <textBlock id="i-f0ca75b414819e4c">Här måste det till lagar och regler som gör att energiproducenterna satsar långsiktigt på förnybar energi.</textBlock>
    <textBlock id="i-6b6aaa78289df5e5">För det andra: Visst kan elcertifikat verka komplicerat i början, men alternativet som Kristdemokraterna har föreslagit med fastprissystem där staten garanterar ett visst pris under uppbyggnad av förnybar energi som sedan ska fasas ut blir också något som måste regleras.</textBlock>
    <textBlock id="i-1dd084556c56beb3">För det tredje är det inte sant att det är en smal parlamentarisk bas. Centerpartiet, Vänsterpartiet och</textBlock>
    <textBlock id="i-d415d84b5823aad1">Socialdemokraterna representerar en blocköverskridande majoritet med 196 mandat. Dessutom stöds förslaget delvis av Miljöpartiet. Kristdemokraterna vill också stimulera förnybar energi genom reglering, dock icke via elcertifikat. Den principiella frågan om man vill vara med och reglera fram förnybar energi står faktiskt Kristdemokraterna bakom.</textBlock>
    <textBlock id="i-cbcde6a4f821002b">Den verkligt tunna isen står däremot Moderaterna och Folkpartiet på. Ni som företräder den marknadsliberala linjen utgör en klar minoritet i kammaren. Ni säger nej till vårt förslag och har inget trovärdigt alternativ som kan samla en majoritet i riksdagen.</textBlock>
    <textBlock id="i-af2914ee71e1e0e0">Fru talman! Avslutningsvis yrkar jag bifall till förslaget i näringsutskottets betänkande angående lag om elcertifikat för att främja förnybara energikällor och avslag på samtliga reservationer.</textBlock>
  </contentBlock>
  <contentBlock page="0" id="i-a3af0670fbd21613">
    <textBlock id="i-833da955951eceeb">Anf.  136  MIKAEL ODENBERG (m) replik:</textBlock>
    <textBlock id="i-40600659dad506c6">Fru talman! I inledningen av sitt anförande var</textBlock>
    <textBlock id="i-3928aa2ee1f923ee">Lars Johansson oavsiktligt lustig. Han talade om att</textBlock>
    <textBlock id="i-340b44256b2bb65a">Centern, Vänsterpartiet och Socialdemokraterna stod för en långsiktigt hållbar energipolitik. Jag vill nog hävda att den uppgörelse som ni ingick 1997 inte var någon långsiktig uppgörelse. Den var i allt väsentligt en energipolitisk överenskommelse som handlade om en eller två reaktorer i Barsebäck.</textBlock>
    <textBlock id="i-5706a8d8bb7f2820">Den uppgörelsen utlovade ingenting annat än fortsatt årtalsexercis och ett fortsatt partipolitiskt schackrande med förhandlingar, kontrollstationer och utvärderingar. Det är också precis vad vi har fått. Vi på åskådarplats kan se hur herrarna Pagrotsky, Beijer och Erlandsson förhandlar och förhandlar. Till slut kommer det ut vit rök, och man säger att man åstadkommit en trovärdig energipolitik igen.</textBlock>
    <textBlock id="i-314931598e82315d">Min uppfattning är att det hade varit bättre om era förhandlingar hade brutit samman. Det hade visserligen skapat en ökad osäkerhet, men det är bättre med ökad osäkerhet om energipolitiken än säkerhet om att vi ska fortsätta att medvetet föröda de elproduktionsresurser som står till förfogande.</textBlock>
    <textBlock id="i-d9479da89d85b391">Sedan talade Lars Johansson om en marknadsstyrd avveckling. Elmarknadens avreglering har givit oss förutsättningarna för att lägga ansvaret för elproduktionsapparatens utveckling och miljöanpassning där det ansvaret rätteligen hör hemma, nämligen hos kraftbranschen själv. Det behövs inga politiska beslut för att den branschen ska ta det ansvaret. I vilken annan industribransch sker utveckling och förnyelse efter förhandlingar med Näringsdepartementet?</textBlock>
    <textBlock id="i-7546496a1e0a9f73">Hela idén med det förhandlingsuppdrag som nu givits till generaldirektör Bo Bylund bygger på samma felaktiga grundsyn som 1980 års folkomröstning om kärnkraften, nämligen att man i dag kan låsa framtida generationers beslutsfattande. Det kan man inte, och det kommer Lars Johansson att bli varse i samma ögonblick som verkligheten hinner i kapp den då sittande regeringen.</textBlock>
  </contentBlock>
  <contentBlock page="0" id="i-7cec0bdcafcd9d79">
    <textBlock id="i-2be0126114586ac7">Anf.  137  LARS JOHANSSON (s) replik:</textBlock>
    <textBlock id="i-88e4a2a5c499ebae">Fru talman! Frågan om hur energipolitiken ska föras på lång sikt handlar också väldigt mycket om att försöka åstadkomma breda majoriteter. Därför håller vi fast vid den breda överenskommelse kring hur energipolitiken ska utformas som de tre partierna gick in i. Men energipolitiken utvecklas hela tiden, vilket gör att vi också måste lägga fram nya förslag och förändra politiken.</textBlock>
    <textBlock id="i-75b04b412584da7c">Det som Mikael Odenberg talar om när det gäller kärnkraftens avveckling, och som jag också nämnde inledningsvis, handlar om att vi ska låta Bo Bylund få möjlighet att tillsammans med industrin på marknadens villkor bestämma hur kärnkraften ska fasas ut i</textBlock>
    <textBlock id="i-152015d1b9414891">Sverige. Det är inget unikt för Sverige. Samma typ av uppläggning har man i dag i till exempel Tyskland.</textBlock>
    <textBlock id="i-2bb82f78da4a2eba">Det arbetet pågår nu. Därefter kommer frågan tillbaka till regeringen, och sedermera också till riksdagen då man om ett år redovisar hur arbetet har utvecklats.</textBlock>
    <textBlock id="i-4ad73b777087d1fe">Samma sak gäller elcertifikatsystemet. Det handlar alltså om att utveckla energipolitiken genom att satsa ännu mera på att få fram förnybara energikällor.</textBlock>
    <textBlock id="i-ea0db4edc0908cf8">Även på den punkten samverkar vi, och på det viset finns det en långsiktighet i energipolitiken.</textBlock>
    <textBlock id="i-586b594092495e2d">Problemet för Moderata samlingspartiet är att de hela tiden stoppar huvudet i sanden och hoppas att vi inte ska få någon ny Tjernobylolycka eller Harrisburgolycka. På så sätt kan de fortsätta att driva linjen om att låta kärnkraften vara kvar, att den inte är farlig, att det inte händer någonting. De säger till och med att det är en ren kraft. Men vi vet att den för med sig stora avfallsproblem för många generationer framåt i tiden. Det kan man inte blunda för, utan vi måste arbeta för att få en förändring till stånd så att vi kan säga till våra barn och barnbarn att vi har en energipolitik som är långsiktig och förnybar.</textBlock>
  </contentBlock>
  <contentBlock page="0" id="i-56abeab56b066d71">
    <textBlock id="i-9d64597857dc155e">Anf.  138  MIKAEL ODENBERG (m) replik:</textBlock>
    <textBlock id="i-4263652233741d14">Fru talman! Om vi moderater hade gjort den värderingen av kärnkraften skulle vi inte föreslå stängning av en eller två reaktorer i Barsebäck utan påfordra stängning av samtliga reaktorer i Sverige. Det skulle vara fullständigt oförsvarligt att fortsätta att driva kärnkraften. Det är väldigt originellt att acceptera tio reaktorer och vara motståndare till två.</textBlock>
    <textBlock id="i-1847556170635ebf">Har Lars Johansson inte lärt sig något? Hela det förhandlingsspel som nu ska utspelas mellan regeringen och industrin bygger på att man i ett avtal med industrin ska kunna låsa morgondagens beslutsfattare och framtida generationer.</textBlock>
    <textBlock id="i-e97b727c8761584a">Har Lars Johansson inte lärt sig någonting? Utgångspunkten för 1980 års folkomröstning var att man genom folkomröstningen och det efterföljande beslutet skulle kunna låsa oss i dag. Nu visar det sig att ingenting av grunderna och förutsättningarna för</textBlock>
    <textBlock id="i-0ac40c3acd24fca4">1980 års folkomröstning äger längre någon giltighet.</textBlock>
    <textBlock id="i-3fef56ac18726515">1997 års energipolitiska beslut är med sina investeringsprogram ett minne blott. Birgitta Dahl stod bakom ett oåterkalleligt riksdagsbeslut som återkallades några år senare. Det har visat sig att det inte var möjligt att binda riksdagen ens fem år framåt i tiden.</textBlock>
    <textBlock id="i-b2560c2b8eb2bbe2">Och här står Lars Johansson och tror att man i en överenskommelse med industrin ska kunna binda morgondagens beslutsfattare och morgondagens generationer av väljare. Det har ingen rim, och det har ingen reson.</textBlock>
    <textBlock id="i-434c06c939013db0">Låt mig också till sist säga att den energipolitik som såg dagens ljus i 1997 års folkomröstning förvisso har majoritet i denna kammare, men det är inte fråga om någon bred och samlande energipolitik. Det är, Lars Johansson, en energipolitik i konfrontation med den svenska industrin, en samlad fackföreningsrörelse och en betydande opinion i det svenska folkdjupet.</textBlock>
  </contentBlock>
  <contentBlock page="0" id="i-e27c652c8e884525">
    <textBlock id="i-fa892ca1059bd824">Anf.  139  LARS JOHANSSON (s) replik:</textBlock>
    <textBlock id="i-06f073e549d5fc5a">Fru talman! Jag har för mig att folkomröstningen var den 23 mars 1980, inte 1997. Det viktiga med folkomröstningen 1980 var att den stakade ut en energipolitisk linje i Sverige som innebar att vi successivt skulle avveckla kärnkraften. Det var den linjen som vann. Det andra som man sade i folkomröstningen var att vi ska satsa på energibesparingar och förnybar energi för att ersätta den energi som vi fått via kärnkraften. Det var det avgörande i folkomröstningen. Det är den linjen vi fullföljer.</textBlock>
    <textBlock id="i-e7fe3b9546784546">Jag kan hålla med om att det hela har tagit ganska lång tid. Det har tagit längre tid än vad vi då trodde, men det finns skäl till det. Bland annat har en mycket stor del av vår basindustri, den elintensiva industrin, stor betydelse för det svenska hushållet. Därför är det viktigt att vi tar hänsyn till den elintensiva industrins behov när vi gör en anpassning av vår energipolitik till de förhållanden som gällde för den.</textBlock>
    <textBlock id="i-6dd660914aa55257">Vi måste utveckla vår industri i Sverige parallellt med att vi ser till att vi har en utveckling med förnybar energi. Då kan man inte omedelbart stänga av kärnkraften, utan det måste göras när det finns ett alternativ. Det är bland annat därför som dagens förslag ligger på riksdagens bord.</textBlock>
    <textBlock id="i-c11408ba98883aa5">(forts. 10 §)</textBlock>
    <textBlock id="i-d0d0f0bdf7c730e9">Ajournering</textBlock>
  </contentBlock>
  <contentBlock page="0" id="i-a5ca99034e7faecb">
    <textBlock id="i-130a0d5e5003fb50">Kammaren beslutade kl.15.58 på förslag av tredje vice talmannen att ajournera förhandlingarna till kl. 16.00 då votering skulle äga rum.</textBlock>
    <textBlock id="i-89e67c20e83f99cd">Återupptagna förhandlingar</textBlock>
  </contentBlock>
  <contentBlock page="0" id="i-341974ba5596a838">
    <textBlock id="i-4c8cdc2e82a7e66a">Förhandlingarna återupptogs kl. 16.00.</textBlock>
  </contentBlock>
  <contentBlock page="0" id="i-ae6da9c40b77fffc">
    <textBlock id="i-196472c0a0faf992">9 §  Beslut om ärenden som slutdebatterats vid dagens sammanträde</textBlock>
  </contentBlock>
  <contentBlock page="0" id="i-ad0258e7fbe9f8b2">
    <textBlock id="i-a6477db142b37d38">UU16 Irakkonflikten och FN-stadgans våldsförbud</textBlock>
    <textBlock id="i-372252b788e5fb9c">Propositioner ställdes först beträffande utskottets förslag till beslut och därefter i fråga om motiveringen.</textBlock>
    <textBlock id="i-ad2a871e0a649d41">Förslag till beslut:</textBlock>
    <textBlock id="i-8b67ddb594dd17fe">1. utskottet</textBlock>
    <textBlock id="i-6ec8b87114f05c24">2. res. 1 (v, mp)</textBlock>
    <textBlock id="i-667fd1c4430a4894">Votering:</textBlock>
    <textBlock id="i-7f4bd8342bb1e073">235 för utskottet</textBlock>
    <textBlock id="i-91466c029f95028f">37 för res. 1</textBlock>
    <textBlock id="i-4d539e37b7535cf0">17 avstod</textBlock>
    <textBlock id="i-91933f4f236c7322">60 frånvarande</textBlock>
    <textBlock id="i-f5902aca175afc56">Kammaren biföll utskottets förslag.</textBlock>
    <textBlock id="i-00f1eaec91d41596">Partivis fördelning av rösterna:</textBlock>
    <textBlock id="i-97a293ebf18ef4e2">För utskottet:  126 s, 40 m, 25 fp, 25 kd, 19 c</textBlock>
    <textBlock id="i-4f526de58602211f">För res. 1:     1 kd, 22 v, 14 mp</textBlock>
    <textBlock id="i-3b7429dfab44ce82">Avstod:         2 m, 14 fp, 1 kd</textBlock>
    <textBlock id="i-a8d5defe05cba4b2">Frånvarande:    18 s, 13 m, 9 fp, 6 kd, 8 v, 3 c, 3 mp</textBlock>
    <textBlock id="i-da9a8b24cf886826">Anne Marie Brodén och Henrik von Sydow (båda m)</textBlock>
    <textBlock id="i-5788838a5741e0b2">samt Ulf Nilsson (fp) anmälde att de avsett att rösta ja men markerats ha avstått från att rösta.</textBlock>
    <textBlock id="i-170bee3549e1585d">Motiveringen:</textBlock>
    <textBlock id="i-fa3c6900d9ad7e6f">Godkännande av</textBlock>
    <textBlock id="i-640585989cb68404">1. utskottets motivering</textBlock>
    <textBlock id="i-564d1db0f70e61af">2. motiveringen i res. 2 (m, fp, kd)</textBlock>
    <textBlock id="i-bd462f93861d8fd8">3. motiveringen i res. 3 (c)</textBlock>
    <textBlock id="i-4aa119070e0d5869">Förberedande votering:</textBlock>
    <textBlock id="i-20cd4abbc27bb137">113 för res. 2</textBlock>
    <textBlock id="i-39c2970fe60d8ba8">19 för res. 3</textBlock>
    <textBlock id="i-cb5c98efa748ad72">163 avstod</textBlock>
    <textBlock id="i-24ed5f20a2eae4ef">54 frånvarande</textBlock>
    <textBlock id="i-bd8849ffcd3910ac">Kammaren biträdde res. 2.</textBlock>
    <textBlock id="i-f1ad3f31ab8a3581">Huvudvotering:</textBlock>
    <textBlock id="i-d68b0141690d1c2c">145 för utskottet</textBlock>
    <textBlock id="i-2171516e1f3b6882">111 för res. 2</textBlock>
    <textBlock id="i-9df308dba2020f9a">38 avstod</textBlock>
    <textBlock id="i-7ba6b1020a274b02">55 frånvarande</textBlock>
    <textBlock id="i-071554c82b853076">Kammaren biföll utskottets motivering.</textBlock>
    <textBlock id="i-3624a603326db831">Partivis fördelning av rösterna:</textBlock>
    <textBlock id="i-5738ebb7e5a04f80">För utskottet:  126 s, 19 v</textBlock>
    <textBlock id="i-07f8fb5e8e4f1735">För res. 2:     43 m, 41 fp, 27 kd</textBlock>
    <textBlock id="i-bca095f3d2a12085">Avstod:         2 fp, 3 v, 19 c, 14 mp</textBlock>
    <textBlock id="i-4f30913468624ced">Frånvarande:    18 s, 12 m, 5 fp, 6 kd, 8 v, 3 c, 3 mp</textBlock>
  </contentBlock>
  <contentBlock page="0" id="i-487d362cce7d4a50">
    <textBlock id="i-e297963951c4525a">KU15 Moderniserad riksdagsordning</textBlock>
    <textBlock id="i-7c63cd4c39b374de">Riksdagsordningens huvudbestämmelser</textBlock>
    <textBlock id="i-83dda5cfa9727d73">I betänkandet föreslogs ändringar i huvudbestämmelser i riksdagsordningen. Av förslaget framgick att ändringarna önskades bli genomförda med ett enda beslut.</textBlock>
    <textBlock id="i-8f8d7f8b9c12624b">För bifall därtill krävdes, i enlighet med 8 kap. 16 §</textBlock>
    <textBlock id="i-5a2a23a79356a275">andra meningen regeringsformen, att minst tre fjärdedelar av de röstande och mer än hälften av riksdagens ledamöter förenade sig om beslutet.</textBlock>
    <textBlock id="i-0259f5957f8b2dab">Enligt 5 kap. 3 § andra stycket riksdagsordningen skulle beslutet fattas genom omröstning med omedelbar rösträkning.</textBlock>
    <textBlock id="i-1e45b6f358fa92f5">Votering:</textBlock>
    <textBlock id="i-84bd678794eee9a9">295 för bifall</textBlock>
    <textBlock id="i-fb0aebc0646eb8bf">54 frånvarande</textBlock>
    <textBlock id="i-1638261598c26aef">Tredje vice talmannen konstaterade att minst tre fjärdedelar av de röstande och mer än hälften av riksdagens ledamöter hade röstat ja. Kammaren hade således bifallit utskottets förslag.</textBlock>
    <textBlock id="i-1a538195adabe790">Partivis fördelning av rösterna:</textBlock>
    <textBlock id="i-1394926e80e766e5">För bifall:     126 s, 43 m, 43 fp, 27 kd, 22 v, 19 c,</textBlock>
    <textBlock id="i-85bd07e512b67ab7">15 mp</textBlock>
    <textBlock id="i-0d7be92095945577">Frånvarande:    18 s, 12 m, 5 fp, 6 kd, 8 v, 3 c, 2 mp</textBlock>
  </contentBlock>
  <contentBlock page="0" id="i-ddd4882feccfb26a">
    <textBlock id="i-79839dc560979d20">Betänkandet i övrigt</textBlock>
    <textBlock id="i-2aac385a975ba827">Kammaren biföll utskottets förslag.</textBlock>
  </contentBlock>
  <contentBlock page="0" id="i-ba276780e4e19d29">
    <textBlock id="i-d44c67fc8ddae773">KU19 Riksdagens arbetsformer</textBlock>
    <textBlock id="i-9a07a2122b7d0d91">Punkt 4 (Ledamöternas placering i plenisalen)</textBlock>
    <textBlock id="i-bb8282cebac95031">1. utskottet</textBlock>
    <textBlock id="i-066a7a0be9b6b1da">2. res. 1 (m, kd)</textBlock>
    <textBlock id="i-2ed6a6cec55b2a91">Votering:</textBlock>
    <textBlock id="i-e7747418bbc00c01">224 för utskottet</textBlock>
    <textBlock id="i-7f98907256baffb6">70 för res. 1</textBlock>
    <textBlock id="i-faeebcf0d912b22f">55 frånvarande</textBlock>
    <textBlock id="i-926535b6f5f1e4e0">Kammaren biföll utskottets förslag.</textBlock>
    <textBlock id="i-89af74f7a492191c">Partivis fördelning av rösterna:</textBlock>
    <textBlock id="i-743ff59f946e9b4a">För utskottet:  126 s, 43 fp, 21 v, 19 c, 15 mp</textBlock>
    <textBlock id="i-065b860d17edecbe">För res. 1:     43 m, 27 kd</textBlock>
    <textBlock id="i-bf5c810cebafd34f">Frånvarande:    18 s, 12 m, 5 fp, 6 kd, 9 v, 3 c, 2 mp</textBlock>
  </contentBlock>
  <contentBlock page="0" id="i-0c89b05416cd0834">
    <textBlock id="i-ae9fb70f4d13dfad">Punkt 5 (Europaparlamentarikernas deltagande i riksdagsdebatter m.m.)</textBlock>
    <textBlock id="i-da20a59baa775dd4">1. utskottet</textBlock>
    <textBlock id="i-7d74e90d3aa20e31">2. res. 2 (fp)</textBlock>
    <textBlock id="i-132b3f7cf3dddc89">Votering:</textBlock>
    <textBlock id="i-014d4ca7341eaa1d">252 för utskottet</textBlock>
    <textBlock id="i-308df6f36744ee9e">42 för res. 2</textBlock>
    <textBlock id="i-9579a9ac5f2059b6">55 frånvarande</textBlock>
    <textBlock id="i-5b429a82d70841e0">Kammaren biföll utskottets förslag.</textBlock>
    <textBlock id="i-b8130d4bae319587">Partivis fördelning av rösterna:</textBlock>
    <textBlock id="i-34b66aa598209c48">För utskottet:  126 s, 43 m, 27 kd, 22 v, 19 c, 15 mp</textBlock>
    <textBlock id="i-bc731934b29c8f95">För res. 2:     42 fp</textBlock>
    <textBlock id="i-3ef0df98de4aff37">Frånvarande:    18 s, 12 m, 6 fp, 6 kd, 8 v, 3 c, 2 mp</textBlock>
  </contentBlock>
  <contentBlock page="0" id="i-067c3cc87ab8ed0b">
    <textBlock id="i-84870bc9e1308aaf">Punkt 7 (Budgetprocessen)</textBlock>
    <textBlock id="i-f0598a7446d7e3c3">1. utskottet</textBlock>
    <textBlock id="i-099a86fab6b44df1">2. res. 3 (kd)</textBlock>
    <textBlock id="i-9924339f211c94d3">Votering:</textBlock>
    <textBlock id="i-c9f25222b5984516">268 för utskottet</textBlock>
    <textBlock id="i-2bb355d356fa812a">27 för res. 3</textBlock>
    <textBlock id="i-57ebaf04a2418f9d">54 frånvarande</textBlock>
    <textBlock id="i-67180177203ddc44">Kammaren biföll utskottets förslag.</textBlock>
    <textBlock id="i-dbf6eeae282e579f">Partivis fördelning av rösterna:</textBlock>
    <textBlock id="i-c7af04e9cf128da4">För utskottet:  126 s, 43 m, 43 fp, 22 v, 19 c, 15 mp</textBlock>
    <textBlock id="i-b7ea5aae81433e35">För res. 3:     27 kd</textBlock>
    <textBlock id="i-61bd3d7f58f7d3f5">Frånvarande:    18 s, 12 m, 5 fp, 6 kd, 8 v, 3 c, 2 mp</textBlock>
  </contentBlock>
  <contentBlock page="0" id="i-cc4fd5dd3b469d9c">
    <textBlock id="i-60f9a6cb98cf7dba">Punkt 11 (Jämställdhetsaspekter i utskottsarbetet)</textBlock>
    <textBlock id="i-0d4cd63eb527e69a">1. utskottet</textBlock>
    <textBlock id="i-65993cb311f8c621">2. res. 5 (v, mp)</textBlock>
    <textBlock id="i-59973301e563f85f">Kammaren biföll utskottets förslag med acklamation.</textBlock>
  </contentBlock>
  <contentBlock page="0" id="i-2dbad275de863b1a">
    <textBlock id="i-e517f4eef92cc416">Punkt 14 (Riksdagsledamotsarvodet)</textBlock>
    <textBlock id="i-228d1361e33ebcad">1. utskottet</textBlock>
    <textBlock id="i-a9ed387b937846e6">2. res. 7 (mp)</textBlock>
    <textBlock id="i-3960b1c5244ee2af">Votering:</textBlock>
    <textBlock id="i-75ca9ca5c8e9f7d1">274 för utskottet</textBlock>
    <textBlock id="i-6546d9c7ec16840e">14 för res. 7</textBlock>
    <textBlock id="i-56ea64d1a5aad1c7">7 avstod</textBlock>
    <textBlock id="i-9a5d4f6721c21025">54 frånvarande</textBlock>
    <textBlock id="i-7170426573b359c8">Kammaren biföll utskottets förslag.</textBlock>
    <textBlock id="i-4ef5cfee9d0348aa">Partivis fördelning av rösterna:</textBlock>
    <textBlock id="i-f73fc1474c9c96d4">För utskottet:  126 s, 43 m, 43 fp, 27 kd, 16 v, 19 c</textBlock>
    <textBlock id="i-ea995c9dff56f9c8">För res. 7:     4 v, 10 mp</textBlock>
    <textBlock id="i-e6259219d53af2bf">Avstod:         2 v, 5 mp</textBlock>
    <textBlock id="i-3936cf49e303dd48">Frånvarande:    18 s, 12 m, 5 fp, 6 kd, 8 v, 3 c, 2 mp</textBlock>
  </contentBlock>
  <contentBlock page="0" id="i-2cd3f817b86e4145">
    <textBlock id="i-5ea0bc6541f06e38">Övriga punkter</textBlock>
    <textBlock id="i-d5c2641430106e63">Kammaren biföll utskottets förslag.</textBlock>
  </contentBlock>
  <contentBlock page="0" id="i-9730b74f27346c92">
    <textBlock id="i-567808698d0c41ed">10 § (forts. från 8 §) Lag om elcertifikat, m.m.</textBlock>
    <textBlock id="i-8b69135f53e08fe8">(forts. NU6)</textBlock>
  </contentBlock>
  <contentBlock page="0" id="i-aa8858eeb89eda63">
    <textBlock id="i-a1dd9e22da87418a">Anf.  140  MARIA LARSSON (kd) replik:</textBlock>
    <textBlock id="i-f877656a967d2846">Fru talman! Jag saknar vår minister här i dag. Jag tycker Pagrotsky borde ha varit här när vi behandlar en ny viktig reform som ska införas och som det finns ganska mycket kritik emot, från oss i oppositionen men också från ett antal remissinstanser.</textBlock>
    <textBlock id="i-1dbc414acd89530c">Lars Johansson beskrev väl att vi har stort intresse av förnyelsebara energikällor och att deras bas ska vara en växande andel av den svenska energimarknaden. Just av det skälet tycker jag att det är tråkigt att majoriteten i den här kammaren har fastnat för ett system som är dyrt, krångligt och inte skapar den miljönytta som avses. Man har satsat på fel häst. Jag tycker att det system som vi föreslår är överlägset.</textBlock>
    <textBlock id="i-435d38b6940b4e6a">Det är billigare, enklare och framför allt incitamentskapande om man bygger in ett avtrappningssystem.</textBlock>
    <textBlock id="i-857df4c339ddb8ed">Jag ska inte vara långrandig. Jag tänkte ställa två raka ja- och nej-frågor till Lars Johansson som jag nu utnämner till ställföreträdande minister här på ort och ställe och bara i dag, tror jag, men det kan ju bli en fortsättning sedan.</textBlock>
    <textBlock id="i-71b2c70a42db2f42">Målet är satt av regeringen. Vindkraften ska svara för 10 terawattimmar 2015. Är detta ett realistiskt mål, Lars Johansson? Kommer vi att uppnå det målet?</textBlock>
    <textBlock id="i-14c2935944d09335">Min andra fråga handlar om införseln av elcertifikaten som går av stapeln redan den 1 maj. I dag är det den 2 april. Är Lars Johanssons uppfattning att systemet när det införs kommer att fungera problemfritt på den marknad där det ska vara?</textBlock>
  </contentBlock>
  <contentBlock page="0" id="i-7178fc5117e25e45">
    <textBlock id="i-7d363aa70b2b386f">Anf.  141  LARS JOHANSSON (s) replik:</textBlock>
    <textBlock id="i-78617bbe2d7e588b">Fru talman! Först vill jag välkomna Maria Larsson bland dem som ändå tycker att man ska reglera frågan om hur vi ska utveckla den förnybara energin.</textBlock>
    <textBlock id="i-8d6d4d3f5f270cf7">Till skillnad från Moderaterna och Folkpartiet har du och ditt parti den meningen. Det tycker jag är en väsentlig skillnad.</textBlock>
    <textBlock id="i-ad3b049ed0b0b37c">Ni har ett annat förslag vad gäller fasta priser. Vi tror att det är bättre att ha elcertifikat som blir en verksamhet som handlar om att på marknaden skapa en efterfrågan. Vi tror att det gör att de olika energislagen får tävla med varandra på marknadens villkor om att vara den bästa förnybara energin. Det är skälet till varför vi satsar på det. Vi tror att det är ett bättre sätt att skapa en utveckling med förnybar energi.</textBlock>
    <textBlock id="i-337697dab6790c12">Vindkraften är en svår fråga i sammanhanget, eftersom vindkraftsföreträdarna vill ha väldigt mycket statsbidrag för sin utbyggnad. De är lite oroliga. När de ska konkurrera med de andra förnybara energikällorna kanske de får svårigheter med tanke på att de andra kommer att ha bättre och lättare på marknaden eftersom de kan producera billigare elenergi än vindkraften för närvarande kan. Där uppstår ett problem.</textBlock>
    <textBlock id="i-41426c21f2c056a5">Det kan naturligtvis innebära att det kan bli svårigheter att uppnå det mål som tidigare var sagt vad gäller vindkraftens utbyggnad. Det är en fråga som vi måste följa noga.</textBlock>
  </contentBlock>
  <contentBlock page="0" id="i-797d153b3575f8d5">
    <textBlock id="i-0a9dc35126ce2774">Anf.  142  MARIA LARSSON (kd) replik:</textBlock>
    <textBlock id="i-e9bd7e0d9cfcb2c0">Fru talman! Jag tycker att svaret var nej på min första fråga. Den andra hann aldrig besvaras, om det kommer att fungera problemfritt. Jag upprepar den härmed.</textBlock>
    <textBlock id="i-3ca2e6603a30070c">Ja, problemet blir att nå målet. Det beror inte bara på producenterna utan också på de villkor som sätts.</textBlock>
    <textBlock id="i-9033e6bd653273d7">Det är därför som jag tycker att det system med elcertifikat som majoriteten har valt är felvalt. Det ger nämligen samma incitament eller samma kostnadsbild för alla förnybara energikällor, oavsett vilken mognadsgrad de har på marknaden. Man låter dem konkurrera med varandra. Jag tror att vi behöver en mångfald. Risken är att vi nu förlorar mycket kompetens genom den flykt som blir från den småskaliga vattenkraften och från vindkraften som nu har aviserat att den kommer att lämna landet. De är inte längre intresserade av svensk marknad, åtminstone inte fram till 2010.</textBlock>
    <textBlock id="i-95d7b212510f7aa5">Detta tycker jag är en stor kompetensförlust. Jag är orolig för att den mångfald som åtminstone vi har eftersträvat inte kommer att bli en realitet. Jag ser fram emot svaret på de frågor som fortfarande är obesvarade.</textBlock>
  </contentBlock>
  <contentBlock page="0" id="i-80f0e4674d32039b">
    <textBlock id="i-489902fd4c1ed7cb">Anf.  143  LARS JOHANSSON (s) replik:</textBlock>
    <textBlock id="i-e1b287bde16bade7">Fru talman! Jag sade inledningsvis om vindkraften att också jag kan känna en viss oro mot bakgrund av hur marknaden har hanterat frågan, alltså hur de olika vindkraftföretagen har resonerat. Men jag måste samtidigt säga att det är lite märkligt att när vi kan införa ett sätt att stärka den förnybara energin så har vindkraftsproducenterna från början sagt att de inte klarar det och måste ha ännu mera statsbidrag. Jag menar att detta är en fråga där de bör gå tillbaka till sig själva och fundera på om det här verkligen är en hållbar linje i längden eller om det finns annan energi som kan produceras till ett billigare pris när det är förnybart. Det är det som är den avgörande frågan.</textBlock>
    <textBlock id="i-58766302103979cc">Jag är därför inte helt säker på att vi kommer att få den utveckling som flera av vindkraftsproducenterna i dag talar om.</textBlock>
    <textBlock id="i-6a5903da8da84685">Den andra frågan gällde om detta kommer att fungera fullt ut. Enligt de uppgifter vi i näringsutskottet fått från Energimyndigheten är man där ganska övertygad om att man kommer att klara att införa systemet från och med den 1 maj med tanke på de förberedelser som har pågått under längre tid. Jag hoppas därför att detta kommer att infrias.</textBlock>
  </contentBlock>
  <contentBlock page="0" id="i-d57f449e26e85325">
    <textBlock id="i-cbc0f5e7a006d72d">Anf.  144  EVA FLYBORG (fp) replik:</textBlock>
    <textBlock id="i-c601dbd2a10d127d">Fru talman! Lars Johansson återkommer som representant för regeringen och den förda miljö- och energipolitiken ständigt till 1980 års folkomröstning, och det är alldeles riktigt, fru talman. Alla energipolitiska överenskommelser som har träffats på 1990-</textBlock>
    <textBlock id="i-1377623c007c90b1">talet och 2000-talet är väsentligen att härröra till just folkomröstningen 1980. Men då är frågan, Lars Johansson: Hur länge ska ett folkomröstningsresultat binda oss beslutsfattare i allt vi gör? Är det 10 år? Är det 20 år? Är det 25 år detta gamla kärnkraftsbeslut ska gälla, eller är det 30, 40 eller 50 år? När anser</textBlock>
    <textBlock id="i-6e00b34310950670">Lars Johansson att vi inte längre till händer och fötter är bundna till detta beslut?</textBlock>
    <textBlock id="i-80736050d37654ee">Låt mig också återkomma till vad det stod på valsedlarna. Socialdemokraterna och Folkpartiet stod faktiskt på samma sida i den omröstningen - linje 2.</textBlock>
    <textBlock id="i-840a9a49de99348c">Där stod det, Lars Johansson, om jag inte minns alldeles fel - jag fick ju inte rösta själv, men i alla fall -</textBlock>
    <textBlock id="i-647b4c15742bfd9d">att man skulle ta hänsyn till både jobben, ekonomin och miljön. Inget av dessa kriterier är uppfyllt i dag, hävdar jag.</textBlock>
    <textBlock id="i-9b4c4f3af6ed8a1c">Lars Johansson och även näringsminister Pagrotsky försöker utmåla oss i Folkpartiet och även</textBlock>
    <textBlock id="i-36b036f85b0c9f63">Moderaterna som ökenvandrare, någon sorts utkantspartier med en vision som inte delas av någon. I så fall, Lars Johansson, delar vi den ökenvandringen med en stor majoritet av svenska folket. I den senaste undersökningen var mellan 60 % och 70 % eller mer för en bibehållen kärnkraft eller till och med en utveckling av den, en nybyggnation.</textBlock>
    <textBlock id="i-17b50512f9b643e3">Vi har aldrig sagt att man ska bygga ut kärnkraften. Vi har sagt att man inte kan avvisa tanken att det kan komma att vara nödvändigt. Det finns en viss nyansskillnad, Lars Johansson. Jag hoppas att vi är överens om den även fortsättningsvis.</textBlock>
  </contentBlock>
  <contentBlock page="0" id="i-7eaee314482e1afc">
    <textBlock id="i-fd9c9e2835cdfe5d">Anf.  145  LARS JOHANSSON (s) replik:</textBlock>
    <textBlock id="i-e850c39204e151e8">Fru talman! Eva Flyborg var visserligen inte med i folkomröstningen 1980, men jag kan upplysa om att jag var med och deltog i kampanjen för linje 2 tillsammans med en del andra folkpartister, till exempel</textBlock>
    <textBlock id="i-9a22a0f29f261854">Hans Blix som var en av Folkpartiets ledare för linje</textBlock>
    <textBlock id="i-f7d733ee72fcffe9">2 i den folkomröstningen. Jag tycker att ni skulle ta hem honom och lyssna på honom. Han har goda erfarenheter av att förlika och kan kanske förlika inom ert parti också.</textBlock>
    <textBlock id="i-c7f0d872d51824e7">Det som lades fast då ligger nämligen fortfarande fast: Vi ska göra en avveckling av kärnkraften. Sedan har det blivit en tidsutsträckning, som vi väl känner till. Den har att göra med just att vi tar hänsyn till jobben och till miljön och att vi ska en förnuftsmässig avveckling. Det är det ena.</textBlock>
    <textBlock id="i-20699b7c8ea97834">Det andra är att Eva Flyborg talar om opinionen, och den påverkas ju oerhört mycket av vad som händer i vår omvärld. Jag var med när vi hade Harrisburgolyckan, och den påverkade opinionen oerhört starkt för en snabb avveckling av kärnkraften. Med</textBlock>
    <textBlock id="i-a512bbac39434377">Tjernobylolyckan var det samma sak: Opinionen var för en snabb avveckling av kärnkraften.</textBlock>
    <textBlock id="i-bb2fdf677a3ebeeb">Det är detta vi hela tiden måste ha i bakhuvudet:</textBlock>
    <textBlock id="i-a5c5714acd37eb87">Om en sådan olycka skulle hända igen skulle vi förmodligen snabbt få tillgripa beslutet att gå ännu fortare fram än vad vi gör nu när vi har ett handlingsutrymme och det inte föreligger några sådana olyckor.</textBlock>
    <textBlock id="i-93855c5f1ed7abd5">Det är då det är så viktigt att satsa på den förnybara energin, att successivt utveckla den och att göra det via ett sådant system som vi i dag förordar, ett elcertifikatssystem, men också naturligtvis genom andra åtgärder som handlar om att spara energi.</textBlock>
  </contentBlock>
  <contentBlock page="0" id="i-db3add5230c9dceb">
    <textBlock id="i-a6d04e4cc3c58104">Anf.  146  EVA FLYBORG (fp) replik:</textBlock>
    <textBlock id="i-afdaac12c67bd40e">Fru talman! Jag tackar för tipset att ta hem Hans</textBlock>
    <textBlock id="i-06b4e9c976fd47fb">Blix. Vi kommer att göra det. På fredag har vi ett seminarium här i riksdagen, och som den goda folkpartist Hans Blix är ska det bli trevligt att lyssna på honom.</textBlock>
    <textBlock id="i-2927aa9723317241">Nu är det en gång för alla så att detta beslut om kärnkraftens vara eller inte vara är en vattendelare i svensk energipolitik. Vi kommer inte att mötas. Vi kommer fortsättningsvis att hävda - med stöd av till exempel alla de största fackföreningarna i LO, av den svenska industrin, av den svenska folkmajoriteten och av de kanske 2 ½ miljon svenskar som inte fick vara med 1980 men som nu vill säga sitt - att denna politik är skadlig för ekonomin, för jobben och för miljön. Den är skadlig för Sverige.</textBlock>
    <textBlock id="i-244290608f219575">Fru talman! Jag skulle vilja fråga Lars Johansson hur man bidrar till en minskning av de farliga koldioxidutsläppen när man stänger av de i det här fallet</textBlock>
    <textBlock id="i-078086e44134eb57">- det måste Lars Johansson erkänna - rena svenska kärnkraftverken och ersätter dem med importerad kraft från exempelvis Danmark som är kolproducerad.</textBlock>
    <textBlock id="i-282888beb38f8e3c">Och hur ska de kvotpliktiga hanteras som vill uppfylla sin kvotplikt men som kanske inte kommer att kunna det därför att vi inte har tillräckligt mycket med förnyelsebar elproduktion? Och säg då inte att det är en jättebra situation, för faktum kvarstår: Vi kommer att bötfälla företag och andra som försöker uppfylla lagens mening och krav men inte kan göra det. De ska bötfällas. Hur ser Lars Johansson på de här problemen?</textBlock>
    <textBlock id="i-3c3a1160212c621d">De små företagen, Lars Johansson, kommer att drabbas av en administrativ börda samtidigt som vi hela tiden försöker förenkla för dem - vi andra partier åtminstone. Hur rimmar det med regeringens målsättning att åtminstone försöka att på papperet göra det enklare för småföretagen?</textBlock>
  </contentBlock>
  <contentBlock page="0" id="i-db219a7c8253aafc">
    <textBlock id="i-02e46daa45665951">Anf.  147  LARS JOHANSSON (s) replik:</textBlock>
    <textBlock id="i-0358689ce3ffbf2b">Fru talman! Nu kommer vi in på detaljfrågor, och jag var tvungen att ta reda på mer exakt vad som är sagt när det gäller hur kvotplikten ska hanteras. Varje år, senast den 1 mars, ska det lämnas in en deklaration över den elförbrukning som ska ligga till grund för beräkning av kvotplikten. Det är det som är underlag för elcertifikaten, och där får man underlag för att se i vilken utsträckning detta räcker till för att kunna planera för denna avgift. Jag tror inte att det bör vara ett större problem, utan det kommer man att kunna hantera.</textBlock>
    <textBlock id="i-934c3ec99adfcc19">Det är riktigt att det går en vattendelare i svensk politik mellan oss tre partier som står för en långsiktig energipolitik och Folkpartiet, som har bytt uppfattning och nu tror att kärnkraften kan vara någonting som man kan utveckla framöver. Det är i princip vad ni säger. Jag anser att det är en farlig väg att gå i det här läget.</textBlock>
    <textBlock id="i-a2b2d99bfdb5d674">Avvecklingen av kärnkraften är faktiskt inte bara en svensk företeelse utan också någonting som diskuteras och planeras för i andra länder. I till exempel</textBlock>
    <textBlock id="i-5761356c03e7da24">Tyskland pågår det en process för att stänga kärnkraftverk. Vi kunde nyligen läsa om att det svenska kärnteknikföretaget Studsvik redovisade mycket goda framtidsutsikter just för att man jobbar med att avveckla kärnkraft. Man jobbar mycket intensivt och har för övrigt nyligen också förvärvat ett företag i</textBlock>
    <textBlock id="i-8dea7003dc635303">Tyskland för att intensifiera sitt arbete. I Italien pågår samma process.</textBlock>
    <textBlock id="i-a7094f531062c97f">Det här är någonting som kommer mer och mer i</textBlock>
    <textBlock id="i-fa0a8b5979e7e299">Europa. Vi som tror på EU tror också att det är riktigt att EU har en politik på det här området, och EU</textBlock>
    <textBlock id="i-75527f8b7d6225d9">uppmanar nu också medlemsstaterna att arbeta med förnybar energi som ersättning för bland annat kärnkraft.</textBlock>
  </contentBlock>
  <contentBlock page="0" id="i-b4c953bf34624732">
    <textBlock id="i-74b6de31e2b8c84c">Anf.  148  ÅSA TORSTENSSON (c):</textBlock>
    <textBlock id="i-174c249c41b299ba">Fru talman! Mitt och Centerpartiets politiska arbete har som mål att nå ett miljömässigt och ekonomiskt hållbart samhälle. Jag vet att det krävs ett mycket målmedvetet politiskt arbete med mycket stort tålamod för att inom samtliga politikområden undan för undan fasa samman dessa för att nå målet:</textBlock>
    <textBlock id="i-9fa81c89a6294f2c">bättre och bra miljö.</textBlock>
    <textBlock id="i-9a4e764086d38d84">Energipolitiken, fru talman, är en sådan viktig stomme för att nå ett långsiktigt hållbart samhälle.</textBlock>
    <textBlock id="i-620ce4ae261da26d">Alltsedan introduktionen av kärnkraften och folkomröstningen om kärnkraften har olika intresseinriktningar på ett mycket kraftfullt sätt motverkat möjligheterna att just skapa bra förutsättningar för nya och förnybara energikällor. Dessa låsningar har till stor del varit kontraproduktiva både för samhället i stort och för tillväxten, företagandet, teknikutvecklingen och forskningen om alternativ.</textBlock>
    <textBlock id="i-72594889a268180d">Jag är av den bestämdaste ståndpunkten att miljöåtgärder som kräver insatser för att förändra både konsumtion och produktion till ett hållbart samhälle är en av drivkrafterna för att skapa den tillväxt och förnyelse i både arbetsliv och näringsliv som vi i</textBlock>
    <textBlock id="i-98f718730a90e526">Sverige under 2000-talet måste lägga vårt politiska engagemang inom såväl för att kunna finna lösningar och resurser till vår egen samlade välfärd som för att kunna vara med och ta ansvar för att överlämna en bättre värld till nästa generation. Därför, fru talman, är varje steg eller varje pusselbit som tillförs helheten för en god och långsiktigt hållbar miljö en framgång.</textBlock>
    <textBlock id="i-4e71a8f89929f53c">Det vi har på bordet i dag, lagen om elcertifikat eller gröna certifikat, är alltså en delarbetsseger för miljön, för alternativ energi och för avveckling av kärnkraft, även om detta tydligen sker i stark motvind från fyra övriga partier i denna kammare enligt de reservationer som nu finns.</textBlock>
    <textBlock id="i-ff40e7cb8a86ce0b">Fru talman! De gröna certifikaten har till uppgift att främja produktionen av miljövänlig och förnyelsebar el så att miljövänlig el kan hävda sig på elmarknaden. Det är åtgärder som behövs och där politikens uppgift är att både ge tydliga signaler och tydliga och långsiktiga spelregler som marknaden kan ha tillit till, uttolka och följa, detta som marknaden så ofta har efterlyst. Att politiken träder in i elmarknaden på det här sättet, via styrmedel, för att nå en bättre miljö är dock tydligen något som folkpartisterna, kristdemokraterna och moderaterna kraftfullt säger nej till. Det är intressant. Därför måste jag säga till mina kära bröder och systrar att det nog är bättre att ni också rakt talar om att det långsiktiga målet bättre miljö inte står som prioritet på er politiska agenda, trots era bedyranden om att ni har tilltro till alternativ energi.</textBlock>
    <textBlock id="i-915204e4a48cf9f7">Vad är då gröna certifikat, fru talman?</textBlock>
    <textBlock id="i-6c8fad2d2fee7caf">Den som producerar förnybar el från vindkraft, solenergi, vågenergi, geometrisk energi, biobränslen och viss vattenkraft erhåller elcertifikat. Elanvändaren å sin sida har en skyldighet att varje år köpa ett antal elcertifikat i förhållande till sin elförbrukning, vilket kan kallas en kvotplikt. Via sanktionssystem och avstämning av användningen kommer det att kunna skapas en positiv marknad för alternativ energi. Efterfrågan av alternativ kommer därmed att öka, vilket leder till att de som producerar förnybar el kan sälja elcertifikat som de har blivit tilldelade. Det finns alltså flera incitament som borde tilltala energimarknaden och de politiska företrädare som säger sig främja marknadens spelregler.</textBlock>
    <textBlock id="i-25d195b9b625ef4c">Kvotplikten kommer att öka successivt, vilket gör att marknaden för alternativ energi kan byggas ut på ett planerat sätt för att just möta efterfrågan, så att det</textBlock>
    <textBlock id="i-c86e78cb263ae709">2010 finns ytterligare 10 nya terawattimmar förnyelsebar energi.</textBlock>
    <textBlock id="i-c60af315f38e8793">Fru talman! Dessa lösningar borde tilltala den samlade politiska församlingen som åtminstone på gator och torg säger sig arbeta för bättre miljö. Jag kan dock krasst konstatera att detta att orka gå från ord till handling i konkreta politiska åtgärder tyvärr lyser med sin frånvaro. Det är uppenbarligen så att många väljer att sitta på läktaren och skrika sig hesa om vad som ska göras i stället för att lägga fram konkreta förslag och vara med i ett konstruktivt arbete.</textBlock>
    <textBlock id="i-78ab4f16dcd85e07">Det imponerar inte på mig och det imponerar inte på</textBlock>
    <textBlock id="i-e9be0521ea16864b">Centerpartiet, eftersom läktarplatsen aldrig har varit den plats som skapat incitament för samhällsförändringar i syfte att nå en långsiktigt hållbar miljö.</textBlock>
    <textBlock id="i-b970370061b762ad">Det hade varit intressant om Kristdemokraternas</textBlock>
    <textBlock id="i-0ed21e2b4ca54a50">Maria Larsson hade varit kvar, för vissa av företrädarna som är motståndare till elcertifikat säger samtidigt att alternativ energi måste hanteras utan omfattande subventioner. Samtidigt ska man lägga fram förslag om ett system med fast pris. Jag utgår från att de åhörare som lyssnar på detta och som är intresserade av alternativproduktion hör att detta inte är ett gångbart alternativ. Att tala med kluven tunga trodde jag att Kristdemokraterna höll sig för goda för.</textBlock>
    <textBlock id="i-7739bb0fe8f2347e">Fru talman! Elcertifikatssystemet må kritiseras av de övriga fyra partierna. Men utifrån vissa givna spelregler anser jag nog att det är det mest optimala system som vi kan genomföra i dag med tanke på förbud mot statsstöd, det svenska utgiftstaket, konsumenternas intresse och miljökravet om förnybar energi. Jag kan dock se problem med ökad administration och den oro som vindkraftsleverantörerna redogör för. Men, fru talman, så länge övriga samhällsförändrare har valt att sätta sig på läktaren är jag nöjd med att vara en av de pådrivare som just har som ambition att få till stånd regler som leder till att alternativ energi i mer storskalig form kan komma till stånd.</textBlock>
    <textBlock id="i-669f2e95c7ea9043">Jag vet att vindkraften kan ha en speciell situation när det till exempel gäller lånemöjligheterna i bank.</textBlock>
    <textBlock id="i-9f1914fe3e125bf6">Men man har också uppenbara problem vad gäller tillståndsgivning ute i kommunerna vid utbyggnad, vilket har nämnts här som en av orsakerna till oron.</textBlock>
    <textBlock id="i-7fbf661622eb75e5">Men det som är viktigt är ju att vi som här i dag står bakom införandet av elcertifikat noga följer vindkraftens situation och vindkraftsutbyggnaden.</textBlock>
    <textBlock id="i-0dfe897d15744dbc">Centerpartiet har också varit med och sett till att torv av miljömässiga skäl ska vara certifikatberättigat. Därför har vi gett regeringen i uppdrag att anmäla även detta till EU-kommissionen.</textBlock>
    <textBlock id="i-5cb985c4db47a201">Fru talman! Jag vill också vidga den här debatten genom att säga att parallellt med det här betänkandet har Centerpartiet som en del i det här pusslet lagt fram förslag om hur Barsebäck 2 ska avvecklas. Vi ser till att det finns en utredning som har till uppgift att införa förbud mot elvärme i nybyggnation, och vi har sett till att det finns ett program för hur kärnkraften via marknadslösningar ska fasas ut ur det svenska samhället. Det är på det sättet som man kan genomföra en konkret omställning av det svenska energisystemet.</textBlock>
    <textBlock id="i-ac38f469998a19d1">Fru talman! Det är på det sätt som jag har beskrivit som vi fasar in olika politikområden till en helhet med målet att förbättra miljön och skapa förutsättningar för både ett ekonomiskt och ett miljömässigt hållbart samhälle.</textBlock>
    <textBlock id="i-150c4ee4d6186a53">Därmed, fru talman, yrkar jag bifall till förslagen i betänkandet.</textBlock>
  </contentBlock>
  <contentBlock page="0" id="i-53fefebfc1e07105">
    <textBlock id="i-38cadcec75023d21">Överläggningen var härmed avslutad.</textBlock>
    <textBlock id="i-ae2b03415de00ab7">(Beslut skulle fattas den 3 april.)</textBlock>
  </contentBlock>
  <contentBlock page="0" id="i-42c12a5767b6732c">
    <textBlock id="i-251d4ceaf925cb1e">11 §  Konsumentfrågor</textBlock>
  </contentBlock>
  <contentBlock page="0" id="i-41f15335713f9881">
    <textBlock id="i-653e5b401fd7d731">Föredrogs lagutskottets betänkande 2002/03:LU9</textBlock>
    <textBlock id="i-6336a18437210bcc">Konsumentfrågor.</textBlock>
  </contentBlock>
  <contentBlock page="0" id="i-7f104a1d95f606b2">
    <textBlock id="i-67d1767f9ffb165d">Anf.  149  HENRIK VON SYDOW (m):</textBlock>
    <textBlock id="i-d9dc35f0a510c6fb">Fru talman! Här ska lagutskottets betänkande 9</textBlock>
    <textBlock id="i-9098f5b3d14db795">diskuteras. Det handlar om konsumentpolitik. Jag vill börja med att yrka bifall till reservation 1 i betänkandet. Naturligtvis stöder jag Moderaternas övriga reservationer, men för att spara tid åt oss alla nöjer jag mig med att yrka på vår första reservation som är gemensam med Folkpartiet och som handlar om konsumentpolitikens mål och inriktning.</textBlock>
    <textBlock id="i-1479b20ad270e6d3">Just i den frågan går det faktiskt en väsentlig och angelägen skiljelinje mellan å ena sidan mer liberala krafter och å andra sidan mer eller mindre socialistiskt influerade förslag. För så tycker jag faktiskt att det är. Trots att vi intellektuellt, akademiskt och inte minst efter empiriska erfarenheter i slutet av 80-talet och början av 90-talet avpolletterade idéer om hårt reglerade ekonomier och socialism är vi fortfarande oroväckande benägna att nästan varje dag som den här kammaren jobbar i praktiken bygga politiken på de idéerna.</textBlock>
    <textBlock id="i-babae6782abeaa1b">Mycket tydligt blir detta på det politiska fält som kallas för konsumentpolitik. Jag säger kallas konsumentpolitik. I själva verket handlar det alltför ofta om att flytta makt från konsumenterna till politiker, myndigheter och tjänstemän. Det är framför allt de senare som vi med beslut här i kammaren ger makt och mandat att i statens namn och finansierat av folkets arbete ha synpunkter på och ge direktiv om hur människor spenderar frukterna av sitt arbete, det vill säga den delen som den enskilda människan får behålla efter att staten, kommunen och politikerna först tagit sin väl beskärda del.</textBlock>
    <textBlock id="i-2f17ebb225db9bb4">Fru talman! Jag ogillar att vara frasradikal, men så ser socialdemokratins nya fält för den politiska maktens kommandon ut, 2000-talets socialism. Borta är krav på att förstatliga Ericsson, Volvo eller ICA. Det är bra. Men i stället plöjer man andra fåror i nya fält.</textBlock>
    <textBlock id="i-6aa8c33de217ebc9">Som jag sade: Först beskattar man folket hårdast i världen, sedan bygger man ut konsumentpolitikens regelverk och driver en aktiv statlig finansiell opinionsbildning för att tala om hur den enskilda människan ska spendera de surt förvärvade slantarna som är kvar efter det att den politiska apparaten tar sitt.</textBlock>
    <textBlock id="i-382f9520aa8790c2">Det här är allvarligt. Staten ger sig in i en mycket privat sfär, en inte oväsentlig del av människors livsstil och möjlighet att odla sina egna intressen genom konsumtionen. På det här fältet måste staten, om inte annat så av anständighetsskäl och respekt för den enskildes integritet, backa tillbaka till förmån för konsumentens egen vilja och kapacitet.</textBlock>
    <textBlock id="i-3b910f78db76fc0c">Något som också är frapperande när man läser betänkandet är vilken fullständigt felaktig fokus som inriktningen på konsumentpolitiken har fått. Det som kan sägas vara objektivt viktigt, verkligt viktigt, för alla människor, vård, skola och omsorg, är de sektorer som Socialdemokraterna vill stänga ute från verklig konsumentmakt. Där ska inte de hårda lagar och krav som gäller andra företagare och entreprenörer gälla. Dessa viktiga områden, som domineras av statliga aktörer, ska spela under andra mer skyddade och mindre kravfyllda villkor. Det är faktiskt fullständigt horribelt.</textBlock>
    <textBlock id="i-e0474ca5d2125f5c">Mina vänner! Jag tror att vi silar mygg och sväljer kameler. Udden riktas alltför ofta mot företeelser som är viktiga att uppmärksamma men som i det stora hela är fenomen på marginalen, även om undantag förstås finns. Vi borde göra tvärtom. Man behöver inte vara ett geni på samhällskunskap för att se var konkurrensen och konsumentmakten i vårt samhälle är som sämst. Det handlar om de viktiga tjänster som utförs i vården, i skolan och i omsorgen. Det är viktiga tjänster i alla människors liv, men det är de som är mest socialiserade, mest skyddade. Detta är beklämmande. Här kunde politiken på allvar verkligen kunna göra skillnad, men här jobbar Socialdemokraterna aktivt mot. Den enkla frågan är förstås: Varför då?</textBlock>
    <textBlock id="i-4529400ec01badab">Fokus borde snarare ligga på det motsatta som finns i dag i konsumentpolitiken. Sila de stora kamelerna, vård, skola och omsorg, i stället för att lägga så gott som all kraft och krut på att jaga myggorna. Det är i den totalreglerade ekonomin som konkurrensproblemen är som störst och konsumentmakten som minst. Det hoppfulla är återigen att det går att göra någonting åt detta - om vi vill.</textBlock>
    <textBlock id="i-8c3104778937a0bc">Fru talman! Men då är det mer av marknadsekonomi som behövs. Då är det mer av avregleringar som är nödvändiga. Då är det mer av konkurrens med rättvisa spelregler som är angeläget. Det borde vi alla, här och i dag, vara överens om - om inte annat så av solidariska skäl. Det är intressant att notera mot vilka människor i samhället som de växande konsumentpolitiska regelverken låter sig genomföras. Alltsomoftast är det mot de människor som har sämst möjligheter att göra sina röster hörda. Regleringar kostar.</textBlock>
    <textBlock id="i-c60a43e598931017">Alltför rigida påbud ovanifrån om hur varor och tjänster ska se ut eller utföras och med vilka garantier de ska förses med kostar. Tro inget annat: Det kommer alltid att vara någon annan som betalar. Det kommer alltid att vara konsumenterna som får stå för notan.</textBlock>
    <textBlock id="i-87befcafcbaf074b">Låt oss föra debatten i kollektiva termer. Om det är någon grupp som har missgynnats av höga krav på varor och tjänster är det den med lägre löner. Har en medborgare ont om pengar - och det är dessvärre alltför många i vårt land - har man i stället relativt gott om tid att välja mellan varorna. Då finns det en stor risk att han eller hon egentligen föredrar produkter eller villkor som har slagits ut genom alltför omfattande riktlinjer. Den grupp som i stället troligen gynnas är de arbetande och stressade höginkomsttagarna, till exempel riksdagsledamöter med lite tid men mycket pengar.</textBlock>
    <textBlock id="i-7bad1cf6b8850f66">I dag tillgodoser konsumentpolitiken höginkomsttagararnas villkor genom att förbättra möjligheterna att snabbt välja varor av bra kvalitet där priset inte spelar så stor roll. Men, fru talman, detta kan inte vara syftet med konsumentintresset. Eller är det så det är tänkt? I så fall borde vi tala om det för dem med låga löner.</textBlock>
    <textBlock id="i-2c8be1383323dd2c">Alternativet till dagens centralistiska och kommandostyrda konsumentpolitik är den fria ekonomin, mångfalden och medborgarmaktens samhälle. Bara där får också konsumentmakten verkligt genomslag.</textBlock>
    <textBlock id="i-956e5b82834c2438">Där är det enkelt att utmana det etablerade och dominerande. Där ligger makten inte hos överheten, utan det är människors verkliga efterfrågan och behov som styr vad som finns på hyllorna i butiken och i vilken kostym välfärdstjänsterna ska sys.</textBlock>
    <textBlock id="i-0e6bb4273395f864">Valet för oss här är, återigen, mellan marknadsekonomi med lika och tydliga spelregler eller en av lagar och förordningar sönderreglerad blandekonomi där konkurrensen sätts ur spel.</textBlock>
    <textBlock id="i-5775723bbc290670">Fru talman! Jag är övertygad om att det förstnämnda är det överlägset förmånligaste för alla Sveriges nära nio miljoner konsumenter.</textBlock>
  </contentBlock>
  <contentBlock page="0" id="i-7f38b5363b7e59a6">
    <textBlock id="i-82d812c913813b09">Anf.  150  MARTIN ANDREASSON (fp):</textBlock>
    <textBlock id="i-3c29d331d34f1d48">Fru talman! När man betraktar situationen för</textBlock>
    <textBlock id="i-85d73ae94c872a8b">Sveriges konsumenter i dag ser man en tvetydig bild.</textBlock>
    <textBlock id="i-552786aadf61f241">Å ena sidan har vi sedan länge i vårt land höga lagstiftningsambitioner för att stärka konsumentskyddet.</textBlock>
    <textBlock id="i-544c9092140a6f43">Stora statliga resurser satsas på att myndigheter ska följa och bevaka konsumentfrågor. Samtidigt, å andra sidan, har Sveriges konsumenter på många sätt dragit en nitlott. Slutna marknader och undermålig konkurrens har gjort att matpriserna i Sverige ligger mellan</textBlock>
    <textBlock id="i-fd6397791c308830">11 och 20 % över EU-genomsnittet beroende på vilken beräkningsmetod man väljer. I reda pengar betyder det att den dåliga konkurrensen tvingar svenska konsumenter att varje år betala 10 miljarder kronor för mycket för maten. Det blir 25 miljoner kronor om dagen eller 1 miljon kronor i timmen. Värst slår detta naturligtvis mot de konsumenter som har minst i plånboken.</textBlock>
    <textBlock id="i-ad1e20e0f2f3ddb3">Ett annat exempel är att den offentligt finansierade sektorn svarar för mer än hälften av Sveriges bruttonationalprodukt. Men så snart det handlar om offentligt finansierade varor och tjänster har medborgarna i sin egenskap av konsumenter små möjligheter att ställa krav på att få det som har utlovats. Det är dags att lägga om kursen på det konsumentpolitiska området och lyfta fram betydelsen av mångfald, konkurrens och frivilligorganisationerna vid sidan av de statliga myndigheterna.</textBlock>
    <textBlock id="i-313228b03cf741e6">Målet för den liberala konsumentpolitiken är att stärka den enskilda människans makt och valfrihet, som konsument, i vardagen. Den bästa förutsättningen för att tillgodose konsumenternas önskemål om bra produkter till låga priser med god service är marknadsekonomin. Den bästa konsumentpolitiska insatsen är därför att vårda marknaden. Fritt in- och utträde till marknaden, fri prisbildning och fri konkurrens, god information och marknadsvårdande instanser är de viktigaste förutsättningarna för en väl fungerande marknad. Den liberala konsumentpolitiken syftar till att stärka konsumentens ställning på marknaden och göra konsumenterna medvetna om att deras val spelar en roll.</textBlock>
    <textBlock id="i-0d7c362775734584">Tycker inte alla så? Skulle inte alla ställa upp på dessa högt stämda ambitioner? Ja, möjligtvis i högtidstalen. Men när högtidstalen möter verkligheten visar det sig alltsomoftast vara konsumentens intressen och konsumentens valfrihet som får stryka på foten för andra politiska intressen.</textBlock>
    <textBlock id="i-11eb5ab1ab75e3b3">Vi har nyligen i kammaren haft en stor debatt om införandet av elcertifikat. Det är ett krångligt och byråkratiskt system som pådyvlar konsumenten en dold politisk agenda genom att politikerna bestämmer vilken energi som ska anses vara särskilt grön.</textBlock>
    <textBlock id="i-5ec52149067e3bd1">Det finns en skrivelse från regeringen som handlar om miljömålet i konsumentpolitiken. Vi är helt med på att det är viktigt att lyfta fram miljöaspekterna i konsumentpolitiken, men vi är däremot mycket bekymrade över regeringens inställning att miljömålet kan användas som förevändning för att till exempel misstänkliggöra den fria prisbildningen.</textBlock>
    <textBlock id="i-e8e93e9fcd395b85">Vi har regeringens och den rödgröna majoritetens försvårande och  misstänkliggörande av vinstdrivande företag inom den offentligt finansierade sektorn, och därigenom också misstänkliggörandet av den mångfald som ökar valfriheten för enskilda medborgare.</textBlock>
    <textBlock id="i-d063939b426ea703">Vi har den rödgröna majoritetens motstånd mot att ha samma konsumenträttsliga regelverk så långt möjligt både på den privata sektorn och på den offentligt finansierade sektorn. Genom att förneka medborgarna möjlighet att ställa krav på de varor och tjänster som produceras och finansieras av den offentliga sektorn gör majoriteten i denna kammare att medborgarmakten får stå tillbaka för politikernas och tjänstemännens makt.</textBlock>
    <textBlock id="i-c8486a1496a9c2f4">Folkpartiet liberalernas konsumentpolitik handlar om att se de hinder som försvårar för konsumenterna att ha valfrihet och försvara sina intressen och att riva dessa hinder. Den konsumenträttsliga lagstiftningen ska ses över så att konsumentens ställning stärks också inom den offentligt finansierade sektorn.</textBlock>
    <textBlock id="i-bdeb9adb9537e8c6">Plan- och bygglagen ska ses över, så att konkurrensintresset ska lyftas fram tydligare och vi på det sättet ska få en konkurrens inom livsmedelshandeln.</textBlock>
    <textBlock id="i-f80a74a68831512f">Vi säger ja till euron, bland annat eftersom vi tror att det är bra för Sveriges konsumenter med en gemensam valuta inom hela den europeiska unionen.</textBlock>
    <textBlock id="i-a8c1fb4b57d7533b">Det underlättar prisjämförelser och sätter press på priserna nedåt.</textBlock>
    <textBlock id="i-8384357c69a5c2ac">Jag skulle vilja stanna upp ett tag vid EU-</textBlock>
    <textBlock id="i-25f44d96fea32870">frågorna. I dagarna firade EU:s marknad tio år. Fri rörlighet av varor, tjänster, kapital och arbetskraft skulle bli verklighet för unionens invånare och underlätta för konsumenterna. Och visst har mycket hänt, men den öppna, inre marknaden är fortfarande inte fullt ut en del av vardagen. Att inte så är fallet försvårar för konsumenterna att kunna dra nytta av de möjligheter som den inre marknaden ger.</textBlock>
    <textBlock id="i-d85b77afe3389621">Som exempelvis ekonomie doktor Camilla Carlell vid Stockholms universitet visat har den svenska marknaden länge bestått av oligopol eller monopol som begränsat konsumentens valmöjligheter. Konsumenterna vänjer sig vid detta. När den inre marknaden öppnas tar det tid att lära om och dra nytta av de möjligheter som den ger för konsumenterna.</textBlock>
    <textBlock id="i-f757b8f18a9ecb31">Det är ett faktum att konsumenterna i EU känner sig betydligt mindre trygga när de handlar över gränserna än när de handlar i sitt eget land. Detta beror delvis på att konsumentlagstiftningen inom EU bara delvis är harmoniserad.</textBlock>
    <textBlock id="i-0fdc073545b925ef">Vårt recept är därför entydigt: För konsumenternas skull behövs en hög och gemensam nivå på konsumentskyddet i hela EU. Arbetet måste i större utsträckning än hittills vara inriktat på att harmonisera bestämmelserna fullt ut. Bara så kan konsumenterna känna sig säkra på att de regler som gäller i hemlandet också gäller i andra EU-länder.</textBlock>
    <textBlock id="i-886df1ab7c705ec5">Denna hållning förutsätter givetvis att det i kommissionen och i flertalet EU-länder finns lika höga ambitionsnivåer för konsumentskyddet som vi är vana vid i Sverige. Här har mycket hänt inom EU.</textBlock>
    <textBlock id="i-d5a0119e967e1d05">Därför tycker vi att det är beklagligt att majoriteten i utskottet vill att regeringen ska fortsätta den här en smula principlösa hållningen, att man inte klart ut visar att det är en harmoniserad lagstiftning vi vill ha.</textBlock>
    <textBlock id="i-e42d0e297c1b31ca">Fru talman! Jag vill avslutningsvis säga några ord om resegarantisystemet.</textBlock>
    <textBlock id="i-c0157f066aa36824">Resegarantisystemet är viktigt för att ge konsumenterna ett skydd när man köper resor av olika slag.</textBlock>
    <textBlock id="i-e211941f2e795aca">Men dagens system snedvrider konkurrensen, eftersom det innebär ett större åtagande proportionellt sett för småföretagare än för större företag. Dagens system måste ses över, och regeringen bör få i uppdrag att undersöka hur man ska kunna få fram ett konkurrensneutralt system som tar hänsyn både till små och till större företag.</textBlock>
    <textBlock id="i-cef17c13f41a112c">Fru talman! Jag står givetvis bakom alla Folkpartiets reservationer men yrkar nu bifall bara till reservationerna 2 och 15.</textBlock>
  </contentBlock>
  <contentBlock page="0" id="i-08535cba2fc133eb">
    <textBlock id="i-bf957b5564b5ed59">Anf.  151  YVONNE ANDERSSON (kd):</textBlock>
    <textBlock id="i-2f3bbd5c019ded53">Fru talman! Det finns mycket att säga om området konsumenträtt, som detta betänkande handlar om.</textBlock>
    <textBlock id="i-9944609769deeff8">Först vill jag påpeka att jag självfallet står bakom samtliga reservationer från Kristdemokraterna, men för tids vinnande yrkar jag bifall enbart till reservation nr 7, som handlar om vikten av att också den offentliga servicen omfattas av konsumenträtt. Där kommer jag alltså att avgränsa mitt lilla anförande här i kammaren.</textBlock>
    <textBlock id="i-788f4683ba38d987">Många offentliga tjänster omfattas inte av konsumentmakt, konsumentskydd och produktsäkerhetslag, som gäller för till exempel kläder, bilar eller resor.</textBlock>
    <textBlock id="i-8de0a0405d58ddb5">Det finns ingen som prövar hur barnomsorgen har erbjudit sin service till barnet eller hur skolan har skött sin uppgift att ge en god undervisning i Allmänna reklamationsnämnden. Är dessa tjänster mindre betydelsefulla för konsumenten än köp av en matta eller ett par skor? Ingalunda. Konsumenten måste ha möjlighet till trygghet att hävda sig mot producenten om man inte är nöjd också när det gäller offentliga tjänster. Men i dessa tjänster är man helt hänvisad till politiker och vissa administratörer.</textBlock>
    <textBlock id="i-cd0319f2ce94ba1e">Konsumenten är utsatt i flera avseenden när det gäller tjänster som samhället har att ansvara för. Ofta finns det en reglering som inenbär att enbart vissa kan få utföra tjänsten. Ibland är inte alls tjänsten tillgänglig för alla över huvud taget, och om den är tillgänglig kan man inte ifrågasätta kvaliteten.</textBlock>
    <textBlock id="i-96268ed003f451c5">Jag ska ta några exempel.</textBlock>
    <textBlock id="i-e775d6fee7b9bfee">Hulda Olsson är 78 år och allvarligt sjuk på grund av en långt framskriden osteoporos. Hulda behöver ett antal tjänster utförda för att kunna bo hemma i sin lägenhet. Hon behöver hemtjänst, vård, hjälp med klädinköp och matinköp och en frisör.</textBlock>
    <textBlock id="i-bd0edc5e369b296d">Fru talman! Om Hulda Olsson blir missnöjd med hemtjänsten eller vården kan hon inte få sin sak prövad. Vi tycker inte att det är rimligt. Det är inte rimligt att människor inte ska få ha ett konsumentskydd därför att det är offentliga tjänster. Alla behöver vi få den trygghet som det innebär att vara nöjd med en tjänst som vi betalar för. Alla måste ha friheten att få ett annat alternativ när tjänsten inte utförs till belåtenhet.</textBlock>
    <textBlock id="i-cacfe303ffdeff0f">Tyvärr har Socialdemokraterna organiserat en tillvaro som har åsidosatt friheten och där man påstår att detta är en trygghet. I själva verket har människor genom att inte få valfrihet i offentliga tjänster fått erfara en hög grad av otrygghet i stället för trygghet.</textBlock>
    <textBlock id="i-bcca0c02f63663e4">Vi kristdemokrater vill ha en politik där frihet och trygghet är förenade med varandra i våra förslag. Om</textBlock>
    <textBlock id="i-f9f7c86dbf01dd49">Hulda ska känna sig trygg måste det finnas ett alternativ så att hon kan välja när det gäller offentliga tjänster. Nu är det dessutom så att Hulda vet att om hon hade levt i något av vissa andra länder där man har en annan frihet, hade hon kunnat diagnostisera sin sjukdom så tidigt att hon aldrig hade blivit så här sjuk. Det är detta som konsumentmakt handlar om.</textBlock>
    <textBlock id="i-f9e4c8e3a00cd69e">Ett annat exempel är skolan. Alla barn ska lära sig ungefär samma saker. Med organisering av stora klasser blir det på ungefär samma sätt och på ungefär lika lång tid, alldeles oavsett vad de har för begåvning, läggning och intressen.</textBlock>
    <textBlock id="i-a09bae77ade1551e">Jag är bekymrad många gånger när jag sitter i</textBlock>
    <textBlock id="i-41c3089257c2b1e8">Carlbeckkommittén och detta diskuteras, att människor behöver få vara trygga i en skola - alla elever ska vara det. Men om eleven inte är trygg därför att man inte har den begåvningen att man hänger med, inte har den möjligheten på grund av sin läggning att arbeta på samma sätt, är också detta en sak som handlar om konsumentmakt. Människors vardag innebär en rad olika offentliga tjänster som de inte kan ifrågasätta därför att konsumentskyddet inte gäller dem.</textBlock>
    <textBlock id="i-88f16e4be796416c">Fru talman! Socialdemokraterna har givit oss en falsk trygghet där vi i mångt och mycket förlorat vår frihet. Konsumentskyddet handlar ytterst om valfrihet och trygghet. Därför vill vi ha ett konsumentskydd också när det gäller offentliga tjänster.</textBlock>
  </contentBlock>
  <contentBlock page="0" id="i-6a1445c788443f4e">
    <textBlock id="i-cae3a1e470e456fb">Anf.  152  TASSO STAFILIDIS (v):</textBlock>
    <textBlock id="i-56bf08859977b48c">Fru talman! Konsumentpolitiken - ibland har jag suttit och funderat på om det är samma saker vi pratar om här i kammaren i dag. Jag undrar om inte herr von</textBlock>
    <textBlock id="i-b0f671f1dd0961cd">Sydow är ute och cyklar när han påstår att konsumentpolitiken handlar om socialism och om att man styr människors val.</textBlock>
    <textBlock id="i-d2954a913f766431">I och för sig hade det inte varit skadligt med lite mer socialism inom konsumentpolitiken, enligt min mening. Men den konsumentpolitik som Vänsterpartiet står bakom, och som riksdagen står bakom, handlar om konsumenträttigheter och konsumentskydd. Det skulle vara mig väldigt främmande om konsumentpolitiken skulle handla om att vi i riksdagen skulle välja att styra människors val på det sätt som Henrik von Sydow redogjorde för här. Den debatt som handlar om miljöaspekterna får vi ta i kammaren längre fram då vi har behandlat ett sådant betänkande i utskottet.</textBlock>
    <textBlock id="i-58dbfe65f1e8db2f">Herr talman! Konsumentpolitiken är i dag väldigt styrd av det som händer inom EU och det samarbete som förs inom EU. Därför är utformningen av den framtida EU-lagstiftningen väldigt viktig.</textBlock>
    <textBlock id="i-a25bf716d463fedf">Vi i Vänsterpartiet ser att nivån på konsumentskyddet faktiskt är i fara, därför att har man en total harmonisering av de beslut som fattas i EU, kommer det att innebära, enligt Vänsterpartiets mening, att vi inte kommer att kunna ha högre nivå på konsumentskyddet. Jag är nämligen inte så naiv att jag tror att majoriteten av länderna i EU i ett inledningsskede skulle välja att ha samma höga konsumentskyddsnivå som vi har i Sverige.</textBlock>
    <textBlock id="i-944f252b99163992">Vad händer då när vi i Sverige inte får ha den höga konsumentskyddsnivå som vi har i dag? Jo, vi kommer att tvingas att försämra. Och vilka är det som kommer att drabbas? Konsumenterna. Och vilka konsumenter är det då vi talar om? Jo, de som är minst köpstarka. I den här frågan har vi i Vänsterpartiet en reservation, reservation nr 3 under punkt 2.</textBlock>
    <textBlock id="i-a4b289cc3aabc307">För övrigt, herr talman, står jag givetvis bakom alla de reservationer som Vänsterpartiet har i betänkandet och kommer att yrka bifall till reservation nr 4, som handlar om effektlandsprincipen. Det är nämligen den andra delen i det arbete som pågår och har pågått ett tag inom EU. Ursprungsprincipen, som innebär att näringsidkarna kan betrakta och behandla hela EU som en enda marknad, är nämligen den princip som man nu kommer att övergå till.</textBlock>
    <textBlock id="i-6147c2e3c69cb19d">Från Vänsterpartiet tycker vi att man ska fortsätta att driva det ställningstagande som regeringen har haft tidigare, nämligen att man ska verka för att effektlandsprincipen inte överges till förmån för ursprungslandsprincipen i det kommande lagstiftningsarbetet. Det handlar också om konsumentskyddsnivån, och det handlar också om att vi här i Sverige ska kunna erbjuda konsumenterna en högre konsumentskyddsnivå.</textBlock>
    <textBlock id="i-2dad22fbddde53bf">Herr talman! Det är en hel rad olika frågor som behandlas i det här betänkandet. En annan fråga som är väldigt viktig för oss i Vänsterpartiet handlar om reklam, nämligen den reklam som är könsdiskriminerande och den reklam som är riktad till barn. Vi vill att regeringen ska försöka arbeta mer aktivt med att till exempel se över möjligheterna att utreda frågan om en lagstiftning mot könsdiskriminerande reklam. I</textBlock>
    <textBlock id="i-908d1a967aedb53b">dag har både riksdag och regering faktiskt varit väldigt tama. Tidigare har det hela tiden påpekats att det handlar om en grundlagsändring, men vi har redan i dag inskränkningar i grundlagen. Och det kan inte vara rätt att ha en lagstiftning som tillåter könsdiskriminerande reklam.</textBlock>
    <textBlock id="i-9960a9d2b35a9a81">Problematiken är kanske mycket större vad gäller den reklam som är riktad till barn. I dag har vi ett förbud mot sådan reklam i Sverige, men det ser helt annorlunda ut i EU, och Sverige har i mångt och mycket har förlorat den kamp som vi har fört. Man kan ändå påpeka att regeringen har varit väldigt tydlig i frågan, men tyvärr i många avseenden förlorat gentemot andra länder i EU.</textBlock>
    <textBlock id="i-14df5fc634898679">Vi i Vänsterpartiet skulle vilja se att man tillsammans med handeln tog ett helhetsgrepp för att skydda barn mot marknadsföring som riktas till dem. Jag utgår från att regeringen kommer att komma tillbaka till riksdagen med ett förslag i den här frågan och att regeringen lika hårt kommer att driva frågan i EU.</textBlock>
    <textBlock id="i-b8e4ee41236e989c">En annan fråga som diskuterades tidigare här, bland annat av Martin Andreasson, handlar om resegarantisystemets finansiering. Nu vill de borgerliga partierna, som jag har förstått med stöd av Miljöpartiet, att man ska utreda en annan form av finansiering än den vi har i dag. Då skulle jag vilja fråga er var ni har hållit hus någonstans, för att redan för ett år sedan fattade vi beslut i den här frågan i riksdagen efter det att frågan hade utretts. Om ni läser innantill i betänkandet ser ni också att frågan inte är ny. Den har utretts vid flera olika tillfällen, och gång på gång har man kommit fram till att frågan inte är svart eller vit.</textBlock>
    <textBlock id="i-563612cd1ff3bb63">Det är den inte, men frågan är så pass komplex att det i nuläget inte finns en sådan lösning som ni tidigare har aviserat, nämligen en fondlösning.</textBlock>
    <textBlock id="i-04c98cce7b23baa5">Nu är ni lite mer vaga i er reservation och riktar inte in er på den fondlösning som ni tidigare diskuterade utan vill ha en förutsättningslös utredning. Men det är ändå beklagligt att ni inte vill invänta det arbete som pågår där man faktiskt försöker hitta en lösning.</textBlock>
    <textBlock id="i-1e28da04c6854c57">Uppföljnings- och utvärderingsarbetet i den här frågan har tagit väldigt lång tid, och man har fortfarande inte kommit fram till den bästa möjliga lösningen. Vi vet att de nordiska länderna är splittrade.</textBlock>
    <textBlock id="i-49ef44389ed35ed0">De har olika system. Vi vet att fondlösningen i vissa länder har inneburit att staterna själva har fått gå in och finansiera, som i Italien.</textBlock>
    <textBlock id="i-72931d684f4bdb0d">Vad är det då resegarantilagen syftar till? Jo, den syftar till att ge konsumenter på reseområdet ett skydd mot förluster som en researrangörs betalningsinställelse eller betalningsoförmåga kan medföra. Det handlar alltså om ett skydd för konsumenterna. Det handlar inte om att tvinga researrangörerna att betala in pengar eller att ha en försäkring för någonting som de över huvud taget inte har med att göra. Vi tycker att utskottets ställningstagande är skäligt. Utskottet stänger heller inga dörrar, för i utskottet säger vi att vi tycker att frågan är angelägen och att vi kommer att återkomma i den.</textBlock>
    <textBlock id="i-c1650cdeeb40dada">Avslutningsvis, herr talman, vill jag ändå också kommentera det som Yvonne Andersson var inne på.</textBlock>
    <textBlock id="i-bcf32ebdbd13d3f9">Det handlar om konsumenternas rättigheter i den offentliga verksamheten. Där har vi tydligen en ideologisk skillnad i synsättet. Vi ser inte människor, medborgare, som konsumenter i det avseende som tydligen Kristdemokraterna och andra borgerliga partier gör. Vi ser människorna, invånarna, folket i</textBlock>
    <textBlock id="i-2dc9f54d7e832565">Sverige, som brukare av de offentliga tjänster som de genom de folkvalda tillsammans beslutar över och så att säga lyfter upp.</textBlock>
    <textBlock id="i-3a1a725c0f5b6be9">Därför vore det konstigt att ha ett system där vi lyfter in konsumentlagstiftningen på samma sätt som när vi klagar över en vara som vi har köpt där vi har öppet köp eller på ett par skor som vi har köpt som har gått sönder och sådana saker. Den påverkansmöjligheten måste vara mycket mer grundlig och mycket mer tydlig. Det tycker vi att den är genom de politiska möjligheter som finns att påverka - och också genom de olika klagotillfällen som finns ute i landet i dag och som både landstingen och kommunerna har.</textBlock>
    <textBlock id="i-0b5fa3b6ef49b3c6">Med det här, herr talman, vill jag säga att jag fortfarande yrkar bifall till reservation 4. Jag står bakom alla de övriga yrkandena från Vänsterpartiet. I övrigt står jag bakom utskottets betänkande.</textBlock>
  </contentBlock>
  <contentBlock page="0" id="i-b067cb6989ff9f7d">
    <textBlock id="i-2a8ff010583252db">Anf.  153  HENRIK VON SYDOW (m) replik:</textBlock>
    <textBlock id="i-53960f73e1810c3e">Herr talman! Jag vill betona det jag sade i mitt anförande, att jag ogillar att föra politiska debatter genom etiketter eller genom det här lite frasradikala anslaget. Likväl finns det här en mycket tydlig och angelägen ideologisk skiljelinje mellan dig och mig, mellan Vänsterpartiet och Moderaterna. Det gäller just detta med den enskilde medborgarens, eller den enskilde konsumentens, rättigheter gentemot de stora och väsentliga delar av vårt samhälle som är vård, skola och omsorg. Mina och dina rättigheter där är klart minimerade jämfört med vad de är i det övriga samhällslivet och jämfört med vad de är för konsumenter i övrigt. Det här är mycket olyckligt just därför att vård, skola och omsorg är så viktigt och så angeläget.</textBlock>
    <textBlock id="i-c507ef181c3adf9e">När du pratar om brukarsystem och liknande är det ju klassisk produktionssocialism på de här fälten.</textBlock>
    <textBlock id="i-a670bd3c3fa22bdc">Återigen: Jag vill inte föra debatten med hjälp av etiketter. Men jag vill ställa en konkret fråga till dig.</textBlock>
    <textBlock id="i-33c07388971368a3">Varför kan du inte tänka dig att flytta över de regler och de rättigheter som gäller mig som konsument på alla andra områden så att de blir giltiga och gällande också på de här sektorerna? Jag menar inte bara att det ska bottna i någon form av ideologisk övertygelse, utan jag vill ha ett mer praktiskt och konkret svar.</textBlock>
  </contentBlock>
  <contentBlock page="0" id="i-c27a52f8e2686b6c">
    <textBlock id="i-37909ccc3d2ef94f">Anf.  154  TASSO STAFILIDIS (v) replik:</textBlock>
    <textBlock id="i-d357cc168a287843">Herr talman! Jag kan ju faktiskt erkänna att frågan inte är svart eller vit - inte den här frågan heller. Jag tycker oftast inte att politiska ställningstaganden i olika frågor är svarta eller vita. Det är två vågskålar som man väger mot varandra, och i nuläget tycker jag inte att det finns någon självklar möjlighet i linje med den reservation som Moderaterna och andra borgerliga partier har ställt sig bakom.</textBlock>
    <textBlock id="i-9770b887042110db">Jag tycker också att det finns anledning att se över det system som vi har i dag. Det skulle ju vara mycket större än det som ni går in på i den reservation som ni har, och framför allt i de motionsyrkanden som grundar sig på reservationen. Det underlaget har vi inte i dag. Det är utifrån det som jag och Vänsterpartiet har det ställningstagande som vi har.</textBlock>
    <textBlock id="i-80b8cda5845e6f24">Det finns givetvis problem även med det offentliga utbudet av tjänster och service till allmänheten, men jag tror inte att vi löser dem genom att likställa klagandet med det som vi har i dag, när vi lämnar tillbaka en vara som inte fungerar till en butik.</textBlock>
  </contentBlock>
  <contentBlock page="0" id="i-ba683fcdff9c338f">
    <textBlock id="i-884d38e45dc2b4a5">Anf.  155  HENRIK VON SYDOW (m) replik:</textBlock>
    <textBlock id="i-126a73c80e793cd4">Herr talman! För att ytterligare få den positionen, den uppfattningen, förtydligad vill jag fråga: Var tycker du att man som medborgare har mest rättigheter? Är det om man köper en språkresa eller är det de rättigheter man har på den skola man går på? Jag vill påpeka att vilken skola man går på är en betydligt större investering, eller ett större beslut, för den enskilde medborgaren. I alla fall är det så för mig.</textBlock>
  </contentBlock>
  <contentBlock page="0" id="i-9b2631cd04686a88">
    <textBlock id="i-8f673b1782762d86">Anf.  156  TASSO STAFILIDIS (v) replik:</textBlock>
    <textBlock id="i-14a18b1e88c4b728">Herr talman! Henrik von Sydow försöker föra in något slags motsatsförhållande i de här två frågorna, vilket jag inte tycker föreligger i dag. Både mina och</textBlock>
    <textBlock id="i-12bfe72151b9e1f1">Henrik von Sydows partiföreträdare har det inflytandet ute i kommuner och landsting i dag att man kan göra någonting åt det här. Vårt parlamentariska system funkar också på det sättet att vi som politiker har att se till att lyssna när folk klagar. Alltså har vi sagt att de frågor där folk klagar på varor i form av skor, möbler och så vidare ska inte vi befatta oss med, den vardagliga konsumtionen av den typen av varor.</textBlock>
    <textBlock id="i-07fff3d5eb1760d1">Det vi ska lägga oss i är det som handlar om det offentliga utbudet av vård, omsorg och skola. Jag tycker inte att det finns något motsatsförhållande i det skydd som finns i dag för människor att klaga. Jag tycker också att det är konstigt att Moderaterna låtsas som att det över huvud taget inte finns någon möjlighet för människor att klaga på det utbud av offentliga tjänster och den service som ges i Sverige i dag. Det stämmer ju inte. Man kan klaga, och det är också så vårt parlamentariska system är uppbyggt.</textBlock>
    <textBlock id="i-fa0a22f1b8f86a01">Jag förstår att med det system som Henrik von</textBlock>
    <textBlock id="i-5c76d86d063916b8">Sydow strävar efter, att vi ska ha mer privatskolor, mer privat sjukvård och att i stort sett allt inom sjukvård och omsorg ska privatiseras, då kanske man skulle behöva återkomma med ett system där man klaga på ett annat sätt. Då har vi ju inget demokratiskt inflytande. I dag har vi ett demokratiskt inflytande i den här verksamheten.</textBlock>
  </contentBlock>
  <contentBlock page="0" id="i-1646dd5ea3d9a178">
    <textBlock id="i-cf5f7dbf435db7e4">Anf.  157  YVONNE ANDERSSON (kd) replik:</textBlock>
    <textBlock id="i-a955b730fbb6ece1">Herr talman! Tasso Stafilidis försöker snurra till det lite med begreppen. Jag tycker inte att det spelar någon roll, för innehållet är ungefär detsamma. Om man kallar människor som utnyttjar offentliga tjänster för konsumenter eller brukare eller säger att det helt enkelt handlar om egenmakt, det kanske man kan lämna därhän. Det är faktiskt innehållet vi är intresserade av att diskutera i dag.</textBlock>
    <textBlock id="i-1f1564450561d542">Då blir jag väldigt fundersam. Människan är faktiskt född fri. Av vilken anledning ska man inte just i fråga om de tjänster som vi möter i vardagen ha en liknande makt som den man har i fråga om de mindre sakerna, typ möbler, frisörer eller hantverkstjänster i våra hem? Det är väl rimligt att man har en möjlighet?</textBlock>
    <textBlock id="i-9bf3aed668590886">Där tycker inte jag att Tasso Stafilidis presenterar en verklighetsuppfattning som stämmer - åtminstone inte med den som jag har levt med. Jag har varit</textBlock>
    <textBlock id="i-0747a9b895f76bb4">Hem- och skolaordförande i många år. Det har aldrig varit enkelt för något barn som har haft det svårt i skolan, eller för några föräldrar, att få det egna valet tillmötesgått. Hur menar Tasso Stafilidis att man ska kunna tillmötesgå detta? Ni har ju i alla fall inte lyckats på 40 år nu att ge motsvarande konsumenträtter när det gäller offentliga tjänster.</textBlock>
  </contentBlock>
  <contentBlock page="0" id="i-b284a6084e93f526">
    <textBlock id="i-a56350269e7666b1">Anf.  158  TASSO STAFILIDIS (v) replik:</textBlock>
    <textBlock id="i-802cbc8073b3228f">Herr talman! Skillnaden är ju att vi inte vill blanda ihop de offentliga tjänsterna, som vård skola och omsorg, med det som finns i konsumentlagen i dag, i konsumentskyddslagen och konsumentköplagen. Vi vill inte att de olika frågorna ska blandas ihop.</textBlock>
    <textBlock id="i-accf640bc6a25274">Jag hoppas att även Yvonne Andersson är medveten om att möjligheterna finns i dag. Det är ju faktiskt både elever och föräldrar som stämmer kommunerna när till exempel ett barn har blivit mobbat i skolan. Möjligheten finns.</textBlock>
    <textBlock id="i-34eb18f6cbaf3719">Jag tycker självklart att det är tragiskt om det offentliga inte kan erbjuda tillräckligt bra skola, vård och omsorg så att man kan uppfylla de enskilda behov som finns hos människor. Men om man därifrån drar strecket till att säga att det över huvud taget inte finns någon möjlighet för människor att klaga och att få sin röst hörd så tror jag att vi lever i två helt olika världar.</textBlock>
    <textBlock id="i-794156506d71b3e6">Sedan beklagar jag också att det tar tid och i vissa fall är omöjligt. Den trögheten skulle faktiskt också jag vilja komma åt, men det tror jag inte att vi gör genom att föra över den gemensamt finansierade skolan, vården och omsorgen till att omfattas av konsumentköplagen och konsumentskyddslagen.</textBlock>
  </contentBlock>
  <contentBlock page="0" id="i-ac7c5c1a039b4955">
    <textBlock id="i-fda298816663d149">Anf.  159  YVONNE ANDERSSON (kd) replik:</textBlock>
    <textBlock id="i-8acd302c86fecbcf">Herr talman! Det som står i reservationen och det som är vår önskan är att göra en översyn av lagstiftningen i den anda som gäller konsumentmakt i andra sammanhang. Att göra en översyn innebär inte att man säger att det inte finns. Det innebär att man kontrollerar eller utreder på vilka områden detta kan behöva förbättras, på vilka områden det inte finns alls och på vilka områden det är tillfredsställande. För mig är det förvånande att Tasso Stafilidis, som är en sådan tänkande varelse, inte tycker att det här är bra.</textBlock>
    <textBlock id="i-59d698d30da9803a">Vi vill ha en verklighet som är bra för alla människor som bor i vårt land. Då kan man väl se över vad det finns för möjligheter? Vi kan ju kalla det för demokrati och säga att det redan går, men om människorna - det ser vi i insändare i lokaltidningar var som helst i det här landet - inte håller med och upplever att de har möjligheten att få sin röst hörd är det väl viktigt att vi vågar ta steget till en översyn. Det är ju det som är en önskan.</textBlock>
  </contentBlock>
  <contentBlock page="0" id="i-8e84284984282478">
    <textBlock id="i-5b1af66bd27b31fb">Anf.  160  TASSO STAFILIDIS (v) replik:</textBlock>
    <textBlock id="i-359f734266186aac">Herr talman! Jag och Vänsterpartiet har inget principiell emot en så kallad översyn, men ser man på er reservation och de motionsyrkanden som har lyfts fram är det en ideologisk hållning som vi inte kan ställa upp på.</textBlock>
    <textBlock id="i-e2ae6f25a91d6590">Man utgår från enhetlighet och konkurrensneutralitet och man går in på de olika sektorerna i ekonomin och så vidare. Det tycker jag är att styra. Det tycker jag är att redan från början tala om hur man vill att en marknad ska se ut. Vi har väldigt olika åsikter när det gäller hur den offentligt finansierade vården, skolan och omsorgen ska se ut. I det perspektivet har vi skilda uppfattningar.</textBlock>
    <textBlock id="i-22b3edab6242ef6c">Men jag välkomnar en diskussion i utskottet. Under nästa motionstid kan vi kanske diskutera en möjlighet att just förutsättningslöst se över frågan om människornas rättigheter när de får del av det offentliga - skola, vård och omsorg - men inte i det avseendet som er reservation har riktat in sig på. Jag tycker att den uttrycker en ideologisk hållning som står långt ifrån Vänsterpartiets.</textBlock>
  </contentBlock>
  <contentBlock page="0" id="i-212edc97222e8344">
    <textBlock id="i-ed9399d3302d76bf">Anf.  161  VIVIANN GERDIN (c):</textBlock>
    <textBlock id="i-d091028c9602a36c">Herr talman! Jag har valt att lyfta fram två frågor i lagutskottets betänkande nr 9. Jag vill börja med det som gäller konsumentundervisningen.</textBlock>
    <textBlock id="i-894031ddf9dfdc2e">Det tas upp olika frågor. Jag vill från Centerpartiets sida lyfta fram det som har att göra med konsumentpolitik i skolorna för våra barn och ungdomar.</textBlock>
    <textBlock id="i-61c7f6b600ff4708">Rent generellt tycker vi att det finns många saker som är bra utformade i vår konsumentpolitik, men det finns också stora brister, och det är dem som vi vill åtgärda.</textBlock>
    <textBlock id="i-80c6cc773df21238">Det har av svaren på en enkätundersökning som</textBlock>
    <textBlock id="i-a9e9bf2bd9b65eae">Konsumentverket genomförde för cirka två år sedan visat sig att många elever inom gymnasieskolan efterfrågar utbildning i just konsumenträtt och privatekonomi. För att stärka konsumenterna, och särskilt de unga konsumenterna, tycker vi att det är angeläget att regeringen tar fram en kursplan för gymnasieskolorna i syfte att just ge mer konsumenträtt och sätta lite mer fokus på privatekonomin. Detta är viktigt också inför ungdomarnas egna hushåll och egen ekonomi framöver.</textBlock>
    <textBlock id="i-01f6f411cdbb632f">Med anledning av detta vill jag yrka bifall till reservation 16.</textBlock>
    <textBlock id="i-228ad7c8c2b8aa52">Jag vill kort understryka vikten av att även folkrörelser och andra ideella organisationer får möjligheter att engagera sig mer i konsumentfrågorna. I dag saknas det oftast ekonomi för att de ska ha möjlighet att göra det. I denna fråga väljer vi från Centerpartiet att inte reservera oss, utan vi har ett särskilt yttrande.</textBlock>
    <textBlock id="i-0dd0b5426bbb007c">Jag vill också ta upp resegarantisystemet. Det finns en motion om detta från höstens allmänna motionstid. Jag vill ta upp detta därför att jag tycker att nuvarande system har en mycket olycklig utformning.</textBlock>
    <textBlock id="i-62c8c4b84a7c9643">Resegarantilagen ställer krav på reseföretagen att hos</textBlock>
    <textBlock id="i-b880fc32b8c86614">Kammarkollegiet ställa en säkerhet för sina åtagande gentemot konsumenterna.</textBlock>
    <textBlock id="i-55b5801f7c236334">Att konsumenterna ska ha ett bra skydd vill jag klart understryka att vi ställer upp på, men detta handlar som jag sade tidigare om utformningen. I dag omfattas ca 1 600 företag av kravet att ställa garantier. Det finns väldigt många små företag. Detta kostar ganska mycket pengar för dessa små företag. Samtidigt tar bankerna betalt för denna tjänst, både ränta och provision, och vanligtvis också krav på en större säkerhet för låntagarna. Närmare nio företag av tio avkrävs sådan säkerhet för bankens åtagande.</textBlock>
    <textBlock id="i-d688a4756ca8fb69">Kärnan i detta är framför allt att det binder så mycket kapital. För två år sedan kunde vi i en redovisning läsa att systemet band kapital på</textBlock>
    <textBlock id="i-44509b50cd467336">2 600 miljoner kronor - detta till en bedömd kostnad av ca 60 miljoner för ett år. Samtidigt har utbetalningarna från Resegarantinämnden under de senaste åren i snitt varit ca 8,3 miljoner kronor per år. Då förstår man kritiken och varför vi tycker att detta system är olyckligt. Det binder onödigt mycket kapital.</textBlock>
    <textBlock id="i-f7387525ac0f55c2">Tyvärr har majoriteten i riksdagen valt att man ska avkräva varje reseföretag detta. Vi har en reservation här. Tidigare har det pratats om en förutsättningslös utredning. Jag vill också säga att en alternativ modell som jag tycker är mycket tilltalande är en gemensam fond som täcker reseföretagens åtagande.</textBlock>
    <textBlock id="i-840002200e70b363">Det är alltså en fond som alla reseföretag betalar in ett visst belopp till. Denna modell säkrar resenären för eventuella betalningssvårigheter som kan dyka upp hos ett reseföretag. Det är inte frågan om att försämra för resenärerna, utan det är frågan om att minska kostnaderna för reseföretagen men ändå ha ett tryggt system.</textBlock>
    <textBlock id="i-c8760de51780fe7b">Det är viktigt att man gör detta för att underlätta för att bibehålla en bred konkurrens vad gäller reseföretagen.</textBlock>
    <textBlock id="i-135812c568299dc7">Som dagens system ser ut blir det dyrare för de små företagen, medan de stora företagen kommer betydligt lindrigare undan när det gäller avgifter till det nuvarande systemet.</textBlock>
    <textBlock id="i-59c6cba086fbc608">Det är i stora drag det som jag vill säga. Jag instämmer i reservation 15 som anknyter till resegarantisystemet.</textBlock>
  </contentBlock>
  <contentBlock page="0" id="i-bdea255d4fb05921">
    <textBlock id="i-2655d7fb415dc95e">Anf.  162  TASSO STAFILIDIS (v) replik:</textBlock>
    <textBlock id="i-f57bfa6f77fc6588">Herr talman! Frågan om resegarantilagen och hur man utformar det system som finns där är någonting som utskottet och riksdagen tog ställning till för nästan exakt ett år sedan. Då var Viviann Gerdin med.</textBlock>
    <textBlock id="i-5c1ffda464943f22">Det som jag egentligen tycker är beklagligt är att</textBlock>
    <textBlock id="i-7760d2f2427ea702">Viviann Gerdin så tydligt här i talarstolen nu påpekar att ett alternativ som hon och Centerpartiet skulle vilja se är en fondlösning. Vi vet alla att fondlösningar har både sina för- och nackdelar. Skillnaden mellan det som reservanterna säger i den reservation som</textBlock>
    <textBlock id="i-318f49cc74da3455">Centerpartiet står bakom och det som utskottet säger är egentligen inte så stor. Redan förra året uttryckte utskottet väldigt tidigt att man ville att regeringen i kommande uppföljnings- och utvärderingsarbete rörande de då aktuella lagändringarna skulle beakta den kritik och de synpunkter som hade framförts, särskilt i fråga om huruvida nuvarande resegarantisystem skulle missgynna de mindre researrangörerna.</textBlock>
    <textBlock id="i-03ab5f025377c6ae">Det är alltså en fråga som utskottet enhälligt belyste redan förra året. Utskottets majoritet har inte heller någon annan ståndpunkt utan tycker att regeringen ska utvärdera och följa upp detta. Men vi talar inte om när den ska göra det. Skillnaden är egentligen att ni vill att regeringen ska göra det nu. Vi får väl se när arbetet kommer att ske. Men jag undrar om det är den här fondlösningen som Centerpartiet står fast vid.</textBlock>
  </contentBlock>
  <contentBlock page="0" id="i-210bd5f3969e2714">
    <textBlock id="i-e234763a897c71f3">Anf.  163  VIVIANN GERDIN (c) replik:</textBlock>
    <textBlock id="i-b3e82d3ac3244732">Herr talman! Till Tasso Stafilidis vill jag säga att vi har precis samma uppfattning i dag som vi hade tidigare. Det är väl därför som det återigen finns en reservation. Vi tycker nämligen att detta system har visat på för stora brister. Det har funnits ett resegarantisystem i snart 30 år, och det har inte hänt så mycket. Med tanke på den allt hårdare konkurrensen och med tanke på att man ska göra det mer attraktivt för att öka turistnäringens möjligheter att få en bättre lönsamhet i Sverige är det fortfarande aktuellt och tilltalande att det sker en förändring. Sedan är det naturligtvis alltid bra med en förutsättningslös utredning. Men det finns faktiskt ett bra alternativ i dessa fonder. Jag säger inte att det är den slutgiltiga lösningen, men jag hoppas att man tar upp den frågan igen därför att det finns utredningar som visar att det är tilltalande. Och regeringen har också sagt att det finns fördelar i detta. Men man är lite skeptisk mot att man också ser nackdelar.</textBlock>
  </contentBlock>
  <contentBlock page="0" id="i-80ad0f5b596d52fb">
    <textBlock id="i-5518d74e4fee76e0">Anf.  164  TASSO STAFILIDIS (v) replik:</textBlock>
    <textBlock id="i-5dd020ec09e32f9d">Herr talman! Det är just frågan om en fondlösning som jag tycker är knuten i detta problem. Från Vänsterpartiets sida, och även från utskottets sida tror jag, tycker vi att det som går först i dag och just nu handlar om att ge konsumenterna det skydd mot förluster som kan drabba en researrangör vid betalningsinställelse eller betalningsoförmåga. Det är det som vi i första hand ska ta fasta på tills vi har hittat en ny lösning. Regeringen har ju tittat på denna fråga vid flera tillfällen. Och så sent som förra året kom ju resultaten från den senaste utvärderingen av denna fråga fram. Man kom fram till att det fortfarande inte är möjligt att införa en fondlösning eftersom det finns problem med fondlösningar, till exempel som i Italien där inte ett enda företag betalade in pengar till denna fond, vilket ledde till att staten fick gå in med dessa pengar. Det är klart att staten kan välja att göra det.</textBlock>
    <textBlock id="i-b3d71b07d0f478a6">Men från Vänsterpartiets sida, och från majoriteten i utskottet tror jag, tycker vi inte att det ska vara statens angelägenhet att betala de förluster som reseföretagen gör.</textBlock>
    <textBlock id="i-c2d0e8dd03812d41">Fram till dess att en lösning på detta problem kommer tycker vi att det som råder i dag är bra eftersom det skyddar konsumenterna. Men jag skulle inte alls ha någonting emot om vi fick ett system så snart som möjligt som kunde underlätta för de små reseföretagen.</textBlock>
    <textBlock id="i-4d829831f6ff98f3">Jag vill ändå fråga Viviann Gerdin om det är</textBlock>
    <textBlock id="i-67864e4190624c51">Centerpartiets mening att man i detta fall sätter reseföretagen framför konsumenterna.</textBlock>
  </contentBlock>
  <contentBlock page="0" id="i-d49dc1bd6c402124">
    <textBlock id="i-4bf5ee35f4299d81">Anf.  165  VIVIANN GERDIN (c) replik:</textBlock>
    <textBlock id="i-a93c878a74d0ad1a">Herr talman! Det handlar inte om att sätta konsumenterna i andra hand. Konsumenternas skydd ska vara fullgott. Det är något som vi helt klart ställer oss bakom. Men man kan faktiskt reglera en inbetalning till en fond. Det ska inte åligga staten att täcka upp detta. Men man kan ha en kollektiv fond.</textBlock>
    <textBlock id="i-22c84e086bd2fc33">Det förvånar mig att Vänsterpartiet, som ofta pläderar för kollektiva åtgärder, i detta fall helt plötsligt vill ha individuella lösningar.</textBlock>
    <textBlock id="i-182d86d50630b11d">Men genom att vi får en utredning som belyser detta kan man också tänka sig att man har en form av reglering som visar hur mycket som ska gå in till denna fond för att säkerställa skyddet för resenären.</textBlock>
    <textBlock id="i-e750a4e206082eed">Jag känner att det bara är viljan att våga pröva en annan modell som inte finns här.</textBlock>
    <textBlock id="i-7029f8d8fbdc63bc">Återigen vill jag lyfta fram att när man i dag ska säkerställa det individuella och hela reseåtagandet för varje period kostar det otroligt stora summor för de små företagen. Det kan kosta ända upp till 8 % på det totala kapitalet som man binder. Det är ganska mycket för små företag, särskilt nu när man har utökat reseföretagen och nu omfattar även sådant som mer är paketresor och väldigt små företag som ändå ska binda detta kapital. Det har blivit mer akut ekonomisk kris för många småföretag som finns runtom i landet.</textBlock>
  </contentBlock>
  <contentBlock page="0" id="i-70bc44f85f33e3bc">
    <textBlock id="i-42a5fa2e8bb0ff60">Anf.  166  HILLEVI LARSSON (s):</textBlock>
    <textBlock id="i-d66e0ce0c48b190e">Herr talman! Jag vill börja med att yrka bifall till förslaget i utskottets betänkande och avslag på samtliga motioner.</textBlock>
    <textBlock id="i-1a6a80d8c8149284">Jag hade i detta anförande tänkt beröra framför allt den utveckling som finns när det gäller EU och de sakfrågor som tas upp i motionerna från allmänna motionstiden. Men jag har märkt att det även har blivit en större debatt om konsumentpolitik och vad den är bra för och om det över huvud taget ska finnas någon konsumentpolitik. Jag tänkte kortfattat beröra</textBlock>
    <textBlock id="i-8f0ce0ac59d00fde">Socialdemokraternas syn på detta.</textBlock>
    <textBlock id="i-3afe48b96b54a01e">Det grundläggande är att vi är för en fri marknad.</textBlock>
    <textBlock id="i-4c2d4edaad8ecb23">Där finns ingen motsättning, utan vi vill ha en fri marknad med god konkurrens. Det ger möjlighet till att förbättra kvaliteten, öka utbudet och få ned priserna. Men samtidigt innebär en fri marknad också problem, problem som marknaden inte kan lösa själv utan som tvärtom förvärras när marknaden avregleras totalt och får sköta detta själv. Problem finns till exempel med överpriser, bristande kvalitet, bristande etik, miljöhänsyn, barnreklam, könsdiskriminerande reklam och så vidare. Och det kanske allra värsta är kartellbildningar där producenterna går samman mot konsumenterna och trissar upp priserna, vilket producenterna tjänar på men absolut inte konsumenterna.</textBlock>
    <textBlock id="i-355c72d168006708">Vi vill motverka dessa problem på marknaden, men inte genom att avskaffa den fria marknaden. Vi har ju sett exempel på hur det gick med detta i det forna Sovjetunionen och i Östeuropa. Det blev inte bra för någon, allra minst för befolkningen. Men det har inte heller blivit så bra där man helt har släppt på regleringarna som i USA. Det är ett exempel där de kapitalistiska krafterna styr fritt. Och det gynnar inte speciellt många. De som har mycket pengar gynnas, men andra har problem. Vi vill motverka marknadens problem på andra sätt.</textBlock>
    <textBlock id="i-8588697c91b87460">Det första är att man från offentligt håll med väldigt tydliga regler ska ange vilka regler som ska gälla.</textBlock>
    <textBlock id="i-8096893e1f5a52fe">Detta är till gagn både för konsumenterna men även för producenterna så att konkurrensen inte blir snedvriden.</textBlock>
    <textBlock id="i-04b2228157cc409b">Sedan har vi givetvis myndigheter som kontrollerar att dessa regler följs, och det finns naturligtvis sanktioner om dessa regler inte följs.</textBlock>
    <textBlock id="i-72cbd684eba8f8c5">Sedan vill vi till detta foga konsumentmakten. Det är väldigt viktigt att konsumenterna gör vad de själva kan göra och att vi uppmuntrar till konsumentmakt -</textBlock>
    <textBlock id="i-cf2134e864b1bfd9">inte minst att konsumenterna själva väljer de produkter som har bra priser och god kvalitet och som uppfyller kraven på jämställdhetshänsyn, miljöhänsyn och så vidare. Det handlar alltså om ett delat ansvar mellan konsumenterna och producenterna. De ska ta sitt ansvar.</textBlock>
    <textBlock id="i-a2183cc510e36594">Men det gäller också att från offentligt håll skydda konsumenterna. Här handlar det om att skydda den svagare parten. På samma sätt som med all annan lagstiftning som vi har - till exempel regler om att man inte får misshandla och stjäla - måste givetvis också producenterna följa någon form av regler, för annars blir det djungelns lag. Därför kan jag inte förstå att det skulle vara förmyndarmentalitet att ha tydliga och klara regler.</textBlock>
    <textBlock id="i-37f8890dd3815663">Jag tänker nu hastigt gå igenom de fem mål som finns för konsumentpolitiken och som jag tror att det är svårt att ha invändningar mot:</textBlock>
    <textBlock id="i-9ef721df1dae4dd9">För det första gäller det inflytandemålet. Konsumenterna ska ha en stark ställning och ett stort inflytande.</textBlock>
    <textBlock id="i-074c5311c9425802">För det andra gäller det hushållningsmålet. att hushållens utnyttjande av sina ekonomiska och andra resurser ska utnyttjas så bra som möjligt.</textBlock>
    <textBlock id="i-9cc8e7f26e0e676e">För det tredje gäller det säkerhetsmålet. Konsumenternas hälsa och säkerhet måste skyddas.</textBlock>
    <textBlock id="i-a000098e4ad36603">För det fjärde gäller det miljömålet, att försöka undvika konsumtion som leder till påfrestningar på miljön och som motverkar en långsiktigt hållbar utveckling.</textBlock>
    <textBlock id="i-277416a75adbc45d">För det femte gäller det kunskapsmålet, att se till att konsumenterna får så mycket kunskap och information att de kan klara sig på marknaden just som konsumenter. Givetvis handlar det också om vägledning.</textBlock>
    <textBlock id="i-83f0bed61029b19b">Sedan ska jag gå in på det som jag egentligen allra mest hade velat ägna mig åt, nämligen EU-arbetet.</textBlock>
    <textBlock id="i-5965562083b01b47">EU har utvecklats från framför allt ett ekonomiskt projekt, visserligen ursprungligen med freden som drivkraft. Ändå har det inledningsvis blivit mycket av företagens marknadsprojekt och den fria rörligheten över gränserna. De andra områdena glömde man bort.</textBlock>
    <textBlock id="i-ae2afafc876cc793">Den mer politiska dimensionen exempelvis handlar om allt - från djurens rättigheter till människors hälsa och till jämställdhet och konsumenternas rättigheter.</textBlock>
    <textBlock id="i-bccef9c5b44d83c2">Detta med konsumenternas rättigheter har nu alltmer börjat lyftas upp på EU-nivå.</textBlock>
    <textBlock id="i-a28257b59c810c11">Samma mål som de vi har på nationell nivå återfinns nu inom väldigt många områden även på EU-</textBlock>
    <textBlock id="i-2ed2d205f15ab5e5">nivå. Givetvis är detta väldigt positivt. Dels är vi ju med i EU, och därmed får vi följa en del gemensamma regler. Dels höjer detta nivån för konsumenterna i hela Europa. Jag vill även ha med ett solidaritetsperspektiv här, att svenska konsumenters rättigheter gagnas och naturligtvis även européernas rättigheter -</textBlock>
    <textBlock id="i-843f61e3e3ae5a40">liksom, i en förlängning, rättigheterna för hela världens befolkning. Dit är det, tyvärr, väldigt långt.</textBlock>
    <textBlock id="i-a07eed2c670edaaf">Jag ser att väldigt positiva steg har tagits på EU-</textBlock>
    <textBlock id="i-30320bdcd51363f3">området, och hela tiden förstärks detta, känner jag, på många sätt. Men det finns också problem; det kan vi inte komma ifrån.</textBlock>
    <textBlock id="i-5f5a8d2e181357ad">Vi i Sverige har fördelen att vi har kommit väldigt långt på området. Men för den skull ska vi inte slå oss för bröstet och säga att vi är bäst på allt. Men sedan finns det också länder där - det kan vara fråga om ett samband med välfärdsutvecklingen och den demokratiska utvecklingen, som ofta går hand i hand -</textBlock>
    <textBlock id="i-a9c255269593d4e8">medborgarna får mer rättigheter också som konsumenter och detta kan leda till konflikter.</textBlock>
    <textBlock id="i-f737dcc77f65fb0e">Därför får man vara väldigt försiktig i det här arbetet framöver. Det kan inte enbart handla om harmoniseringar, för då finns risken att man tvingas sänka nivån i vissa länder. Inte heller kan man gå alltför hastigt fram och tvinga upp nivån, utan man får ta det successivt så att länderna hänger med och verkligen genomför de EU-regler som kommer till stånd, för annars är det hela meningslöst.</textBlock>
    <textBlock id="i-c9f56359021fb640">Även om vi inte var med i EU skulle det finnas gränsöverskridande problem som vi inte kommer till rätta med på egen hand. Ett av de problemen gäller</textBlock>
    <textBlock id="i-65bc72f54491fcba">TV. Alltfler TV-kanaler är ju utländska, och alltmer sänds från andra länder till Sverige. Då är det givetvis det landets regler som gäller. I det avseendet ligger det i vårt intresse att arbeta för att man på EU-nivå reglerar detta. Här berörs områden som vi varit inne på tidigare i dag - områden som även tas upp i motionerna. Det gäller då könsdiskriminerande reklam, reklam riktad till barn och alkohol- och tobaksreklam.</textBlock>
    <textBlock id="i-dbc89ac8f04b243e">Det är fullständigt meningslöst om vi i Sverige har regleringar när det samtidigt väller in reklambudskap från andra länder i den internationaliserade värld som vi lever i. Därför måste det på EU-nivå väldigt mycket fokuseras på det här arbetet. Även om det på en del områden kan tyckas hopplöst finns det väldigt tydliga framsteg att peka på. Ett konkret exempel är reklamförbudet när det gäller tobak i EU. Det var till och med nära att vi hade tvingats slopa försäljningen av lakritspipor i svenska tobaksaffärer, mataffärer och så vidare. På EU-nivå sade man nämligen att lakritspipor är tobaksreklam för barn - att redan små barn lär sig att äta lakritspipor och att man sedan när man blir äldre börjar röka.</textBlock>
    <textBlock id="i-aa1fa16db9aaabde">Det här kom som en chock för oss i Sverige som ju tycker att vi alltid ligger främst i utvecklingen när det gäller sådana här frågor. Vi har dock behållit vår ordning på nationell nivå därför att det hela anses alltför detaljreglerat. Det är ändå intressant att se att man har kommit så långt på EU-nivå när det gäller en sådan fråga som den om tobaksreklam.</textBlock>
    <textBlock id="i-07b0b8831fb0a993">Det finns också andra glädjande saker. Djurtestad kosmetika kommer om ett par år att vara förbjuden.</textBlock>
    <textBlock id="i-685b0484bce16302">Inte bara att testa utan också att sälja sådan här kosmetika kommer att vara förbjudet. Det är ett väldigt viktigt och stort steg.</textBlock>
    <textBlock id="i-7a53e864e2e54a21">Vidare finns det frågor på nationell nivå - det finns väldigt intressanta motionsförslag om fakturaskojeri och om skuldfällor - om skuldtyngda människor som har svårigheter när de sedan får jobb, för genast går en väldigt stor andel av lönen till att betala skulden. På dessa områden pågår mycket arbete.</textBlock>
    <textBlock id="i-0068f7ec4a535ff5">Därför har vi inget bifallsyrkande här.</textBlock>
    <textBlock id="i-7a60afd3242800de">Avslutningsvis vill jag när det gäller resegarantin säga följande. Tasso Stafilidis har på många sätt uttryckt varför vi inte kan ställa oss bakom reservationen i sammanhanget. Jag vill dock ytterligare understryka att det viktigaste är konsumenternas rättigheter. Vi har ju haft fall med konsumenter som blivit strandsatta någonstans i Europa utan möjligheter att ta sig hem. Det är sådant som vi i första hand måste komma till rätta med. Hur det går till är en annan fråga. Det blir problem nästan hur man än gör, för någon ska ju i slutändan betala resegarantin. Det får man då försöka lösa så smidigt som möjligt.</textBlock>
  </contentBlock>
  <contentBlock page="0" id="i-122bfe996da4a663">
    <textBlock id="i-7b8babfa9fb7d5b1">Anf.  167  HENRIK VON SYDOW (m) replik:</textBlock>
    <textBlock id="i-0c6be9408debfc29">Herr talman! Jag uppskattar att Hillevi Larsson började med att ta ett lite bredare grepp om de konsumentpolitiska frågorna. Men samtidigt tycker jag att vi ibland lite för snabbt passerat fullständigt centrala begrepp i diskussionen, bland annat den diskussion som förs om skyddet av konsumenternas rätt, av konsumentintresset.</textBlock>
    <textBlock id="i-3b5f8321663c51a4">Det är just kring nämnda begrepp som jag vill upprätthålla mig. Vad utgör egentligen konsumentintresset? Jag skulle vara mycket tacksam om Hillevi</textBlock>
    <textBlock id="i-4a6c21c09d0db439">Larsson kärnfullt och pregnant kunde definiera konsumentintresset enligt Hillevi Larssons och socialdemokraternas syn.</textBlock>
  </contentBlock>
  <contentBlock page="0" id="i-b1e96b1e2e83b2a0">
    <textBlock id="i-67dff2f77ba5082e">Anf.  168  HILLEVI LARSSON (s) replik:</textBlock>
    <textBlock id="i-6198026e9956b12b">Herr talman! Konsumenterna har rätt att köpa varor på den fria marknaden. Vi tillåter ju en fri marknad och tycker att det, av skäl som jag tidigare varit inne på, är positivt. Men den här fria marknaden innebär samtidigt problem. Konsumenternas rättigheter handlar om allt, från att priser ska vara på en rimlig nivå till att man inte ska få en felaktig vara.</textBlock>
    <textBlock id="i-5ad495e98e1768f3">Man ska kunna överklaga, som Henrik von Sydow tidigare var inne på, och det här ska utvidgas till att gälla även offentliga tjänster.</textBlock>
    <textBlock id="i-7542bfb9dd310e6d">Viktigt för oss är att det på den fria marknad där man köper en vara ska vara en jämvikt i balansen mellan producenter och konsumenter. Som konsument ska man ha rätt att överklaga och även att få hjälp. Det är därför som vi har myndigheter och konsumentorganisationer som tillgodoser de här rättigheterna.</textBlock>
    <textBlock id="i-af6eb0065af95225">När det gäller den offentliga sektorn och medborgarnas rätt vill vi inte se att man är kund eller konsument, utan i det avseendet är man medborgare. Jag tycker att det finns en stor logik här. Från en del borgerliga partier vill man utveckla det hela till ett konsumentintresse även när det gäller de offentliga tjänsterna. Ni vill ju minska den bas som betalas gemensamt och öka den andel där man på en fri marknad själv kan köpa sig den skola och sjukvård som man vill ha, där man kan betala lite extra om man vill ha lite mer och där man kan ha en försäkringslösning för att vara säker på att få något i framtiden.</textBlock>
    <textBlock id="i-67c750f54d8ec8fd">Vi är mot detta och för att alla, oavsett inkomst, ska kunna få de här tjänsterna. Därför har vi myndigheter som ser till att man även när det gäller den offentliga sektorn har rättigheter. Vi har ju sett exempel på att man från myndighetshåll har agerat för att tillförsäkra människor nämnda rättigheter när det gäller den offentliga sektorn.</textBlock>
  </contentBlock>
  <contentBlock page="0" id="i-0826f1ac89d49705">
    <textBlock id="i-f1506fa5aa80c9d6">Anf.  169  HENRIK VON SYDOW (m) replik:</textBlock>
    <textBlock id="i-dd9a3864512cfe1b">Herr talman! Det blev en ganska lång definition, och det förstår jag därför att sanningen är den att politiker här i riksdagen och i Stockholm har det mycket svårt att definiera vad som är konsumentintresset. Deras intresse som konsument skiljer sig från mitt intresse som konsument eftersom vi är olika.</textBlock>
    <textBlock id="i-b3419fe535493bb7">Men givet att vi är olika tycker jag att man ändå kan säga att det finns två saker som är fundamentala för konsumentpolitiken. Det är att sträva efter det som verkligen är kärnan, och det är att tillåta ett brett utbud, att det på allvar blir mångfald på marknaden.</textBlock>
    <textBlock id="i-2d6c740301ae55eb">Då måste inträdesbarriärerna vara låga. Det måste vara enkelt att utmana det gamla, det konservativa, det besuttna. De regleringar och lagar som vi stiftar här inne får inte slå ut utmanare. Annars går vi emot konsumentintresset. Det som alla konsumenter efterfrågar är låga priser. Få önskar höga priser, det tror jag att vi alla kan vara överens om. Det nämnde också</textBlock>
    <textBlock id="i-920a878d8a32cba3">Hillevi Larsson. Låga priser och ett brett utbud är kärnan i konsumentintresset.</textBlock>
    <textBlock id="i-4e312a17d1ebfdc9">Mot bakgrund av Hillevis föredragning och inlägg frågar jag: Vad gör Socialdemokraterna konkret för att stärka just detta i konsumentintresset?</textBlock>
  </contentBlock>
  <contentBlock page="0" id="i-094c3ebc8ac4a9de">
    <textBlock id="i-9e1045ecd67dc29d">Anf.  170  HILLEVI LARSSON (s) replik:</textBlock>
    <textBlock id="i-cdd44738ad51332d">Herr talman! Vi har ett konkurrensverk som med mycket stor framgång har arbetat med de här frågorna</textBlock>
    <textBlock id="i-4b729eabe31eb23a">- mycket stor framgång ska jag väl inte säga, tyvärr är det eländigt på många håll. Men man har gjort framsteg. När det gäller byggmarknaden finns mycket uppmärksammade fall av kartellbildningar i fråga om asfalt. Man lyckades faktiskt sätta dit dem som var skyldiga till det. Nästa sak vi väntar på nu gäller livsmedelssektorn, maten. Vi från socialdemokratiskt håll är givetvis inte positiva till att matpriserna ligger</textBlock>
    <textBlock id="i-6c767a4e44f2f5be">20 % över det europeiska genomsnittet. Tvärtom arbetar vi för att försöka få ned den nivån. Det finns väldigt starka misstankar från Konkurrensverket att en stor del av den höga nivån beror just på bristande konkurrens och kartellbildningar. Men det är samtidigt väldigt svårt att komma till rätta med det, på samma sätt som det är svårt för polisen att utreda alla brott och åtala alla brottslingar, för det krävs bevis i de sammanhangen. Men det arbetar vi för. Då krävs att det finns väldigt tydliga regler och att myndigheten har resurser att bekämpa det. Resursfrågan är nyckelfrågan. Skattesänkningar är i så fall det största hotet mot att komma till rätta med det här problemet.</textBlock>
    <textBlock id="i-d59cc99830b907c3">Men vi är helt inne på den linjen att vi vill ha pressade priser, för vi tror att det gynnar konsumenterna.</textBlock>
  </contentBlock>
  <contentBlock page="0" id="i-22f94800e8373483">
    <textBlock id="i-2a5d9985e38493f4">Anf.  171  MARTIN ANDREASSON (fp) replik:</textBlock>
    <textBlock id="i-9634704751864934">Herr talman! Hillevi Larsson säger att Socialdemokraterna självfallet också vill ha sänkta matpriser.</textBlock>
    <textBlock id="i-7b0525a956b1960c">Samtidigt talade hon i sitt inledningsanförande om de problem som den fria marknaden kan leda till. Ett av de problem som Hillevi Larsson nämnde är att den fria marknaden kan leda till överpriser. Det tycker jag är ett, låt oss säga, annorlunda sätt att beskriva konkurrensmekanismens effekter på prisbildningen på en fri marknad.</textBlock>
    <textBlock id="i-f4c638cca9f6cb6b">Om Socialdemokraterna skulle vilja göra någonting enkelt för att påverka konkurrensen så att det sätter press på matpriserna vore det att ta tillbaka den återställare som man införde efter regeringsskiftet</textBlock>
    <textBlock id="i-8009cde075a67bb6">1994 när man tog bort skrivningar från plan- och bygglagen om att konkurrensintresset ska beaktas vid planering av lägen för detaljhandelsetablering. Det finns många som har talat om att någonting som har försvårat konkurrensen är att det nu inte står någonting om konkurrensintresset där.</textBlock>
    <textBlock id="i-f6cf65cd6ae08039">Jag vet att detta ligger utanför Hillevis ansvarsområde, och jag vill därför gå över det hon säger i Europafrågorna och om harmoniseringen på Europaområdet. Om jag skulle sammanfatta det som Hillevi Larsson har sagt är det att man visst kan harmonisera konsumenträtten på EU-nivå men inte för fort och inte för mycket. Det är just den lite hållningslösa strategin som jag tycker blir ett problem när vi vet att konsumenträtten på EU-nivå är i ett så att säga formativt skede.</textBlock>
    <textBlock id="i-bb89ecedc23e9ae2">Jag skulle vilja fråga Hillevi Larsson - hon behöver inte ta ställning till inom vilken tid: Kan Hillevi</textBlock>
    <textBlock id="i-bcae58e18b7487bb">Larsson inte hålla med om att det på sikt ligger i konsumenternas intresse att vi har en helt harmoniserad konsumentlagstiftning inom EU-området?</textBlock>
  </contentBlock>
  <contentBlock page="0" id="i-6036bbbc56f9c17b">
    <textBlock id="i-0545e1b2145ed3d8">Anf.  172  HILLEVI LARSSON (s) replik:</textBlock>
    <textBlock id="i-9188f922c25f30c3">Herr talman! Jag ska börja med att beröra byggmarknaden, även om det inte tillhör det här området.</textBlock>
    <textBlock id="i-248e6c0c8320494a">Jag kan säga att det redan i dag finns tydliga regler.</textBlock>
    <textBlock id="i-c75cb2f113374c02">Man kan alltid ha fler regler. Men det faktum att man faktiskt lyckades sätta dit den där kartellbildningen med argumentet bristande konkurrens. Här kan man göra mycket mer, men inriktningen är naturligtvis konkurrens och låga priser.</textBlock>
    <textBlock id="i-a609fcd896bc3234">När det gäller harmoniseringar i Europa är vi inte emot att man ska ha en gemensam marknad. Däremot tycker vi att det är en väldigt intressant avvägning mellan harmoniseringar och minimilagstiftning. Minimilagstiftning handlar om en undre ribba. Man får vara mycket bättre än så, men man får inte vara sämre än så i sitt konsumentskydd, medan harmoniseringar handlar om inte bara om att pressa upp dem som är på låg nivå utan även om att man kan tvingas sänka från en hög nivå. Det är det harmoniseringar innebär. Det är ett slags medelvärde.</textBlock>
    <textBlock id="i-ac6f0570808c7094">Vi stänger inte dörren totalt för harmoniseringar, för det kan vara nödvändigt. Inom Sverige till exempel har vi harmoniseringar. Naturligtvis kan det behövas för att få marknaden att fungera. Huvudprincipen med minimilagstiftning tycker vi ändå är positiv.</textBlock>
    <textBlock id="i-481ed137a12d2d0d">Sedan får man från fall till fall avgöra vad som är bäst. Exempelvis kan det när det gäller svenska företags möjligheter att konkurrera på den europeiska marknaden vara intressant med harmoniseringar, men för konsumenternas rättigheter kan det vara minst lika intressant med minimilagstiftning. Där vill vi inte säga något absolut ja till harmonisering. Det kan innebära att vi tvingas sänka vårt höga skydd här i</textBlock>
    <textBlock id="i-1c767a6cc3a1f158">Sverige.</textBlock>
  </contentBlock>
  <contentBlock page="0" id="i-2da5e203944b96c3">
    <textBlock id="i-4399eccc9e7c8343">Anf.  173  MARTIN ANDREASSON (fp):</textBlock>
    <textBlock id="i-43fa454d858aced6">Herr talman! Nu var det inte konkurrensen på byggmarknaden som jag talade om i min första replik utan om livsmedelshandeln, men jag ska inte gå vidare på det.</textBlock>
    <textBlock id="i-6c7f51410b595718">Vad gäller harmonisering på europeisk nivå menar jag att det är ett problem för konsumenterna att reglerna ser så pass olika ut i olika länder. Enligt en undersökning som gjordes i januari 2002 är det betydligt fler konsumenter som känner trygghet när de handlar inom det egna landet än när de handlar över gränserna. Det är ungefär bara hälften så många som känner sig säkra på att de har ett gott konsumentskydd när de handlar över gränserna jämfört med det egna landet. Det här leder till är att konsumenterna inte fullt ut kan ta till vara de möjligheter som den inre marknaden ger när det gäller att hitta billiga alternativ på andra sidan det egna landets gränsen och på så sätt pressa priserna, öka utbudet och förbättra kvaliteten.</textBlock>
    <textBlock id="i-1745c87f8e9a97a4">Det är här jag menar att det skulle vara önskvärt med en betydligt högre grad av harmonisering. Då beskriver Hillevi Larsson harmonisering som att man lägger något slags medelvärde. Ifall det skulle vara definitionen på harmonisering skulle jag hålla med henne att det är ett problem. Men faktum är att man på europeisk nivå är på väg att inte bara komma i fatt utan också i vissa fall gå om Sverige när det gäller att skapa ett enkelt och tydligt regelverk som skapar ett fullgott skydd för konsumenterna. Vi kommer som representanter för olika partier säkert att ha olika åsikter om hur det fullgoda konsumentskyddet ska se ut, men Hillevi Larsson måste ändå hålla med om att det har hänt oerhört mycket på Europanivån, speciellt sedan tillkomsten av Amsterdamfördaget när konsumentpolitiken blev ett eget politikområde.</textBlock>
    <textBlock id="i-ebbb1f04328d1bae">Jag tycker att det är problematiskt att Socialdemokraterna inte riktigt vågar sätta ned foten. Därför vill jag upprepa frågan om inte Hillevi Larsson på sikt kan se fördelarna med att ha en så långt möjligt harmoniserad lagstiftning.</textBlock>
  </contentBlock>
  <contentBlock page="0" id="i-a8ba4419289b897a">
    <textBlock id="i-ede96a7b2a0c0f4c">Anf.  174  HILLEVI LARSSON (s):</textBlock>
    <textBlock id="i-c7500c2ad37f46a8">Herr talman! Jag kan börja med det Henrik von</textBlock>
    <textBlock id="i-9fdabf1c8098c311">Sydow sade om livsmedel. Det är naturligtvis ett mål att vi ska ha konkurrens på livsmedelsmarknaden.</textBlock>
    <textBlock id="i-51e11a82d6b35d36">Kommer man fram till, vilket väldigt många misstänker, att det verkligen är kartellbildningar, som ju är ett brott, kan man straffa de ansvariga. Vi arbetar även för frihandel på EU-nivå. Redan EU-</textBlock>
    <textBlock id="i-7dc824a0a6f51c7a">medlemskapet i sig har inneburit att vi har kunnat få ned matpriserna något på grund av att det har kommit in billig mat från resten av Europa. Men på grund av, som man misstänker, kartellbildningen är det fortfarande överpriser på mat.</textBlock>
    <textBlock id="i-eb9556f9b82bf9d4">Ytterligare ett mål att öppna för frihandel med resten av världen. I dag missgynnar EU:s politik på många sätt tredje världen. Man håller undan deras produkter till förmån för europeiska produkter. Att öppna den handeln skulle ytterligare få ned priserna både i Sverige och i resten av EU, och det driver vi där.</textBlock>
    <textBlock id="i-f10fd3fd0c254042">När det gäller harmoniseringar tror jag inte att svenskarnas rädsla för att handla över gränserna har att göra med konsumentskyddet, utan det handlar om en osäkerhet allmänt inför alla länder, om okunskap om vad som gäller, en rädsla för att man inte ska få rätt utan fastnar mellan olika regelsystem. Men jag tror inte att konsumenterna upplever minimilagstiftning som ett hot. Det innebär att man får minst en viss nivå och kanske ett ännu bättre skydd. Det kan jag inte se innebära ett hot. Men vi vill se från fall till fall vad som är det bästa.</textBlock>
    <textBlock id="i-80c7a1558a64353f">(forts.)</textBlock>
    <textBlock id="i-4399758ceb963427">Ajournering</textBlock>
  </contentBlock>
  <contentBlock page="0" id="i-6e9559cea1e51860">
    <textBlock id="i-35049ecd3ddc6765">Kammaren beslutade kl. 17.59 på förslag av talmannen att ajournera förhandlingarna till kl. 19.00 för middagsuppehåll.</textBlock>
    <textBlock id="i-fc10f116ebf6e67e">Återupptagna förhandlingar</textBlock>
  </contentBlock>
  <contentBlock page="0" id="i-1c8b86315543ea61">
    <textBlock id="i-bac4778fe3991136">Förhandlingarna återupptogs kl. 19.00.</textBlock>
  </contentBlock>
  <contentBlock page="0" id="i-47bc2a13071af578">
    <textBlock id="i-ccc17a4b964f2002">11 § (forts.) Konsumentfrågor (forts. LU9)</textBlock>
  </contentBlock>
  <contentBlock page="0" id="i-72411f6dc20e1a22">
    <textBlock id="i-e2998fb031c4c96e">Anf.  175  ULF HOLM (mp) replik:</textBlock>
    <textBlock id="i-577a7a37ffe72510">Fru talman! Eftersom vi från Miljöpartiet inte har någon ordinarie ledamot i lagutskottet har vi därför inte heller några egna reservationer till detta betänkande. Jag kommer därför nu att för Miljöpartiets räkning yrka bifall till en del reservationer och motioner.</textBlock>
    <textBlock id="i-80f7b07678f5e138">I detta betänkande finns det en hel del mycket aktuella och intressanta frågor för alla oss konsumenter. Jag kommer att gå igenom några av de viktigaste frågorna i kronologisk ordning.</textBlock>
    <textBlock id="i-66589d2131a828c7">När det gäller punkt 2 om den framtida EU-</textBlock>
    <textBlock id="i-6db3788c2620c69d">lagstiftningen är det bara att inse att EU har väldigt mycket lagstiftning som berör just konsumentfrågor, bland annat rörande konsumentskyddet. I Sverige har vi sedan länge en förhållandevis sträng lagstiftning för att bland annat säkerställa ett högt konsumenträttsligt skydd. Jämfört med många andra länder i</textBlock>
    <textBlock id="i-5424d876f6a6d190">EU ligger Sverige långt framme.</textBlock>
    <textBlock id="i-44639eca85c13230">Därför är det särskilt oroväckande att utvecklingen nu går mot att det blir alltfler harmoniserade överstatliga EU-regler. Man vill att regler och rättsakter ska likriktas i allt större utsträckning. Utgångspunkten borde enligt Miljöpartiet i stället vara minimiregler inom EU så att varje land i EU har rätt att gå före och införa strängare lagstiftning än den som EU beslutar om.</textBlock>
    <textBlock id="i-3bff942fc2a1684a">Om vi folkvalda i Sveriges riksdag finner att EU</textBlock>
    <textBlock id="i-72dd9a3b76579f8b">inte fattar nödvändiga beslut för att säkerställa ett högt konsumentskydd måste vi ha rätten att stifta lagar inom konsumentskyddet som är bättre för konsumenterna än dem som EU lyckas med. Det borde vara en självklarhet, men tydligen inte för majoriteten av de folkvalda här som gärna avsäger sig makten att kunna stå på konsumenternas sida. Det är trist, och jag håller inte med majoriteten i det fallet.</textBlock>
    <textBlock id="i-4b6b789a518e1cfe">Jag yrkar med anledning av det anförda bifall till</textBlock>
    <textBlock id="i-a87c6185c4214339">Vänsterpartiets reservation nr 3 under punkt 3.</textBlock>
    <textBlock id="i-87926b726332a04f">Vi från Miljöpartiet har väckt en motion gällande oönskad reklam. Många av oss känner väl till problematiken med att få en massa oönskad e-post som fyller ens e-brevlåda. Vi pratar inte om ett eller två ebrev per dag. Det är inte ovanligt med upp till 20-30, ja, till om med 50 stycken per dag. Något drastiskt måste göras åt detta.</textBlock>
    <textBlock id="i-246686b319b92357">Det vore därför önskvärt med något slags spärregister så att vi kunde bli av med all denna oönskade reklam. Det är ju inte fråga om att all oönskad e-post tar upp minne i e-brevlådan, utan det handlar minst lika mycket om innehållet i dessa oönskade e-brev.</textBlock>
    <textBlock id="i-3a18a35954782e82">Jag åsyftar då bland annat att många av dessa oönskade e-brev med reklam har ett pornografiskt innehåll. Att sådan e-post skickas till exempel till barns epostadresser är fullständigt oacceptabelt.</textBlock>
    <textBlock id="i-214701adf5079f80">Miljöpartiet vill därför utifrån konsumentskyddssynpunkt att en opt-in-reglering snarast införs i marknadsföringslagen när det gäller e-postreklam. Vi kommer därför att ställa oss bakom reservation nr 8</textBlock>
    <textBlock id="i-37dd45e6ef134c2c">från Vänstern, Centern och Kristdemokraterna under punkt 8 i betänkandet, vilket innebär bifall till vår egen motion i denna fråga.</textBlock>
    <textBlock id="i-6c50707e47e98ab8">Under punkt 21 gällande konsumentinflytande inom standardiseringen vill jag yrka bifall till motionerna L272 och N396.</textBlock>
    <textBlock id="i-5d0a39442c0bb9a6">Utskottet skriver i betänkandet att man inte kan</textBlock>
    <textBlock id="i-d2c2cacc0993db5c">"se att det föreligger några meningsmotsättningar mellan motionären och regeringen i frågan". Därför yrkar utskottet avslag på våra förslag om att regeringen ska lägga fram förslag till ändringar för att öka konsumentinflytandet i den internationella produktstandardiseringen.</textBlock>
    <textBlock id="i-0e539362468d464e">Det är kanske sant att det inte finns några delade meningar om detta. Bra! Alla partier i riksdagen är överens. Men då uppkommer ju genast frågan: Varför händer det ingenting? Det är ju det som är verkligheten i dag.</textBlock>
    <textBlock id="i-32f57142b4945c1e">Standardiseringen är den metod som EG-</textBlock>
    <textBlock id="i-e9afd32774ef7d04">kommissionen har valt för att på enklast möjliga sätt harmonisera medlemsstaternas regler för hälsa, säkerhet och miljö. Men de regelsystem som omger standardiseringen är inte anpassade för att skydda konsumenter utan de syftar enbart till att förenkla för näringslivet och handeln eftersom de förenklar den internationella handeln samtidigt som de leder till en successiv avreglering av en mängd försvårande myndighetsföreskrifter.</textBlock>
    <textBlock id="i-a43e0d10d4fa76d8">För att framtagna standarder ska kunna återspegla samhällets behov av rimliga krav på bland annat hälsa, miljö och säkerhet krävs dock att olika parter regelmässigt deltar i standardiseringsprocessen. Så har också skett tidigare, men myndigheternas medverkan blir alltmer ovanlig. Alla aktörer som kan betala får nämligen delta. Det gör att industrin kan mobilisera deltagare och därmed blockera konsumentsidans krav. Konsumentsidan i de flesta EU-</textBlock>
    <textBlock id="i-4756310dc0210768">länder lider brist på resurser, både ekonomiska och personella.</textBlock>
    <textBlock id="i-be9f6f1115829d35">I många standardiseringskommittéer för enskilda produkter sitter det därför till nästan hundra procent personer från producentleden, aktörer som inte alltid är intresserade av att göra kostsamma förändringar av sina produkter.</textBlock>
    <textBlock id="i-ed71d972384bf95a">När konsumentsidan lägger fram krav som företagen anser för höga kan industrin lätt rösta ned dem genom att sätta in fler av sina egna företrädare. Och har konsumenternas representanter väl blivit nedröstade nationellt är de förhindrade att föra fram sin egen ståndpunkt vid den slutliga omröstningen på internationell nivå.</textBlock>
    <textBlock id="i-aa9da59cbd8afb24">Fru talman! Produktsäkerheten när det gäller barn visar på allvaret. Alla minns säkert exemplet med barncyklar för några år sedan. I Sverige anser vi att fotbroms är ett måste på barncyklar. Det är dock ett krav som industrins företrädare i de flesta EU-länder är kallsinniga till - detta trots att handbroms är en ren dödfälla för bland annat småflickor.</textBlock>
    <textBlock id="i-83cffdf3c99add09">Hälften av alla 4-5-åriga flickor har helt enkelt inte den handstyrka som krävs för att kunna använda handbroms. Vart tog alla vackra ord om konsumentskydd vägen? Så kan det givetvis inte få fortsätta. Det är dags att omsätta alla vackra ord till handling.</textBlock>
    <textBlock id="i-ba857d533ebe4065">Som jag sade tidigare yrkar jag och Miljöpartiet därför bifall till motionerna L272 och N396.</textBlock>
    <textBlock id="i-0b146a8528263e4d">Slutligen har jag då kommit fram till frågan om resegarantins finansiering under punkt 19 i betänkandet. Den nya och förstärkta resegarantin som infördes förra året var ett stort steg framåt när det gäller villkoren för alla resekonsumenter. För oss konsumenter var det nog bra. Frågan är om det var lika bra för alla researrangörer. Det är absolut inte de stora resebyråerna som jag tänker på. De har inga problem. Nej, problemet gäller de små researrangörerna. För dem är detta nya system inte någon höjdare - för att uttrycka det milt.</textBlock>
    <textBlock id="i-4ed3b88ae90e745d">Det läggs en stor ekonomisk börda på småföretagen. Miljöpartiet vill därför ha en snabb utredning angående finansieringen av resegarantin och de små företagarnas ekonomi.</textBlock>
    <textBlock id="i-72ae985c34a987e0">Det betyder att jag och Miljöpartiet yrkar bifall till reservation nr 15 från de fyra borgerliga partierna, vilket därmed innebär att reservationen har en majoritet av riksdagens ledamöter bakom sig.</textBlock>
  </contentBlock>
  <contentBlock page="0" id="i-07665684557011fd">
    <textBlock id="i-036dc75f9c12e979">Anf.  176  YVONNE ANDERSSON (kd) replik:</textBlock>
    <textBlock id="i-585c0647302f4f58">Fru talman! Jag tycker att Ulf Holm på ett alldeles förnämligt sätt har berättat om hur Miljöpartiet värnar om konsumentmakten, konsumenträtten och så vidare. Jag blir väldigt nyfiken över hur Miljöpartiet ser på konsumenträtten och konsumentmakten när det gäller offentliga tjänster. Det är en fråga som egentligen handlar om reservation nr 7 under punkt 6.</textBlock>
  </contentBlock>
  <contentBlock page="0" id="i-afd6d01f90b53c7c">
    <textBlock id="i-d73a1fe6d3ad7065">Anf.  177  ULF HOLM (mp) replik:</textBlock>
    <textBlock id="i-41a856846e894320">Fru talman! Jag står bakom utskottets majoritet.</textBlock>
    <textBlock id="i-e4eaddce174bacda">Jag tycker inte att man kan jämföra de här tjänsterna rakt av som det förs fram i reservationen. Redan i dag finns det instanser som man kan vända sig till om man som nyttjare av offentliga tjänster har klagomål.</textBlock>
    <textBlock id="i-b65da968565fdd90">Så bör det förbli också. Jag är inte alls inne på linjen att det ska föras över till en annan sorts lagstiftning.</textBlock>
  </contentBlock>
  <contentBlock page="0" id="i-d9c39b0270f7a1e0">
    <textBlock id="i-64d7c76c147a4327">Anf.  178  YVONNE ANDERSSON (kd) replik:</textBlock>
    <textBlock id="i-2df55a831e5a5df4">Fru talman! Ulf Holms svar är egentligen inte ett svar angående en utredning som ser över hur det ser ut med konsumenträtten i de här frågorna. Själva poängen i reservationen är inte att man vill ha över det till ett annat system. Det handlar om att man vill se över hur det fungerar. Vi vet att det finns väldigt många områden inom offentliga tjänster där inte konsumentmakten gör sig gällande.</textBlock>
  </contentBlock>
  <contentBlock page="0" id="i-ab182762d4083245">
    <textBlock id="i-82fb72e5729f96d0">Anf.  179  ULF HOLM (mp) replik:</textBlock>
    <textBlock id="i-bf3238b2e00ece25">Fru talman! Jag kan inte se att det är så annorlunda det du för fram. Jag kan inte se behovet av att utreda en sådan sak. Vi har redan myndigheter som kan se över hur de offentliga tjänsterna tillhandahålls.</textBlock>
    <textBlock id="i-4facc03d32287348">Det är ytterst vi politiker som har det ansvaret. I konsumentlagstiftningen gäller det översyn av produkter som säljs av enskilda företag. Jag tycker inte att man kan likställa de två sakerna.</textBlock>
    <textBlock id="i-605c2326ddeb87f9">Jag vet att Kristdemokraterna och andra borgerliga partier gärna vill privatisera det mesta som går att privatisera. Då blir det kanske nödvändigt att också se över konsumentskyddet ur den aspekten. Men där är vi, tack och lov, inte i dag. Därför är det inte nödvändigt att tillsätta en utredning för att se över ett behov som inte finns.</textBlock>
  </contentBlock>
  <contentBlock page="0" id="i-cfcac5491dc31f96">
    <textBlock id="i-8e38c6b65b018938">Anf.  180  TASSO STAFILIDIS (v) replik:</textBlock>
    <textBlock id="i-f5e55aa07b1e3d6d">Fru talman! Jag vill börja med att hålla med Ulf</textBlock>
    <textBlock id="i-0ebf76539e0dada2">Holm vad gäller de synpunkter han har framfört för</textBlock>
    <textBlock id="i-2e7cc353e222e1db">Miljöpartiets räkning om de grundläggande förutsättningarna i EU-frågorna och konsumentpolitiken. Jag vill också hålla med Ulf Holm i det som han varit inne på senast om konsumenträtt och offentlig verksamhet. Jag håller helt med Ulf Holm. Vi har ju statliga myndigheter som har tillsynsansvar, till exempel</textBlock>
    <textBlock id="i-8da37c73203ec96f">Socialstyrelsen och Skolverket. De har uppdrag från staten och samhället att ha denna tillsyn. Jag förstår att Ulf Holm i likhet med oss andra i majoriteten i utskottet inte riktigt förstår agerandet från de borgerliga partierna. Men de kanske vill ha bort Socialstyrelsen och Skolverket och alla de andra tillsynsmyndigheterna.</textBlock>
  </contentBlock>
  <contentBlock page="0" id="i-47ccb85a6cba7629">
    <textBlock id="i-39dd741d888da6d4">Anf.  181  TREDJE VICE TALMANNEN:</textBlock>
    <textBlock id="i-e85e04ef2ad625eb">Jag påminner om att repliken gäller Ulf Holms anförande.</textBlock>
  </contentBlock>
  <contentBlock page="0" id="i-33ae4160407ca897">
    <textBlock id="i-143bf8850ff210d0">(TASSO STAFILIDIS (v): Jag kommenterar det</textBlock>
    <textBlock id="i-476b8318d827aec7">Ulf Holm har sagt, fru talman. Jag håller med honom.</textBlock>
    <textBlock id="i-919befa5d00eed88">Det får man väl göra?)</textBlock>
  </contentBlock>
  <contentBlock page="0" id="i-c24ad88925f14679">
    <textBlock id="i-2143d945c4ff601c">Man kan inte gå in och angripa dem som inte kan gå in i replik senare.</textBlock>
  </contentBlock>
  <contentBlock page="0" id="i-78bed171572a3bf2">
    <textBlock id="i-2375bd2ec7338485">Anf.  182  TASSO STAFILIDIS (v) replik:</textBlock>
    <textBlock id="i-6e6adbd9a5d1e503">Fru talman! Jag har inte angripit någon, men talmannen kanske uppfattade det på det viset.</textBlock>
    <textBlock id="i-4181d1eb962bce71">Det finns en fråga där jag över huvud taget inte håller med Ulf Holm. Det gäller Miljöpartiets ställningstagande angående finansieringen av resegarantisystemet. Jag vill fråga: Vad nytt har skett på denna himmel i Sverige som gör att Miljöpartiet har en helt motsatt ståndpunkt nu än den ni hade för ett år sedan här i kammaren?</textBlock>
  </contentBlock>
  <contentBlock page="0" id="i-350864d11b669f00">
    <textBlock id="i-6bea37169be17b16">Anf.  183  ULF HOLM (mp) replik:</textBlock>
    <textBlock id="i-4516e698ffe8e43d">Fru talman! Frågan kom på slutet. Jag lyssnade mycket noggrant när du själv talade om resegarantin i ditt anförande och i det replikskifte som var. Du erkände att det fanns problem. Det sades att det fanns ett problem mellan stora och små företag. Det är det som är grundproblemet. Vi hade kanske hoppats på att problemet inte skulle vara så stort. Men nu finns där ett problem när man har en sorts regler som ska gälla både för stora och små företag. Det verkar nu vara så att de små företagen faktiskt drabbas hårdare.</textBlock>
    <textBlock id="i-46613caf13e4b00e">Då är det nödvändigt att ta fram en snabbutredning om detta. Vi presenterar ju ingen lösning angående vilket system som är bäst. När man tidigare har utrett detta har man bland annat tittat på lösningen med fonder och så vidare. Jag är inte säker på att den lösningen är den bästa. Men jag tycker att det är vår plikt när det finns ett problem att försöka åtgärda det för att minimera det för de små företag som nu drabbas. Det är därför jag ställer upp på denna reservation. Det ligger helt i linje med Miljöpartiets politik att det i vissa fall måste vara olika regler för stora och små företag. Det är egentligen inget konstigt alls.</textBlock>
  </contentBlock>
  <contentBlock page="0" id="i-1785449a2499f9a4">
    <textBlock id="i-6468a8c0d62ade8b">Anf.  184  TASSO STAFILIDIS (v) replik:</textBlock>
    <textBlock id="i-2cc8731135ce0406">Fru talman! Vi som hade möjlighet att närvara på utskottet kunde konstatera att utkastet till den första reservationen från de borgerliga partierna just innehöll en fondlösning, som Viviann Gerdin också talade sig varm för. Om man läser vad utskottet faktiskt tycker och vad utskottet tidigare har gjort för ställningstagande handlar det just om att resegarantisystemet inte ska missgynna de mindre researrangörerna.</textBlock>
    <textBlock id="i-a3fa644f2807f309">Skillnaden i ställningstagandena finns egentligen inte.</textBlock>
    <textBlock id="i-c3c19f3b29d9e9a4">Det ena är ett tillkännagivande. Det andra är ett skarpt ställningstagande från riksdagen, vilket var ett tillkännagivande förra året.</textBlock>
  </contentBlock>
  <contentBlock page="0" id="i-32fb7578ea33470d">
    <textBlock id="i-330f90ca6e48c5d9">Anf.  185  ULF HOLM (mp) replik:</textBlock>
    <textBlock id="i-35fce1c87b111e5a">Fru talman! Om det inte är så stor skillnad uppmanar jag Tasso att rösta för reservationen så att vi kan få fram en snabb utredning för att komma till rätta med de problem som uppenbarligen finns. Du är väldigt välkommen att stödja den reservationen. Jag har ingenting emot det. Vi verkar vara ense om att det finns ett problem. Då måste vi ta ansvar för att försöka få fram en lösning på detta. Det är jättebra om</textBlock>
    <textBlock id="i-db6b4b530847bcba">Vänstern och Socialdemokraterna går med på denna linje.</textBlock>
  </contentBlock>
  <contentBlock page="0" id="i-267ca8c031a1ff61">
    <textBlock id="i-43d3a15ac027bfff">Anf.  186  HILLEVI LARSSON (s) replik:</textBlock>
    <textBlock id="i-d7c379f3619c49bc">Fru talman! Jag kan kommentera den sista frågan om resegarantin. Jag tycker att det är väldigt olyckligt att Miljöpartiet har ändrat inriktning och att det nu eventuellt blir ett tillkännagivande. Direktivet från</textBlock>
    <textBlock id="i-344ee4f23caf987a">EU om att man ska garantera resenärerna resegaranti ger medlemsländerna möjlighet att själva genomföra det som man vill. Det finns fyra alternativ, varav vi har valt det som vi har i dagens läge. Givetvis har vi när vi har genomfört detta tittat på de andra tre alternativa vägarna. Vi har funnit att det finns hinder där, det vill säga ännu större problem. Vi har redan övervägt frågan.</textBlock>
    <textBlock id="i-9a97e60b4b47b014">Jag tänkte även beröra en annan sak som Ulf</textBlock>
    <textBlock id="i-f07078a071ff4e5d">Holm var inne på. Det handlar om obeställd epostreklam. Det kan tyckas ofattbart att vi inte vill rösta med Miljöpartiet i den frågan. Men det är så att</textBlock>
    <textBlock id="i-b55dced8ccba9ad3">EU har kommit med ett direktiv som går ut på att det ska bli förbjudet att sända obeställd reklam om man inte redan har en kundrelation, det vill säga om kunden redan har köpt av företaget och dessutom fått en möjlighet att tacka nej till vidare reklam. Mot den bakgrunden tycker vi att direktivet från EU räcker för att förhindra det som väller in i e-postkorgarna med pornografiskt innehåll, reklam och allt vad det är. Vi håller med om grundinställningen. Man ska inte behöva utsättas för det här som konsument.</textBlock>
  </contentBlock>
  <contentBlock page="0" id="i-128d9516a4e66063">
    <textBlock id="i-e2142da1e9081003">Anf.  187  ULF HOLM (mp) replik:</textBlock>
    <textBlock id="i-143a5d4fe14f3504">Fru talman! Det är jättebra att Hillevi och Socialdemokraterna håller med om grundproblemet med oönskad e-postreklam. Skillnaden är väl då bara att</textBlock>
    <textBlock id="i-d0fb986795b62958">Hillevi vill vänta på ett eventuellt EU-beslut innan man kan komma fram till en svensk position. Jag och</textBlock>
    <textBlock id="i-444a9538516e1eee">Miljöpartiet menar att vi inte måste vänta på EU i varenda jäkla konsumentfråga. Vi kan gå före och ska utnyttja möjligheten att så snabbt som möjligt införa en egen reglering av detta. Sedan kanske EU kommer i fatt om några år. Här är den stora skiljelinjen. Jag tycker att Socialdemokraterna är fega gentemot EU.</textBlock>
    <textBlock id="i-2a202d57a2a53568">Ni vågar inte ta striden och vågar inte gå före när det gäller ett så viktigt område som konsumentskydd och ni till och med delar synen på problemet. Lite mera rakryggade borde faktiskt Socialdemokraterna vara.</textBlock>
    <textBlock id="i-99852395514d1f01">När det gäller resegarantin är det ingen av oss som har ifrågasatt konsumenternas rättigheter. Det är jättebra, vi ställde upp på det och det är ett stort steg framåt för konsumenterna. Det jag pratade om och som reservationen går ut på är hur arrangörerna drabbas. Där menar jag och Miljöpartiet att det finns en skillnad mellan stora och små researrangörer. Det är det som är skillnaden.</textBlock>
  </contentBlock>
  <contentBlock page="0" id="i-3562d19bcc92f1f3">
    <textBlock id="i-da581c7eaf16d02a">Anf.  188  HILLEVI LARSSON (s):</textBlock>
    <textBlock id="i-1ef7a6bd78a49390">Fru talman! Det här direktivet med förbud mot obeställd e-postreklam är beslutat av både ministerrådet och Europaparlamentet. Det är alltså inget beslut som väntar, utan det är redan fattat. Det är bara en tidsfråga när det får genomslag. Frågan är: Ska vi verkligen lägga våra resurser på att förändra vår egen lagstiftning när nu det här beslutet redan är taget i</textBlock>
    <textBlock id="i-4f15fb4ccd4e62bf">EU? Jag tycker inte att vi ska lägga vare sig tid eller pengar på detta utan ägna oss åt andra viktiga saker i stället.</textBlock>
    <textBlock id="i-21122407d46d3602">När det gäller researrangörerna fanns det precis som jag sade fyra vägar att gå tidigare, varav vi valde den fjärde som vi har i dag. Nackdelarna med de andra tre har alltså visat sig, och jag ser ingen anledning att börja om från början och gå igenom alla de nackdelar vi redan har gått igenom. Vi har redan avfärdat dessa vägar.</textBlock>
    <textBlock id="i-6617e32647dac8a8">Sedan kan jag allmänt säga att de problem som har förekommit med resenärer som blivit strandade faktiskt ofta har gällt mindre researrangörer. Ett exempel är Goodjet, ett litet bolag som slog sig in på marknaden och som fortsatte med sin verksamhet trots stora skulder och trots att man levde på kredit.</textBlock>
    <textBlock id="i-c30541f35ec2e7ec">Folk blev strandade i ett, i ett.</textBlock>
    <textBlock id="i-d708dbe4d6a9ebe2">Frågan är om det inte snarast skulle vara nyttigt att de mindre researrangörerna redan i förväg tvingades stå för resegarantin så att konsumenterna vågade lita på att de verkligen står för vad de har lovat i ett senare skede. Jag ser alltså snarare detta som en trygghet för konsumenterna. De ska våga lita även på de mindre reseföretagen.</textBlock>
    <textBlock id="i-18d616aa64b1fd9a">Det enda konkreta alternativ som hittills har förts fram är en fondlösning. Risken är att de här fonderna snabbt blir tömda och att det är de mindre företagen som tömmer dem. Frågan är hur de andra researrangörerna ser på en sådan situation. Dessutom är risken att staten får gå in och betala för de här fonderna i slutändan väldigt stor. Det finns alltså väldiga problem med det enda konkreta alternativ som hittills har presenterats.</textBlock>
  </contentBlock>
  <contentBlock page="0" id="i-249703e5a9327ba0">
    <textBlock id="i-9cc89cf66b9e52d5">Anf.  189  ULF HOLM (mp):</textBlock>
    <textBlock id="i-e4a508945e7a9323">Fru talman! Än en gång: Vi tycker givetvis att det är jätteviktigt med konsumentens rättigheter; det är inte det som det handlar om. Det handlar faktiskt om hur den här nya resegarantin påverkar små researrangörer. Där säger Hillevi: Det har ju visat sig, vi har gjort antaganden och vi har avfärdat tidigare förslag.</textBlock>
    <textBlock id="i-c9a108e1c2f912a6">Då kan man inte säga att vi har prövat olika möjligheter.</textBlock>
    <textBlock id="i-79a528011d13c5e8">Förra året valde man en viss linje. Nu har vi upptäckt att det kanske inte var den bästa därför att det uppkommer problem. Då måste vi väl ändå vara öppna för att se om det finns någon annan lösning som är bättre och som inte missgynnar just de små researrangörerna.</textBlock>
    <textBlock id="i-6e27f5ff6f1b0e85">Sedan kan jag hålla med om Hillevis argumentation om att det är viktigt när man köper en resa att kunna vara säker på att man får den och så vidare. Jag ställer helt upp på det. Men det är inte det som är frågeställningen här. Frågeställningen är hur vi kan göra ett system som inte drabbar småföretagen otillbörligt. Ett sådant system finns nu, och därför vill vi ha en snabb utredning för att se om det finns några andra lösningar som inte bara avfärdas med några fina ord av Socialdemokraterna.</textBlock>
  </contentBlock>
  <contentBlock page="0" id="i-6d2ecce55d468c2d">
    <textBlock id="i-a223c5675e4133b4">Överläggningen var härmed avslutad.</textBlock>
    <textBlock id="i-558ec330ab7e517e">(Beslut skulle fattas den 3 april.)</textBlock>
  </contentBlock>
  <contentBlock page="0" id="i-770233c3415eda53">
    <textBlock id="i-4aca99c29ba620a3">12 §  Barn och föräldrar, m.m.</textBlock>
  </contentBlock>
  <contentBlock page="0" id="i-608ae8fe42a002a2">
    <textBlock id="i-505b4b25880429ed">Föredrogs lagutskottets betänkande 2002/03:LU10</textBlock>
    <textBlock id="i-4678460eb7062083">Barn och föräldrar, m.m.</textBlock>
  </contentBlock>
  <contentBlock page="0" id="i-528e5197ab0a37f9">
    <textBlock id="i-6d45211e7f73372d">Anf.  190  BERTIL KJELLBERG (m):</textBlock>
    <textBlock id="i-ee0d35b76fbda11d">Fru talman! Det betänkande som vi nu ska behandla är ett motionsbetänkande med spretigt innehåll. Motionsyrkandena rör sådant som frågor om barnets bästa, vårdnad och umgänge, behörighetsregler för domare och rätten att ingå äktenskap mellan adoptant och adoptivbarn. En del av motionsyrkandena är vaga, som yrkandet om hänsyn till barnets bästa, och andra mer precisa, som yrkandet om att man ska bli myndig från det kalenderår då man fyller 18</textBlock>
    <textBlock id="i-2aaa71d2f8dde1ed">år.</textBlock>
    <textBlock id="i-0e1bef129cec942f">Åtskilliga av motionsyrkandena kommer att behandlas av 2002 års vårdnadskommitté. Vi kommer noga att följa kommitténs arbete och vara uppmärksamma på att motionsyrkandena behandlas i dess betänkande.</textBlock>
    <textBlock id="i-53073ffb7c630e83">I betänkandet har vi moderater tre reservationer.</textBlock>
    <textBlock id="i-f2365f9f22a5d688">I den första reservationen diskuterar vi frågan om vårdnad vid våld i familjen. Våld inom familjen är ett stort problem. Någon enkel lösning finns inte, men vi som lagstiftare måste göra vårt bästa för att skydda dem som utsatts för detta våld.</textBlock>
    <textBlock id="i-9e224929abb11b8f">1998 års vårdnadsreform, där gemensam vårdnad blev det normala, var i huvudsak en riktig och bra reform. Tyvärr har den fått en del negativa verkningar. Föräldrar som gjort sig skyldiga till våld antingen mot den andre föräldern eller mot barnet eller som hänger sig åt missbruk har hävdat att eftersom gemensam vårdnad är det normala har han eller hon rätt till gemensam vårdnad. Tyvärr har det förekommit att parter fått gehör för sådana yrkanden i domstolarna, trots att det kan ifrågasättas om det är till barnets bästa. Den gemensamma vårdnaden har då kunnat skapa en situation som upplevs som väldigt otrygg för den andre föräldern och barnet.</textBlock>
    <textBlock id="i-283264ea7e350f93">2002 års vårdnadskommitté kommer naturligtvis att behandla frågan, men vi anser att ämnet är så allvarligt att vi inte kan avvakta kommitténs betänkande. Ett lagförslag som resultat från kommitténs arbete kan komma tidigast under 2005. Vi anser att just frågan om vårdnad vid våld inom familjen inte kan anstå så länge. Regeringen bör därför omgående återkomma till riksdagen med ändringar i föräldrabalken så att barnets trygghet kan garanteras.</textBlock>
    <textBlock id="i-975c5f4c0e5efc54">Fru talman! Vår andra reservation berör arvingars rätt att väcka talan om hävande av faderskap. Tillsammans med Folkpartiet och Kristdemokraterna har vi reserverat oss för att vi vill utreda att utvidga möjligheterna för efterlevande att väcka talan om hävande av faderskap. Vi anser att ingen felaktigt ska förklaras vara far till ett barn. Alla har ett intresse av att faderskapet blir riktigt fastställt. Den vetenskapliga utvecklingen har nu gjort det möjligt att genom DNA-</textBlock>
    <textBlock id="i-c713addf77abd48d">teknik positivt utpeka en far med mycket hög sannolikhet. För ett tiotal år sedan var detta omöjligt. Dagens lagstiftning bygger i hög grad sin föreställningsvärld på en äldre vetenskaplig nivå där det inte var möjligt att positivt utpeka en far utan endast utesluta någon från faderskap.</textBlock>
    <textBlock id="i-6916ca36391cebea">De flesta faderskapsärenden som tas upp i motionsyrkandena har sin upprinnelse för mer än 50 år sedan. Vi måste komma ihåg att under 1900-talets första hälft var det i mångas ögon moraliskt förkastligt att få barn innan man var gift. Det kan därför inte uteslutas att män accepterade faderskap på vaga grunder och därefter inte har velat tala om saken.</textBlock>
    <textBlock id="i-5439b51453b2cbb6">Förändrad teknik och förändrad moralsyn kommer att göra att dessa problem är av övergående natur. De faderskap som fastställs i dag har säkert en betydligt högre grad av överensstämmelse med verkligheten än de som gjordes för 50 år sedan. Vi vill därför öka möjligheterna att få faderskap prövade även sedan fadern avlidit och vill att frågan ska bli föremål för en utredning.</textBlock>
    <textBlock id="i-b66154a50b12a54f">Fru talman! Dagens adoptionslagstiftning är skriven för en annan tid. I mer än tio år har det funnits förslag på förändringar av adoptionslagstiftningen.</textBlock>
    <textBlock id="i-163c5e8d313b952d">Redan 1989 presenterade Förmyndarskapsutredningen i sitt slutbetänkande förslag till en revision av denna lagstiftning. Det finns en rad frågor som bör omprövas, exempelvis kravet att adoptionsföräldrarna ska vara minst 25 år. Den nuvarande möjligheten till ensamståendeadoption bör också utvärderas. Vi anser därför att regeringen omgående bör ta initiativ till en översyn av adoptionslagstiftningen.</textBlock>
    <textBlock id="i-c4a59878cb35bf80">Slutligen, fru talman: Vi moderater står naturligtvis bakom samtliga våra reservationer, men av tidsskäl yrkar jag bifall endast till reservation 3 under punkt 2.</textBlock>
  </contentBlock>
  <contentBlock page="0" id="i-3afb453e10d1228a">
    <textBlock id="i-5046dd54da6d6057">Anf.  191  JAN ERTSBORN (fp):</textBlock>
    <textBlock id="i-46dfa8e016abd13c">Fru talman! Kvällens debatt om frågor kring barn och föräldrar sker mot bakgrund av att regeringen för inte så länge sedan tillsatte en ny parlamentarisk utredning om dessa frågor, 2002 års vårdnadskommitté. Denna utredning är välkommen och angelägen.</textBlock>
    <textBlock id="i-5bbf1c7e6bea7a53">Vår målsättning i Folkpartiet är att Vårdnadsutredningen och debatten i dessa frågor sker med ständigt beaktande av barnkonventionen. Uttrycket barnens bästa får inte bli bara en floskel utan måste ges en seriös och betydelsefull innebörd som ständigt följer alla dessa viktiga frågor kring våra barn.</textBlock>
    <textBlock id="i-be8f51f7236798dd">Många av frågorna i betänkandet berör av naturliga skäl sådant som Vårdnadsutredningen arbetar med.</textBlock>
    <textBlock id="i-106f1f53b6e40735">Det finns därför goda skäl för riksdagen att nu i stor utsträckning avvakta utredningen, även om det dröjer ett par år innan vi får se resultatet och kan lagstifta utifrån det.</textBlock>
    <textBlock id="i-4e65cddcdf887206">Det är några frågor som vi i Folkpartiet särskilt vill lyfta fram.</textBlock>
    <textBlock id="i-ed0bf5945d8e1b5e">Tyvärr förekommer det alltför ofta misshandel och annat våld i hemmen, där barnen blir offer även om våldet inte riktas direkt mot dem. Vi vill för barnens skull förändra synsättet på vad som förekommer.</textBlock>
    <textBlock id="i-bfa44a39c6bea5ca">Barn som ser föräldrarna i slagsmål ska betraktas som brottsoffer, inte som hittills som vittnen. Detta förändrade synsätt motionerar vi om i annat sammanhang. Men jag vill gärna lyfta fram det i den här debatten.</textBlock>
    <textBlock id="i-6b4f0a64f7bc7037">Vi har i Folkpartiet i flera år motionerat om att mor- och farföräldrar ska erhålla en självständig rätt att föra talan i mål om umgänge. Vi vill på det viset markera betydelsen av barnens kontakter med morföräldrar och farföräldrar och komma till rätta med de fall där vårdnadshavaren inte fullgör dessa barnens rättigheter. Vi tror att Vårdnadsutredningen efter överväganden kommer fram till ett sådant förslag och har därför valt att inte avge någon reservation i den här delen utan stannat för ett särskilt yttrande.</textBlock>
    <textBlock id="i-3823d5f8175ca918">Det blir mer och mer vanligt att barn efter äktenskapsskillnad eller separation bor växelvis hos sina föräldrar, ett förhållande som för vissa barn är mycket positivt. Vi har nyligen kunnat konstatera att Regeringsrätten i en dom slagit fast att kommunerna måste beakta ett växelvis boende vad gäller skolskjutsar. Vi behöver ta ett steg till framåt genom att införa en möjlighet att fastställa underhållsbidrag vid växelvis boende. Detta behövs ju speciellt när föräldrarna har mycket olika inkomster - ett förhållande som ju är ganska vanligt. Även i den frågan tror vi att Vårdnadsutredningen kommer att lägga fram ett sådant förslag som vi önskar.</textBlock>
    <textBlock id="i-db5f02d90ae7656f">I kronofogdemyndighetens register finns i dag ca</textBlock>
    <textBlock id="i-df871a6e120e2ef2">7 000 barn under 18 år antecknade för olika skulder, totalt i allmänna mål och enskilda mål uppgår de här skulderna till ca 35 miljoner kronor. Inkomstskatter, fordonsskatter och felparkeringsavgifter uppgår till ca</textBlock>
    <textBlock id="i-d320efc6ea166407">16 miljoner kronor. De flesta skuldsatta barnen finns i storstadsområdena Stockholm, Malmö och Göteborg.</textBlock>
    <textBlock id="i-f360b0699717d951">Endast en mindre del av skulderna blir betalade genom vårdnadshavarnas försorg. Eftersom dessa skulder uppstår i huvudsak genom förmyndarnas agerande måste vi av hänsyn till barnen få stopp på dessa missförhållanden. Vägverket har för sin del tagit upp ärendena beträffande fordonsskatter och felparkeringsavgifter till diskussion. Sannolikt kan Vägverket inte göra något åt saken utan lagändringar. Barnombudsmannen har nyligen påtalat förhållandena till regeringen, som ju är väl medveten om dessa missförhållanden och snarast bör återkomma till riksdagen med nödvändiga förslag. Vi kommer från Folkpartiets sida att noggrant följa vad som sker beträffande dessa skuldsatta barn.</textBlock>
    <textBlock id="i-f0ef615649fe2142">Genom den nya DNA-tekniken har det blivit möjligt att i mycket stor utsträckning fastställa ett faderskap. Att detta blir fallet är viktigt för såväl barnet som fadern. Det är då mycket förvånansvärt att vi i dag har regler som förhindrar ett sådant fastställande efter att mannen avlidit. Än mer förvånansvärt blir det när vi konstaterar att i visst fall äger en avliden mans maka och arvingar rätt att väcka talan, medan det i andra fall ej är tillåtet. Vi kräver att rätten att föra talan om faderskap efter det att mannen avlidit ska bli föremål för en förutsättningslös utredning.</textBlock>
    <textBlock id="i-8aa9fcb3146b7128">Fru talman! Jag yrkar bifall till reservation nr 7.</textBlock>
  </contentBlock>
  <contentBlock page="0" id="i-d4585268900b06f9">
    <textBlock id="i-f061c0faec117629">Anf.  192  YVONNE ANDERSSON (kd):</textBlock>
    <textBlock id="i-f744b6c620b36fde">Fru talman! Det här betänkandet är väldigt viktigt, ska jag säga. Det man kanske ännu hellre skulle vilja skriva som rubrik över hela betänkandet är Barnens bästa.</textBlock>
    <textBlock id="i-ebb8d44cbaf44687">Vi kristdemokrater har sex reservationer, och jag tänker först av allt yrka bifall till vår reservation nr 8.</textBlock>
    <textBlock id="i-e897900809537c07">Men jag står självklart bakom våra övriga reservationer.</textBlock>
    <textBlock id="i-253d0653fcef2ea0">Jag tänker ta upp ett område som är viktigt för</textBlock>
    <textBlock id="i-b6fb553e7e88fbd5">Kristdemokraterna, som var viktigt och som vi kommer att arbeta för att förändra. Det gäller den lag som trädde i kraft den 1 februari innevarande år om att de homosexuella skulle ha rätt att prövas som adoptivföräldrar. För att införa den här lagen tvingades Sverige att frånträda 1967 års europeiska konvention om adoption av barn, en konvention som faktiskt utgick från barnets bästa. Vi hävdar att det var ett misstag när Sverige gick ifrån den och instiftade denna lag.</textBlock>
    <textBlock id="i-b5b7de10b02d82f3">Därför anser vi att den lagen ska rivas upp.</textBlock>
    <textBlock id="i-b92fb0426f348e07">I den utredning som föregick lagförslaget fälldes avgörandet av en majoritet av politiker. All tillgänglig barnexpertis som har som uppdrag att arbeta för barnets bästa hade reserverat sig mot att homosexuella skulle få prövas för utlandsadoption, såväl barnpsykiatriker som Sveriges Psykologförbund, Nämnden för internationella adoptioner, Barnombudsmannen,</textBlock>
    <textBlock id="i-209a3897926cc1f3">Adoptionscentrum, vuxna adopterades egen organisation, Rädda Barnen och Socialstyrelsen. Även Lagrådet hade avstyrkt lagförslaget i ett starkt kritiskt yttrande. Det tiotal opinionsundersökningar som gjorts visar undantagslöst att en förkrossande majoritet av svenska folket sade nej. Socialdemokraternas ställningstagande vid sin kongress var också väldigt svagt med en rösts övervikt.</textBlock>
    <textBlock id="i-7b451b45fcdf5a9d">Inte bara det demokratiska stödet var svagt, den här lagen strider också mot 1993 års Haagkonvention och FN:s barnkonvention, där Sverige förpliktar sig att säkerställa att barnets bästa i första hand måste beaktas. Dessa konventioner kringgås, och som sagt</textBlock>
    <textBlock id="i-d1fe425f10d694aa">1967 års konvention om adoption blev uppsagd. Jag menar att barnperspektivet inte beaktades tillräckligt i utredningsarbetet och inte heller beaktades när beslutet fattades.</textBlock>
    <textBlock id="i-9ca05d8333f21f08">Fru talman! I varje fråga som rör barn är det absolut nödvändigt att fråga vad som är barnets bästa.</textBlock>
    <textBlock id="i-39e1b111b7da04cc">Barn har rätt till båda sina föräldrar, ett barn behöver både en far och en mor. Om sådan saknas bör man hitta familjeliknande förhållanden, så att barnet kan erbjudas det och så att man får de olika förebilderna tillgodosedda, vilket man inser och vet i dag är viktigt för ett barns identifikationsprocess.</textBlock>
    <textBlock id="i-987ebfea0e22ee47">Fru talman! När det gäller frågan om assisterad befruktning gäller samma princip som det jag nu har anfört, nämligen att barnets bästa som ledstjärna ska gälla och att barn behöver både en far och en mor.</textBlock>
    <textBlock id="i-4e9c0486510ab409">Därmed kan inte vi anse att assisterad befruktning för lesbiska kvinnor kan tillgodose den principen. Därför säger vi nej till det.</textBlock>
    <textBlock id="i-5a9ef48a01810bbc">Enligt vår mening är frågan, till skillnad från ministerns synpunkt som står anfört i betänkandet, inte alls politiskt avgjord. I stället finns det ett arbete på</textBlock>
    <textBlock id="i-347a7371e4f300c8">Regeringskansliet, och när förslag kommer förväntar vi oss att det kommer att bli föremål för riksdagens beslut.</textBlock>
    <textBlock id="i-3e07b38cced7281f">Fru talman! Slutligen vill jag påpeka det anmärkningsvärda i att regeringen inte arbetar med just definitionen av begreppet barns bästa. För mig är det inte någon vag önskan utan det är en precis och tydlig önskan. Vi talar i all offentlig verksamhet hela tiden om att vi har barnets bästa för ögonen, men gång efter annan drabbas vi av att vi faktiskt inte kommer fram till samma slutsats när vi talar om barnets bästa. Därför är det rimligt att tillsätta en opartisk utredning där den samlade kunskapen tas till vara för att beskriva och reda ut en gång för alla vad som är barns bästa.</textBlock>
  </contentBlock>
  <contentBlock page="0" id="i-e6bc3c4912a4d5fd">
    <textBlock id="i-af1bcdeea0dc9860">Anf.  193  TASSO STAFILIDIS (v):</textBlock>
    <textBlock id="i-20dc6833c20091e0">Fru talman! Det finns anledning att helt och hållet bläddra om i mina papper bland det jag hade tänkt att säga med anledning av vad kristdemokraten Yvonne</textBlock>
    <textBlock id="i-af7379dede6c5d43">Andersson föredrog i talarstolen. Jag tänker helt enkelt börja med frågan om assisterad befruktning.</textBlock>
    <textBlock id="i-3faa078643325866">I utskottets betänkande finns en bra motivering och en bra skrivning där majoriteten i utskottet har prioriterat frågan högt på dagordningen, och man säger att utskottets mening är att det är "angeläget att arbetet med att analysera det rättsliga föräldraskapet är prioriterat och att analysarbetet genomförs snarast möjligt utan ytterligare tidsutdräkt".</textBlock>
    <textBlock id="i-5412bef5a1f351ec">I motsats till Yvonne Andersson håller jag med justitieminister Thomas Bodström. Det finns en majoritet bland riksdagens partier - i varje fall är det</textBlock>
    <textBlock id="i-3b6b6bae3f908b7b">Vänsterpartiets, Socialdemokraternas och Miljöpartiets ståndpunkt - att lesbiska kvinnor ska ha rätt till insemination på samma grund som heterosexuella kvinnor. Vi vill utreda och se över hur vi tekniskt och lagstiftningsmässigt ska lösa frågan om det rättsliga föräldraskapet. Men vi är helt överens om att det ska finns en likställighet mellan heterosexuella kvinnor och lesbiska kvinnor. Det är på den punkten som vi tycker att frågan politiskt är avgjord. Det är också det som jag tror att justitieministern menar - inte det som håller på att utredas.</textBlock>
    <textBlock id="i-688454d418518bb2">Det här är en angelägen fråga för utskottsmajoriteten. Vi kan inte se att regeringen fortsättningsvis kommer att dra ut på arbetet med frågan. Precis som jag tidigare har uttalat kommer regeringen att lämna ett förslag som ska gå ut på remiss under hösten.</textBlock>
    <textBlock id="i-f01290b2dce38083">Förhoppningsvis kommer förslaget till riksdagens bord så snart som möjligt.</textBlock>
    <textBlock id="i-5aa6df7642c1501c">Det är beklagligt att Yvonne Andersson och</textBlock>
    <textBlock id="i-250e35a84bdc0334">Kristdemokraterna föreslår att adoptionslagstiftningen som trädde i kraft den 1 februari i år ska rivas upp.</textBlock>
    <textBlock id="i-cc9237ad62dc1623">Det är den ståndpunkt som Kristdemokraterna har fört fram. Jag vill ge en eloge till bland annat Moderaterna. De hade en liknande ståndpunkt vad gällde internationella adoptioner, men de har godtagit det demokratiska beslut som har fattats i parlamentet och har inte stött Kristdemokraternas reservation.</textBlock>
    <textBlock id="i-3ff0f316cd4a8adb">Kristdemokraterna gör ändå falska påhopp på den parlamentariska utredningen och framför påståenden som inte stämmer överens med verkligheten. Sverige tvingades inte att frånträda 1967 års konvention. Vi i majoriteten ansåg att vi ville göra det för att ge den här möjligheten. Den del vi har avsagt oss i den internationella konventionen är den del som inte möjliggör för andra än just en kvinna och en man att adoptera.</textBlock>
    <textBlock id="i-fa5fc4d13f11f995">Likaså tog Yvonne Andersson upp frågan om att barnexperterna i utredningen var helt och hållet emot internationella adoptioner. Det är enkelt att säga det i en talarstol om man inte har bakgrunden. Det är lika enkelt som vid de mätningar som har gjorts i medierna som Yvonne Andersson hänsyftar till.</textBlock>
    <textBlock id="i-857653de87da0330">Om man frågar människor som inte har någon kunskap om barn till samkönade föräldrar om de tror att barn med homosexuella föräldrar mår lika bra som barn till heterosexuella föräldrar blir svaret: "Nej, det är klart att jag inte tror det." Sedan frågar man dem om de veterligen någonsin har varit i kontakt med eller träffat något sådant barn blir svaret: "Nej, det har jag inte gjort."</textBlock>
    <textBlock id="i-70577a43b4df7cef">På samma sätt är det med den barnexpertis som</textBlock>
    <textBlock id="i-b6d2291d3a0ff1ca">Yvonne Andersson hänvisar till. Det var en enda barnexpert i denna utredning som hade kompetens i frågor om barn i heterosexuella familjer och barn med samkönade föräldrar. Det var en enda av barnexperterna som hade den kompetensen. Alla andra barnexperter medgav att de inte hade den kompetensen.</textBlock>
    <textBlock id="i-d84d2d454de9e694">Deras överväganden ledde till ett ställningstagande som enligt min mening vilade på den okunskapen.</textBlock>
    <textBlock id="i-676f5f0db4e2a45b">Det här framgår till exempel av remissvaret från Socialstyrelsen. Det är ett remissvar som inte går att jämföra med andra remissvar från Socialstyrelsen.</textBlock>
    <textBlock id="i-69478648423894bf">Det är ett remissvar fyllt av fördomar - tyvärr. Det är sanningen - i alla fall enligt mitt sätt att se på detta.</textBlock>
    <textBlock id="i-a6fbe2401d5dd670">Fru talman! Vänsterpartiet har två reservationer i det här betänkandet. Den ena reservationen handlar om barnets bästa i den aspekten att vi vill ha en barnbalk. Vi vill att man en gång för alla ska lyfta in ett barnperspektiv i frågor som har med barn att göra.</textBlock>
    <textBlock id="i-4c4c7507b8f4084e">Som det ser ut i dag har inte barn rättigheter till sina föräldrar, utan det är föräldrarna som har rätt till barnen. Ett barn har, till exempel, aldrig rätt att få träffa sina föräldrar, men föräldrarna har rätt att, till exempel, välja att inte träffa sina barn.</textBlock>
    <textBlock id="i-7aecbfeef6a7f318">Med den aspekten tycker vi i Vänsterpartiet att frågan om att inrätta en barnbalk borde prövas inom</textBlock>
    <textBlock id="i-b69dcc419c7654c2">2002 års vårdnadsutredning. 2002 års vårdnadsutredning har kommenterats tidigare av bland annat Jan</textBlock>
    <textBlock id="i-cb593cf2273c0d33">Ertsborn. Även vi från Vänsterpartiet ser att det är en viktig utredning. Det är en utredning som har tillkommit just på initiativ av lagutskottet. Det är ett tillkännagivande från lagutskottet som har gjort att utredningen har tillsatts. Nu håller många av de frågor som finns uppe på vårt bord på att utredas av en parlamentariskt tillsatt kommitté med representanter från alla de olika politiska partierna.</textBlock>
    <textBlock id="i-07cc24e72321f1e0">Utskottet föreslog förra året att vad gäller vårdnad vid våld inom familjen skulle det inte vara möjligt att fortsätta att inneha vårdnaden. Utskottet gjorde ett tydligt ställningstagande och sade att det automatiskt skulle ske en prövning i vårdnadsfrågan. Hela den biten har man nu skjutit över på 2002 års vårdnadsutredning, så frågan kommer upp där. Det finns med i direktivet.</textBlock>
    <textBlock id="i-63a94996602a9faf">Ändå finns det en reservation från de borgerliga partierna, som tar upp precis samma sak - trots att allt som går att göra egentligen har gjorts. Vi har lyft in det i en utredning som har en viss tid på sig och som ska komma med ett betänkande till riksdagen. Där har utskottet också varit väldigt hårt i sitt tillkännagivande.</textBlock>
    <textBlock id="i-50ab579eddeabedd">Jag ska snabbt avsluta, fru talman, eftersom jag har dragit över den tid jag har anmält. Jag trodde inte att det skulle bli en adoptionsdebatt här i dag.</textBlock>
    <textBlock id="i-aa92781199b018a2">Vänsterpartiet har tagit upp frågan om könsneutrala författningar i en reservation. Jag yrkar bifall till den reservationen, nr 6.</textBlock>
    <textBlock id="i-438953114091dea3">Det innebär att vi tycker att lagstiftningen måste förändras på det sätt som vi förändrar lagstiftningen i övrigt. Det går inte att ha kvar begrepp som mor och far när vi i övrigt talar om föräldraskap och föräldrar.</textBlock>
    <textBlock id="i-66b2669345936367">Det ska ju vara en lagstiftning som är tydlig, och den blir inte tydligare om det hela tiden finns ett förvirrat begrepp. Till och med när vi skulle justera vårt betänkande i lagutskottet hade vi glömt bort frågorna om partnerskap och adoption.</textBlock>
    <textBlock id="i-0a4936a5c826d62a">Med det här, fru talman, yrkar jag bifall till reservation 6 under punkt 12. Jag står bakom alla andra</textBlock>
    <textBlock id="i-7bafca21cd25a439">Vänsterpartiets yrkanden, och även de särskilda yttranden som är inlämnade. I övrigt yrkar jag bifall till utskottets förslag och avslag på de andra reservationerna.</textBlock>
  </contentBlock>
  <contentBlock page="0" id="i-915c6b034cd27842">
    <textBlock id="i-5b8347974cab8621">Anf.  194  YVONNE ANDERSSON (kd) replik:</textBlock>
    <textBlock id="i-9815d57773e14792">Fru talman! Med tanke på det som Tasso Stafilidis nu har sagt i sitt anförande blir min efterfrågade definition av barnets bästa än mer väsentlig. Helt plötsligt är det ju barnets bästa som tycks gälla.</textBlock>
    <textBlock id="i-5e2d87d32d6d72fe">Tasso Stafilidis anmärkte på några saker i mitt anförande, och det bekymrade mig när det gällde synsätt. Sanningen finns ju, som sagt var, i betraktarens ögon.</textBlock>
    <textBlock id="i-be7f0ab68722e0f0">Hur kan man påstå att alla barnexperter utom en i denna utredning inte var kompetenta nog att ta ställning till en så svår och viktig fråga som utredningen mynnade ut i? Den funderingen har jag. Jag är oerhört förvånad över att Tasso Stafilidis i så fall inte verkade för att byta ut dem alla och hitta kompetenta människor.</textBlock>
    <textBlock id="i-be4cad42420a5753">Min egen uppfattning är naturligtvis att de människor som av en parlamentariskt sammansatt utredning får förtroendet att sitta i en utredning och som har de posterna i vårt land ska kunna mer än vad de nödvändigtvis har mött och har personlig erfarenhet av i sin omvärld. Vad är Tasso Stafilidis synpunkt på detta?</textBlock>
  </contentBlock>
  <contentBlock page="0" id="i-ec0ae030d9417813">
    <textBlock id="i-ea95f54a3ca72a87">Anf.  195  TASSO STAFILIDIS (v) replik:</textBlock>
    <textBlock id="i-77854d72682cbb2b">Fru talman! Jag sade inte att de inte hade kompetens. Det jag sade var att de inte hade någon kompetens just vad gällde barn med samkönade föräldrar. I</textBlock>
    <textBlock id="i-f9cd153ca8656e8a">övrigt hade de en väldigt stor och bred barnkompetens. Det var faktiskt ingen av de barnpsykologer som satt i utredningen - i alla fall när de svarade på de frågor som vi ställde till dem - som i sitt arbete hade kommit i kontakt med barn som har homosexuella föräldrar. Alltså hade de inte kommit i kontakt med det som slutsatserna skulle gälla.</textBlock>
    <textBlock id="i-64cdcfd85f6a5611">När vi i den parlamentariska utredningen sedan hade att väga samman alla de olika ställningstagandena och synpunkterna drog vi politiska slutsatser utifrån det. Det var också det som gjorde att vi i kommittén kom fram till att det inte fanns några sakliga argument för att behålla den lagstiftning som vi har i dag.</textBlock>
    <textBlock id="i-74bc536a5e5e8f16">Yvonne Andersson! Det är precis detta: Vad är barnets bästa? Barnets bästa för mig är att man utgår från barnet, från att barnet ska komma till de bästa möjliga förhållandena, ha de bästa möjliga uppväxtförhållandena och de bästa möjliga föräldrarna, utan att man tittar på vem föräldern delar säng med, utan att man, som ni i Kristdemokraterna gör, väljer, pekar ut och exkluderar enbart på grund av föräldrarnas sexuella läggning och inte på grund av deras kompetens eller duktighet som föräldrar. Är det verkligen barnets perspektiv?</textBlock>
    <textBlock id="i-1da37341a19bc4c8">Jag har frågat flera gånger förut, och jag frågar igen: Alla de barn som i dag lever med samkönade föräldrar, vad tycker Kristdemokraterna om dem?</textBlock>
    <textBlock id="i-360bd1ca3eaf42e3">Alla de adopterade barn som lever med samkönade föräldrar - de finns också - vad tänker Kristdemokraterna göra med dem? Ska ni omhänderta dem och fosterhemsplacera dem?</textBlock>
  </contentBlock>
  <contentBlock page="0" id="i-76d9ba83d958b0ae">
    <textBlock id="i-16f0a18ebb33a0ad">Anf.  196  YVONNE ANDERSSON (kd) replik:</textBlock>
    <textBlock id="i-6c52a33855e5a9a6">Fru talman! Jag återgår till frågan om kompetensen, som jag inte fick svar på. Är det så att Tasso</textBlock>
    <textBlock id="i-50df7a94bf1822b1">Stafilidis själv vill bli bedömd utifrån den kompetens han har enbart om det är sådant som han har mött och har egen erfarenhet av? Jag tycker nämligen att det är ett mycket allvarligt trick att underkänna den kompetens som krävdes av dem som skulle sitta i utredningen därför att vederbörande inte hade varit med och erfarit det själv. Ingen av oss vill väl bli bedömd efter det - då skulle vi inte kunna använda den här talarstolen i särskilt många frågor.</textBlock>
    <textBlock id="i-71867f7cd3eae855">Därför är det väldigt viktigt att man börjar uppmärksamma vad det är som gäller. Hela den här debatten handlar om att ha barnets bästa för ögonen. Det är det som vi efterlyser. Men vi fick inte Vänsterns stöd i den motionen.</textBlock>
    <textBlock id="i-7f9bf71c0037e862">Vi efterlyser en utredning hos regeringen, en opartisk utredning, där man utifrån forskning, utifrån den samlade erfarenheten och utifrån alla möjliga olika perspektiv kan belysa vad som är barnets bästa och komma fram till det. Då kanske vi här skulle kunna enas om vad som är barnets bästa. Då kanske vår gemensamma erfarenhet skulle föra längre och bli mer värd, än att vi står på varsin sida om drickaflaskorna och tror att det räcker för att se på barnets bästa.</textBlock>
    <textBlock id="i-28491a731ca9d4e7">Ibland behöver man gå ett steg längre. Men jag tycker att det är väldigt viktigt att man inte underkänner alla möjliga andra krafter därför att de har en lägre kompetens och sätter sig själv på en piedestal och anser att det man själv vet, förstår och har mött är det enda riktiga. Det kan jag vara orolig för när</textBlock>
    <textBlock id="i-34b424c8f7ea3a94">Vänsterpartiet drar fram.</textBlock>
  </contentBlock>
  <contentBlock page="0" id="i-808b44dcea73166e">
    <textBlock id="i-57c9fd6e59261d24">Anf.  197  TASSO STAFILIDIS (v) replik:</textBlock>
    <textBlock id="i-fc6e435c5b06fda5">Fru talman! Jag har inte på något sätt försökt framhärda i att det jag vet är det enda rätta eller att det jag vet är det enda som stämmer. Jag har inte heller försökt sätta mig på en piedestal.</textBlock>
    <textBlock id="i-d87d50c21959176d">Under utredningen var det väldigt många nya saker som jag fick lära mig och väldigt många nya saker som jag fick ta ställning till, utifrån den roll som jag hade där. Jag tror trots allt inte att det skulle vara acceptabelt att det i en utredning om barn med särskilda behov satt en massa barnexperter som var experter just bara på barn med dyslexi, läs- och skrivsvårigheter, och de skulle ta ställning till hur vi ska förändra vår syn på behoven för barn som är rullstolsburna. Det skulle Yvonne Andersson aldrig acceptera.</textBlock>
    <textBlock id="i-edb6787f55afdc97">Det existerar inte någon kompetens på det här området i Sverige, och det var alltså viktigt att få in barnexperter som hade den kompetensen. Dessvärre hade de inte erfarenheter av de slutsatser som vi politiker sedan skulle ta ställning till.</textBlock>
    <textBlock id="i-eefa2bfdd4308de4">Det är bara den delen som jag tycker är anmärkningsvärd, inte den kompetens som barnexperterna annars drog fram.</textBlock>
    <textBlock id="i-7ffee6f6dc61034f">När det sedan gäller bedömningen av vad som är barnens bästa tror jag att det vore en fara om vi en gång för alla skulle fastslå att det här är barnens bästa och ingenting annat. Det har ju suttit utredningar som har tagit ställning till och presenterat olika synpunkter på och utgångspunkter för barnens bästa.</textBlock>
  </contentBlock>
  <contentBlock page="0" id="i-779f43b672f78ddd">
    <textBlock id="i-8ea4540e4fecb3f4">Anf.  198  RAIMO PÄRSSINEN (s):</textBlock>
    <textBlock id="i-b52324e61c1d0110">Fru talman! För ordningens skull vill jag först yrka bifall till förslagen till riksdagsbeslut i lagutskottets betänkande nr 10 och avslag på samtliga reservationer.</textBlock>
    <textBlock id="i-7b08ba390f056a4f">I huvudsak behandlar betänkandet motioner om rättsförhållanden mellan barn och föräldrar. Frågor om barn och frågor om våra barn är oerhört viktiga för oss alla. Att alltid försöka se till barnens bästa är något som förenar oss alla här i kammaren. Men samtidigt vet vi att den intentionen inte alltid blir uppfylld i de fall av vårdnadstvister som förekommer.</textBlock>
    <textBlock id="i-08f1e65ab2f5d431">Fru talman! Den 1 oktober 1998 ändrades föräldrabalkens regler om vårdnad. Ändringarna syftar till att betona vikten av samförståndslösningar och underlättar för föräldrar att i så stor utsträckning som möjligt komma överens.</textBlock>
    <textBlock id="i-c93d4538aa7f22ea">Ett annat syfte med reformen var att bereda vägen för en ökad användning av gemensam vårdnad samt att göra barnens rätt att komma till tals tillämplig även på mål om barns boende och vid socialnämndens prövning av föräldrars avtal.</textBlock>
    <textBlock id="i-4755b1471108b864">År 1999 beslutade riksdagen, precis i enlighet med utskottets förslag, att man skulle göra en stor utvärdering av den nämnda reformen. I juni 2002</textBlock>
    <textBlock id="i-e812308622bf4545">tillsatte regeringen en parlamentarisk kommitté för att påbörja arbetet.</textBlock>
    <textBlock id="i-ac8e1ff8a62896e6">Kommittén, som fick namnet 2002 års vårdnadskommitté, ska särskilt undersöka hur socialnämnderna klarar sina nya arbetsuppgifter. Vad har reformen egentligen inneburit för strävandena att föra bort vårdnadsfrågor från domstolar och underlätta för föräldrar att i så stor utsträckning som möjligt komma överens? Hur har de nya reglerna om gemensam vårdnad och gemensamt boende tillämpats, och vilka följder har reformen fått i denna del? Samtidigt ska kommittén utvärdera 1996 års reform om barns rätt att komma till tals.</textBlock>
    <textBlock id="i-32b7c4001be0aa35">Fru talman! Vi kan konstatera att nära nog alla motioner och reservationer som berör föräldrabalken inryms i Vårdnadskommitténs utvärdering. I dag finns det redan en övergripande bestämmelse i 6 kap.</textBlock>
    <textBlock id="i-ca75ab8d9f3bf907">föräldrabalken om att barnens bästa alltid ska komma i främsta rummet vid avgörande av alla frågor om vårdnad, boende och umgänge. Just att utvärdera detta är ju kommitténs kärnuppgift. Det är många frågor som ställs, bland annat: Kommer barnen till tals? Blir barns vilja beaktad i tillräcklig utsträckning av socialnämnderna? Hur tillgodoses barnens bästa i de fall där en förälder gjort sig skyldig till allvarlig brottslighet mot den andre föräldern? Hur gör man de här riskbedömningarna? Hur är det med metodutvecklingen? Hur värderas den, och vilka följder har de nya reglerna fått? Hur tillämpas reglerna när det förekommer övergrepp eller misstanke om detta? Får egentligen domstolar och socialnämnder tillräckliga beslutsunderlag i alla de här frågorna? Finns det tillräcklig barnkompetens i domstolarna? Ja, frågorna är många.</textBlock>
    <textBlock id="i-4515880a49019339">Barnombudsmannen anser i sin rapport från i år,</textBlock>
    <textBlock id="i-a33b1942d4c650a0">2003, med titeln Vem bryr sig? att formuleringarna om en nära och god kontakt med båda föräldrarna blir högre värderade av domstolarna än barnets behov av skydd mot våld och övergrepp. Barnombudsmannen föreslår tydliggöranden i lagtexten, så att det är just barnets skydd mot en olämplig förälder som måste få komma i första hand och barnets behov av god kontakt med båda föräldrarna i andra hand. Det här är, som jag ser det, en central fråga för Vårdnadskommittén att gå ut och söka och bygga kunskaper kring.</textBlock>
    <textBlock id="i-197d19a5fb24e197">Även samarbetssamtal om medling ingår i utvärderingen. Men det kanske viktigaste som står i direktiven är att kommittén är oförhindrad att ta upp även andra närliggande områden om det bedöms motiverat.</textBlock>
    <textBlock id="i-1eed37d4b9469555">Arbetet ska ha ett barnperspektiv. Frågorna ska ses med barnets ögon. Och barnet ska sättas i fokus.</textBlock>
    <textBlock id="i-4ca181988579ade9">Frågorna är som sagt väldigt många och svåra, men samtidigt oerhört intressanta och viktiga. Jag vet att alla ni, och även jag, väntar med stort intresse på att kommittén ska lämna ifrån sig sitt slutbetänkande i november 2004. Men fram till dess finns det egentligen ingen anledning att föregå arbetet i kommittén, där ju samtliga partier finns representerade.</textBlock>
    <textBlock id="i-98879cf537d6dbcb">Fru talman! Låt mig få kommentera reservationen från Yvonne Andersson med krav på att barnens bästa ska definieras. Det som slår mig när jag hör debatten här mellan Tasso Stafilidis och Yvonne Andersson är just hur detta ska kunna bli möjligt. Enligt Yvonne</textBlock>
    <textBlock id="i-1207a18a1cc63825">Andersson är det inte barnens bästa att låta samkönade kunna bli prövade som adoptivföräldrar. Jag tycker att den rätten ska man ha. Hur ska vi då definiera barnens bästa? Tron på att man ska kunna vara så konkret när varje fall är så unikt förstår jag egentligen inte. Barnets bästa och portalparagrafen från barnkonventionen finns i lagstiftningen i dag. Sedan är det våra värderingar, hur vi ser barnet, som blir styrande för vad som är barnets bästa.</textBlock>
    <textBlock id="i-1ac3077d75590a35">Låt mig slutligen konstatera, fru talman, kanske lite torrt så här på slutet, att vi i utskottsmajoriteten egentligen inte finner några nya skäl att utvidga talerätten för mannens änka och arvingar.</textBlock>
    <textBlock id="i-4c64da8a0ed5f355">Som sagt: Vi har jättestora frågor framför oss som vi tillsammans ska försöka lösa för barnens bästa.</textBlock>
  </contentBlock>
  <contentBlock page="0" id="i-8140afc195723fdf">
    <textBlock id="i-2428809c62e8ce46">Anf.  199  MIA FRANZÉN (fp):</textBlock>
    <textBlock id="i-ea890107b57cf661">Fru talman! Jag tänkte börja med den övergripande delen. Det gäller själva namnet barnbalken. När jag funderar lite närmare på föräldrabalken som begrepp, känner jag att det är ganska riktigt utifrån just det som Tasso och så många andra har pratat om, att det ska handla om barnens rätt till föräldrarna. Bland de olika balkarna finns äktenskapsbalken, som handlar om rätten för vuxna i deras relation, ärvdabalken, om rätten för människor att ärva, och så har vi då föräldrabalken, alltså rätten för barnen till sina föräldrar. Jag tycker att det är ganska logiskt. Däremot tycker jag nog att vi gott skulle kunna diskutera själva innehållet i föräldrabalken. Det tycker jag är viktigare än att diskutera vad vi kallar det för.</textBlock>
    <textBlock id="i-af54b807d3e2054a">Jag måste också nämna något som kuriosa. Under romartiden var barnen faderns ägodel. Sålde pappan sonen tre gånger så blev pappan fri. För ungefär hundra år sedan i Sverige såg man inte barn som någon tillgång över huvud taget. Kreaturen var givetvis värd mer i ett feodalt samhälle. Med den tidens sätt att se det kunde barnets upplevelse av skadehändelse inte vara så djupgående som hos vuxna på grund av barnets brist på mognad, även känslomässigt. Därför gav man lägre ersättning till barn.</textBlock>
    <textBlock id="i-a59478468240fc99">Det var givetvis väldigt trevligt att lyssna på föregående debatt mellan Yvonne och Tasso, även om det kändes lite som: Ska vi inte gå vidare nu?</textBlock>
    <textBlock id="i-93a1602470f7ec8b">Men jag måste ändå understryka här att jag tror att vad som är bäst för barnen varierar från människa till människa. Jag har full respekt för att vi kan landa på olika ståndpunkter i den frågan. Jag tror precis som föregående talare att det vore väldigt synd att slå fast vad som verkligen är barnens rätt, för det varierar ju från en tid till en annan. Titta bara på den historiska bakgrund jag gav.</textBlock>
    <textBlock id="i-3c4242324b025a50">Dessutom tror jag att det finns någonting som förenar oss alla härinne. Det är att vi tycker att det viktigaste är kärleken till barnen och att den är äkta och respektfull oavsett om det är en man eller en kvinna som älskar barnet. Det spelar ingen roll hur familjebilden ser ut kring barnet. Det viktiga är att vi skyddar barnet även rättsligt. Det tycker jag är oerhört viktigt. Oavsett vilken familjeform man lever i är det barnens rättsliga ställning vi ska titta på och se till att trygga.</textBlock>
    <textBlock id="i-bfbb9cd0d5d43310">I dag råder det som sagt också en bred enighet om att barnen ska skyddas särskilt. Det ingår ju bland annat i den här vårdnadskommitténs direktiv att det är det man vill. Det är det syftet som ligger bakom att man har tillsatt den utredningen.</textBlock>
    <textBlock id="i-1f8217b587f68307">När det gäller föräldrabalken tycker jag att innehållet kan diskuteras såtillvida att det är många fina ord och intentioner som ligger bakom föräldrabalken, men det finns egentligen inget reellt skydd för kränkning av barnens rätt till båda sina föräldrar. Det enda straffet mot föräldrar som missköter sig är att de kan förlora sina barn helt eller delvis. Detta straff är hårdare mot barnet, anser jag, än mot föräldrarna.</textBlock>
    <textBlock id="i-2a6124c9b51fea4f">På det sättet tycker jag att ett verkligt barnperspektiv saknas, och jag ser fram emot Vårdnadskommitténs ställningstaganden och förslag. Enligt föräldrabalken 6 kap. 2 § a ska rätten vid bedömning av vad som är bäst för barnet fästa särskilt avseende vid barnets behov av en nära och god kontakt med båda föräldrarna.</textBlock>
    <textBlock id="i-24e0b56b040dea79">Vad händer om en av föräldrarna eller båda kränker denna rätt? Det händer ingenting, och de har till och med rätt till ombud vid rättslig tvist. Då ska alltså rätten, som det också stryks under i den här paragrafen, utifrån de bägge partsframställningarna lista ut vad som kan vara bäst för barnet. Där skiftar ju alltså de olika parternas syn på det hela. Det är ingen som talar för barnet.</textBlock>
    <textBlock id="i-208a1d77708131bd">Därför tycker jag så här: Tack, kära tidigare lagutskott! Nu är det inte så många som sitter kvar, men tack kära tidigare lagutskott som förde upp detta på agendan våren 1999 och såg till att möjligheten till särskilt biträde vid särskilt konfliktfyllda vårdnadsoch umgängestvister fick speciell uppmärksamhet i utredningsarbetet. Ds 2002:13 är en fröjdesam läsning.</textBlock>
    <textBlock id="i-847abf72906377ea">Jag måste dessutom säga att detta med särskilt problemfyllda konflikter fyller mig med hopp. Vilken konflikt om barnen är inte särskilt konfliktfylld - när den kommer till rätten alltså? Hur pass lite konfliktfylld är en situation där man tvistar om umgänge eller vårdnad? Hur lite konfliktfylld är den? Det fyller mig med hopp om att det kommer att bli ganska många sådana rättsliga biträden om vi nu är eniga om detta såsom den före detta riksdagsmajoriteten ändå var.</textBlock>
    <textBlock id="i-407ee0fcc132f6a2">Sedan måste jag vända mig särskilt till mina socialdemokratiska vänner i lagutskottet och fråga: När kommer detta viktiga lagförslag? Ska vi behöva vänta till år 2005, som jag hörde någon nämna, jag tror att det var Tasso? När ska vi fatta dessa för många barn så viktiga beslut som öppnar för ett bättre rättsligt biträde i svåra konflikter, det som alltså redan finns i</textBlock>
    <textBlock id="i-9d2804701a57ebea">Europakonventionen? Den har vi redan har undertecknat, 1996. Vi har bara inte ratificerat den. Men däri finns detta med rättsligt biträde för barn. Varför inte bryta ut delen om rättsligt biträde ur Vårdnadskommittén och se till att vi sedan beslutar om den lite snabbare? Det råder ju en så bred enighet om det här.</textBlock>
    <textBlock id="i-bac78b8b6b56d943">Det är ju faktiskt så att de barn som föddes 1996, när Sverige undertecknande den här Europarådskonventionen, fyller sju år i år. Hur gamla ska de behöva bli innan detta sker? Samtidigt tycker jag att det är väldigt viktigt att Vårdnadskommittén får arbeta i lugn och ro och se över hela det här området. Men jag frågar mig ändå: Kan man bryta ut det rättsliga biträdet och agera lite snabbare i den delen?</textBlock>
    <textBlock id="i-ecc8a84b2a4c8b66">För övrigt vill jag bara fråga er: Har verkligen de personer som sitter i Vårdnadskommittén egen erfarenhet av att vara barn?</textBlock>
  </contentBlock>
  <contentBlock page="0" id="i-3c529fcaceadf796">
    <textBlock id="i-78274fe43b4259a8">Anf.  200  MARIA HASSAN (s):</textBlock>
    <textBlock id="i-1d68fd69c2fedf18">Fru talman! Det här är mitt jungfrutal. Men alla andra har ju överlevt det...</textBlock>
    <textBlock id="i-40b920563910ea0a">Jag kommer att motivera vårt ställningstagande till reservationerna 8 och 9 om adoptionslagstiftning och reservation 10 om lesbiska kvinnors rätt till insemination.</textBlock>
    <textBlock id="i-cf76e15b19b32fa9">Flera miljoner barn i världen lever i fattigdom och drömmer om en bättre framtid samtidigt som många vuxna drömmer om att förverkliga sig som föräldrar.</textBlock>
    <textBlock id="i-b19c7a4b8cff8e37">De vill, och de kan, ge kärlek och omsorg åt dessa barn. Drygt 1 000 barn per år kommer till Sverige via de internationella adoptionerna. De flesta adoptivbarn får en bra uppväxt och ett bra liv.</textBlock>
    <textBlock id="i-dbd9f2731e8d11fd">Sedan den 1 februari 2003 har även registrerade partner fått möjlighet att prövas som adoptivföräldrar.</textBlock>
    <textBlock id="i-bed81aab697608b2">I reservation 8 kräver Yvonne Andersson att riksdagen upphäver beslutet med motiveringen att lagen strider mot FN:s barnkonvention, som säger att alla beslut som rör barn ska utgå från barnens bästa.</textBlock>
    <textBlock id="i-3e729cac2c760f5c">I själva verket säger varken FN:s barnkonvention eller Haagkonventionen att adoptivföräldrarnas kön har någon betydelse för tillämpandet av principen om barnets bästa. Konventionen syftar till att stärka rättsskyddet vid internationella adoptioner. Alla barn har rätt till en trygg uppväxt, och det är de vuxnas skyldighet att skapa en miljö för barnens harmoniska utveckling.</textBlock>
    <textBlock id="i-28051c9d82f871bb">Däremot är det inte alltid de biologiska föräldrarna som står för den tryggheten. Enligt Rädda Barnens beräkningar lever så många som 190 000 barn i Sverige i en familj där det förekommer våld. Oftast handlar det om de traditionella familjerna med mamma, pappa, barn. Det finns inget som talar för att registrerade partner inte skulle kunna tillgodose de särskilda behov som utländska adoptivbarn har.</textBlock>
    <textBlock id="i-11861bea2158618d">Även den framlidne kristdemokraten, cancerläkaren och högt respekterade personen Jerzy Einhorn kom i sin rapport till slutsatsen att det inte finns stöd för att barn med homosexuella föräldrar skulle må sämre än barn med heterosexuella föräldrar. Däremot mår adoptivbarn allmänt sett sämre än andra barn i</textBlock>
    <textBlock id="i-948ba2192e5b92ce">Sverige. Men det har ingenting att göra med föräldrarnas kön. Vissa av dem har fysiska och psykiska besvär, hamnar i missbruk och genomgår starka identitetskriser. De adopterade barnens svårigheter beror oftast på brist på stimulans, sjukdom eller svåra upplevelser under deras allra första tid i livet.</textBlock>
    <textBlock id="i-67c6e774ef5505de">Biologin styr inte vem som är den bästa föräldern.</textBlock>
    <textBlock id="i-9c97b41b534fdc5a">För de tusentals barn som lever i misär, som dagligen utsätts för våld och som sover på gatorna eller utnyttjas sexuellt är det helt ovidkommande om det är två mammor eller två pappor som kan ge dem ett bättre liv, värme och omtanke. Det är beklagligt om vuxnas värderingar och attityder försvårar deras chanser. Ibland verkar det tyvärr som om det är viktigare att bevara dessa värderingar än att värna om barnens bästa.</textBlock>
    <textBlock id="i-b83e41707570852a">Fru talman! Det krävs bättre kunskaper om adoptivbarnens speciella situation, bättre stöd och bättre utbildning till adoptivföräldrar. Därför fattade riksdagen ett beslut om att följa upp adoptionslagstiftningen. Regeringen har tillsatt en särskild utredare med uppdrag att se över adoptionsprocessen för att se hur man kan stärka barns rätt och ge bättre psykosocialt stöd och rådgivning åt adoptivfamiljerna. Uppdraget ska redovisas till regeringen nu i maj 2003. Lagen om registrerade partners möjlighet att prövas som adoptivföräldrar ska utvärderas om ett år. Jag anser att det är rimligt att invänta utvärderingen innan man tar ställning till några eventuella åtgärder, och därför yrkar jag avslag på reservation 9.</textBlock>
    <textBlock id="i-6ae7301b2fe52762">Beträffande reservation 10 om rätten till insemination för lesbiska kvinnor anser jag inte att det finns skiljaktigheter mellan utskottets ställningstagande och</textBlock>
    <textBlock id="i-1f912a4bbabd5417">Jan Ertsborns och Martin Andreassons yrkande. Precis som i reservationen understryks det i betänkandet att "det är angeläget att arbete med att analysera det rättsliga föräldraskapet är prioriterat och att analysarbetet genomförs snarast".</textBlock>
    <textBlock id="i-172be0adf7d0decf">Vi är eniga om att lesbiska par som har registrerat sitt partnerskap eller lever i samboförhållande ska få tillgång till assisterad befruktning vid allmänt sjukhus. Möjligheten för lesbiska kvinnor till assisterad befruktning kommer att beredas vidare när frågan om det rättsliga föräldraskapet är löst. Med den motiveringen yrkar jag avslag på reservation 10.</textBlock>
    <textBlock id="i-1fc9456cc2101ae2">Avslutningsvis yrkar jag bifall till förslagen i lagutskottets betänkande 10 och avslag på samtliga motioner och reservationer.</textBlock>
    <textBlock id="i-2b9491fef43cd16c">Det gick bra!</textBlock>
  </contentBlock>
  <contentBlock page="0" id="i-3770ae767771028c">
    <textBlock id="i-8573e9d423c6530c">Anf.  201  ULF HOLM (mp):</textBlock>
    <textBlock id="i-a4b8c062d8227c08">Fru talman! Jag ska börja med yrka bifall till motion L295 under punkt 10. Jag har ju tyvärr inte kunnat reservera mig eftersom vi inte har någon ordinarie ledamot i utskottet. Det gäller en myndighet för barnens bästa. Det har vi diskuterat innan. Det var kanske lite fel ordval i det motionsyrkandet.</textBlock>
    <textBlock id="i-42dc13b85a87f363">Alltsomoftast är resultatet av en skilsmässa uppslitande vårdnadstvister, som numera förs i domstolar. En juridisk vårdnadstvist är en process som skapar enbart förlorare. Dess väsen är strid, och dess följd är ofta hat. Och dess främsta offer är barnen.</textBlock>
    <textBlock id="i-384d30778be2335a">Att sätta barnen främst i samhället innebär bland annat att förbättra stödet till och möjligheterna för föräldrarna att separera utan att hamna i de för barnen nästan alltid förödande vårdnadstvisterna.</textBlock>
    <textBlock id="i-ba43fe0c1ab03826">Det finns en framtagen modell för just konfliktlösning som är utformad av Anna Singer, forskare i familjerätt och lektor i juridik vid Uppsala universitet och tidigare jurist vid BRIS, Barnens rätt i samhället, och Annika Reimer, rättssociolog och familjeforskare vid Lunds universitet. Modellen har kallats byrån för barnens bästa och har mötts av mycket starkt stöd från bland andra barnombudsmannen Lena Nyberg, som har ansett den vara en i många stycken ideal modell för hantering av vårdnadstvister. Förre barnministern, socialdemokraten Ingela Thalén, tyckte att förslaget utgjorde en suverän arbetsmodell för det konfliktförebyggande arbetet med familjer i kris. Hon är också övertygad om att det konfliktlösande inslaget i modellen inte bara skulle bespara människor lidande och ohälsa utan också vara samhällsekonomiskt lönsamt.</textBlock>
    <textBlock id="i-19af8620b807cf2f">Modellen går ut på att domstolen är fel arena för att lösa tvister. Det är omöjligt för de ytligt sett förbannade men i grunden förtvivlade föräldrarna att lösa sin konflikt i ett sådant sammanhang. Det underminerar deras självförtroende, och det är barnen som drabbas absolut först. Därför vill jag yrka bifall till den motionen.</textBlock>
    <textBlock id="i-0f8f8fbc4b49c576">Vi i Miljöpartiet har väckt en motion som handlar om förändring av föräldrabalken så att det blir möjligt för ett barn att ha fler än två juridiska vårdnadshavare. Lagstiftningen måste stå i samklang med dagens mer öppna och toleranta samhälle. Det gäller inte föräldrabalkens regler om vårdnad och föräldraskap.</textBlock>
    <textBlock id="i-812925ad42011f5d">Med nuvarande regelverk är det ju inte möjligt för ett barn att ha mer än två föräldrar - en situation som dock i dagens samhälle är högst reell. Systemet måste därför förändras för att barn ska ha möjlighet att ha fler än två juridiska vårdnadshavare.</textBlock>
    <textBlock id="i-a0e26ae6b1f8f5be">Jag kommer inte att yrka bifall till den motionen här eftersom den ligger under samma ärende som assisterad befruktning, som är punkt 21, rätt till insemination för lesbiska kvinnor. Där har Miljöpartiet också motioner om att detta ska bli möjligt. Det har diskuterats tidigare, och jag är helt nöjd med utskottsmajoritetens ställningstagande där, det vill säga att vi väntar oss ett resultat av detta inom en ganska snar framtid, och då finns det enligt min uppfattning ingen nödvändighet att yrka på den reservation som</textBlock>
    <textBlock id="i-5b8e062a65af0138">Folkpartiet har. Vi nöjer oss med detta och inväntar med glädje Bodströms förhoppningsvis snart inkomna förslag i frågan.</textBlock>
  </contentBlock>
  <contentBlock page="0" id="i-b4137eeb95b8cf4e">
    <textBlock id="i-71766afa9e8ef804">Anf.  202  MARTIN ANDREASSON (fp):</textBlock>
    <textBlock id="i-43dd669764595cec">Fru talman! Barn har i alla tider haft homosexuella eller bisexuella föräldrar. Så länge som det rättsliga institutet adoption har funnits har det funnits barn som har haft homosexuella eller bisexuella adoptivföräldrar. Det är bara det att det inte alltid har varit en officiell kunskap, men dessa barn har funnits, likaväl som det alltid har funnits homosexuella eller bisexuella föräldrar som har fått barn genom insemination så länge som möjligheten till insemination har funnits.</textBlock>
    <textBlock id="i-f15a10dcd31fc1ed">Frågan om föräldraskap och det rättsliga erkännandet där två vuxna av samma kön tillsammans har vårdnad om ett barn handlar inte om huruvida homosexuella eller bisexuella ska kunna få ha barn. Det handlar om huruvida dessa barn ska erkännas och huruvida dessa familjer ska få samma rättsliga trygghet som andra familjer.</textBlock>
    <textBlock id="i-42cf14cab0c41333">Det var med stor glädje som jag kunde konstatera att riksdagen för ett knappt år sedan med bred majoritet sade ja till att ta bort den särbehandling av samkönade par som har funnits i bestämmelsen om adoption. Det var ett bra beslut eftersom det utgick från principen om barnets bästa. Den principen ska tillämpas enhetligt, på samma sätt och i alla familjer oavsett om föräldrarna är av samma kön eller av olika kön.</textBlock>
    <textBlock id="i-54839b1e811ee858">Lagändringen trädde sedan i kraft den 1 februari</textBlock>
    <textBlock id="i-0ffc21b7475c0fa6">2003. Nu, två månader senare, vill Kristdemokraterna riva upp denna reform med hänvisning till barnets bästa.</textBlock>
    <textBlock id="i-01128a790896eab6">Man kan fråga sig om det verkligen skulle ha varit till barnets bästa i alla de fall där barn nu för första gången får möjlighet till ett juridiskt erkänt föräldraskap till bägge de vuxna som de har som sina föräldrar i de familjer som de lever i.</textBlock>
    <textBlock id="i-1922b0fd5045a008">Det fanns ytterligare en sak som utreddes i kommittén om barn i homosexuella familjer, bortsett från bestämmelsen om adoption, och det var frågan om assisterad befruktning. Där kan man konstatera att det lagförslag som kommittén presenterade fick ganska många kritiska synpunkter i remissomgången. Redan i kommittén påpekade vi från Folkpartiet att vi ansåg att just den frågan inte var tillräckligt utredd utan att vi behövde ytterligare beslutsunderlag. Det var utmärkt att regeringen sedan flaggade för att den ville göra en utredning om det rättsliga föräldraskapet vid insemination för kvinnor som lever med kvinnor.</textBlock>
    <textBlock id="i-e74b41d495e52a46">Problemet är bara att denna utredning drar ut på tiden i en utsträckning som inte alls stämmer med vad regeringen tidigare har sagt. Den 7 mars, alltså för över ett år sedan, sade regeringen att utredningen skulle påbörjas omedelbart. I själva verket dröjde det ända fram till början av 2003 innan arbetet alls satte i gång.</textBlock>
    <textBlock id="i-377234705f93ac4a">Fru talman! Alla i lagutskottet är överens om att utredningen är alldeles för försenad. Vi från Folkpartiet tycker att det är viktigt att vi också markerar riksdagens otålighet på denna punkt med ett tydligt tillkännagivande. Vi tycker att det är otillåtligt att regeringen har dragit ut på utredningsarbetet i över ett år.</textBlock>
    <textBlock id="i-2174a24bcec9ea0c">Av det skälet vill vi ge regeringen en tydlig signal genom ett tillkännagivande från riksdagen. Och mot bakgrund av det yrkar jag bifall till reservation 10.</textBlock>
  </contentBlock>
  <contentBlock page="0" id="i-4a2433168fe6c475">
    <textBlock id="i-ca899694ad5a37a9">Överläggningen var härmed avslutad.</textBlock>
    <textBlock id="i-50665078011d58ce">(Beslut skulle fattas den 3 april.)</textBlock>
  </contentBlock>
  <contentBlock page="0" id="i-1f3949068da3b7b4">
    <textBlock id="i-59935b2270766945">13 §  Äldrepolitiken - Uppföljning av den nationella handlingsplanen och förslag angående kommunerans äldreomsorg</textBlock>
  </contentBlock>
  <contentBlock page="0" id="i-361f97347be46408">
    <textBlock id="i-5a024316fd1cb4a0">Föredrogs socialutskottets betänkande 2002/03:SoU9</textBlock>
    <textBlock id="i-c25acf62ac27969b">Äldrepolitiken - Uppföljning av den nationella handlingsplanen och förslag angående kommunerans äldreomsorg (skr. 2002/03:30 och förs.</textBlock>
    <textBlock id="i-50b63b0d577803f7">2002/03:RR4).</textBlock>
  </contentBlock>
  <contentBlock page="0" id="i-5b293baf35ab8336">
    <textBlock id="i-537aeaf3d176c566">Anf.  203  INGRID BURMAN (v):</textBlock>
    <textBlock id="i-8e844677c309da49">Fru talman! Den här debatten ska handla om socialutskottets betänkande med anledning av skrivelsen och uppföljningen av den nationella handlingsplanen för äldrepolitiken, Riksdagens revisorers förslag inom området och en rad motioner som har lagts fram med anledning av skrivelsen och förslagen och under allmänna motionstiden.</textBlock>
    <textBlock id="i-754f0a3ecae3b728">Vad som är trevligt med detta betänkande är att det finns ett tillkännagivande i det där man ställer sig bakom revisorernas förslag. Det handlar om ett åtgärdsprogram för det rättsliga åtagandet för de äldre.</textBlock>
    <textBlock id="i-784db485725e0159">Det handlar om att utskottet inte anser att det är acceptabelt att domstolsbeslut inte respekteras, alltså att det förekommer domstolstrots ute i våra kommuner och att biståndsbeslut inte verkställs. Vi säger att regeringen bör återkomma till riksdagen med åtgärder för att säkra respekten både för biståndsbeslut och när det gäller domstolstrots. Vi säger att Socialstyrelsens normerande roll ska stärkas och att äldreomsorgens nationella mål ska föras ut och följas upp och att tillsynen behöver skärpas ytterligare. Vi ger ett uppdrag till Socialstyrelsen att inom den nationella tillsynen utveckla indikatorer över några viktiga kvalitetsaspekter samt inriktningen av äldreomsorgens insatser.</textBlock>
    <textBlock id="i-7664fea2883275a8">Det handlar alltså om rättssäkerheten för våra äldre, om kvaliteten och om tillsynen. Jag tycker att det är bra att utskottet ger dessa tillkännagivanden.</textBlock>
    <textBlock id="i-87da7ee4e028b87d">Under senare tid har det presenterats en rad utvärderingar av äldreomsorgen. Vad som löper som en gemensam tråd genom alla dessa utvärderingarna är just brister i tillsynen och i rättssäkerheten. Man pekar på att kvaliteten i äldreomsorgen är ojämn över landet. Man konstaterar att det finns en hel del god äldreomsorg. Men det finns också exempel på brister i bemötandet och omhändertagandet av de äldre. Man konstaterar att allt färre får hjälp och att samordningen omkring de allra äldsta och sjukaste brister i dag.</textBlock>
    <textBlock id="i-a3a4464f7cb5ab6c">Man pekar på att allt detta plus behovet av att kunna rekrytera och behålla kompetent personal är nyckelfrågor när det gäller att utveckla just framtidens äldreomsorg.</textBlock>
    <textBlock id="i-04ec43073e01a6c9">Med detta sagt kan jag också konstatera att det redan pågår en hel del utvecklingsarbete. Riksdagen ska snart behandla den så kallade samverkanspropositionen som ska underlätta för kommuner och landsting att samverka bland annat kring äldre som behöver både omsorg och medicinsk vård. Det är ett sätt att försöka åtgärda de brister som det pekas på.</textBlock>
    <textBlock id="i-a92f0386544ee610">Vi vet också att många kommuner försöker vidta åtgärder för att säkra rekryteringen av personal. Vi vet att antalet utbildningsplatser har ökat. Men vi vet också att detta kanske inte räcker när det gäller just att kunna rekrytera personal till detta viktiga område.</textBlock>
    <textBlock id="i-5117d8d7d3e85271">Vänsterpartiet menar att det krävs andra åtgärder också. Då handlar det om att öka statusen i jobbet.</textBlock>
    <textBlock id="i-603796add206b004">Det handlar också om lön, om arbetsmiljö, om rätten och möjligheten till kompetensutveckling och om möjlighet till inflytande. Allt detta tror vi måste till.</textBlock>
    <textBlock id="i-fa3abdf929d238a9">Då rör det många områden här i riksdagen som vi måste titta på om vi ska kunna rekrytera personal till framtidens äldreomsorg.</textBlock>
    <textBlock id="i-c6a61c4304b76313">Fru talman! Den 1 januari trädde en ny socialtjänstlag i kraft. I den har vi skrivit in att gamla ska ha rätt till en aktiv och meningsfull samvaro. För</textBlock>
    <textBlock id="i-d31ad339addd8ca6">Vänsterpartiet är detta viktiga skrivningar. Livskvalitet kan nämligen inte bara handla om rätten till vård och omsorg utan också om rätten att kunna träffa andra, att vistas utomhus och att delta i de aktiviteter som är möjliga när de fysiska förmågorna minskar.</textBlock>
    <textBlock id="i-cd88967cdac85f23">Vi vet att under 90-talets besparingsår försvann en rad aktiviteter för äldre människor. Terapilokaler stängdes, dagverksamheter lades ned, och alltför många förlorade viktiga mötesplatser.</textBlock>
    <textBlock id="i-e07a6388333175b7">Vi har i detta betänkande en reservation där vi menar att Socialstyrelsen nu bör få i uppdrag att kartlägga hur och i vilken omfattning som kommunerna nu säkerställer den rättighet som är införd i socialtjänstlagen så att vi kan se om det räcker för att människor när de blir lite äldre ska ha mötesplatser och aktiviteter.</textBlock>
    <textBlock id="i-72c6b886b7ca927e">I en annan reservation tar vi upp frågan om konkurrensutsättning. Vi menar att man ska begränsa möjligheterna till konkurrensutsättning och försäljning av äldreomsorgen till vinstdrivande företag. Vi menar att det ur ett brukarperspektiv är tveksamt om man ska kunna bjuda ut omsorgen på en marknad utan att man har varje individs medgivande. Vi menar att det också är etiskt tveksamt att vart tredje eller vart fjärde år tvingas byta vårdgivare. Vi kan också se att ett antal entreprenörer som har tagit över verksamheterna nu säljer ut dem på grund av bristande lönsamhet.</textBlock>
    <textBlock id="i-1b2cc19732b3269e">I det område där försök görs med äldrepeng har bland annat ISS Care avslutat verksamheten för 200-</textBlock>
    <textBlock id="i-77a490593e8aa81f">300 hjälptagare för att det inte var lönsamt. Detta skedde från en dag till en annan. Det här tycker vi inte är vare sig kvalitet eller kontinuitet som vi definierar det. Därför har vi en reservation när det gäller just denna möjlighet att konkurrensutsätta äldreomsorgen.</textBlock>
    <textBlock id="i-bf5d313c6fb33107">Vi menar också att det krävs nationella kvalitetskriterier i äldreomsorgen. Vi vet att kvaliteten i äldreomsorgen är ojämn. Vi möts då och då av larmrop och skräckexempel på hur äldre har det. För ett år sedan handlade det om Gislaved. Andra fall har varit aktuella sedan dess, samtidigt som vi naturligtvis också vet att många äldre får en god omvårdnad.</textBlock>
    <textBlock id="i-0a02d1ea841eb394">Men för att säkra en någorlunda jämn och god kvalitet över hela landet bör Socialstyrelsen, menar vi, få i uppdrag att utforma nationella kvalitetskriterier för äldreomsorgen. Vi säger ju i tillkännagivandet att de ska ta fram indikatorer och menar också att man måste fortsätta och följa upp med kvalitetskriterier för äldreomsorgen.</textBlock>
    <textBlock id="i-ca37548054057df1">Vidare lyfter vi fram demensvården. Här handlar det både om rättssäkerhet och om möjligheten till en god omvårdnad. Vi menar att det stöd som i dag ges till anhöriga och som än så länge inte är permanentat på sikt bör permanentas.</textBlock>
    <textBlock id="i-4dad12a86b579684">Fru talman! Givetvis står jag bakom Vänsterpartiets alla reservationer i betänkandet men jag nöjer mig med att yrka bifall endast till reservation nr 13.</textBlock>
  </contentBlock>
  <contentBlock page="0" id="i-2dbc559f605a6983">
    <textBlock id="i-ad648366592d406a">Anf.  204  CRISTINA HUSMARK</textBlock>
    <textBlock id="i-95377768f8cc405c">PEHRSSON (m):</textBlock>
    <textBlock id="i-49ec43efff4b3c60">Fru talman! "Ingen bättre vård i sikte för äldre" är en rubrik som vi för ett par månader sedan kunde läsa i Kommun-Aktuellt med anledning av uppföljningen av den nationella handlingsplanen för äldrepolitiken.</textBlock>
    <textBlock id="i-82ea40e19dcd6a40">Många var de brister som Socialstyrelsen radade upp beträffande tillståndet i vården - något som faktiskt återkommer år efter år. I snart tio år, säger man från Socialstyrelsen, har vi påtalat äldres behov av rehabilitering men fortfarande tvistar huvudmännen om vems ansvaret är.</textBlock>
    <textBlock id="i-44ed64c112c2fac1">I Riksdagens revisorers välskrivna rapport - det blev tre tillkännagivanden men vi hade hoppats att det skulle kunna bli fler - får kommunerna svidande kritik för sitt sätt att sköta äldreomsorgen. Problemen är så allvarliga att äldres rättssäkerhet är hotad, menar man. Både regeringen och Socialstyrelsen anklagas för passivitet. I rapporten pekar man på många fel och brister, och formuleringarna är skarpa.</textBlock>
    <textBlock id="i-26507fd667f2e343">Revisorerna sällar sig också till dem som uppmanar regeringen att så att säga ta tag i framtiden och i tid se över hur finansieringen av äldreomsorgen ska ske.</textBlock>
    <textBlock id="i-d3333bb6de23c2b0">Revisorernas genomgång visar att det blir allt svårare att få hjälp när man är äldre och sjuk. Insatserna gäller bara dem som är sjukast. I stället har anhöriga fått ta över. De svarar nu för två tredjedelar av omsorgen i hemmet.</textBlock>
    <textBlock id="i-7d561ff91341af73">Men otillräckliga resurser är inget skäl för att åsidosätta de här lagstadgade rättigheterna, menar revisorerna, som dessutom saknar en ekonomisk analys.</textBlock>
    <textBlock id="i-29acf5d9bb6e02ba">Det kravet stöder vi. Vi är förvånade över att utskottet inte kunde bli enigt i den delen.</textBlock>
    <textBlock id="i-68a113f862d7d514">Moderaterna instämmer alltså i kritiken och menar att de många brister som redovisas indikerar att det finns grova systemfel, något som Riksdagens revisorer också framhåller. Vi anser dock att det inte är enbart kommunernas fel att det är som det är. Jag kan inte, fru talman, låta bli att kommentera den prioritering som vi anser att regeringen genom sina styrande instrument försvårar för kommunerna.</textBlock>
    <textBlock id="i-659e78bc76f50b30">En kommun kan till exempel hotas med indragna statsbidrag om man försäljer någon av de kommunala bostadsbolagens fastigheter. Men skulle det bli en märkbar försämring av äldreomsorgen hör vi inte ens en viskning från Rosenbad. Underliga äro regeringens budskap till kommunerna!</textBlock>
    <textBlock id="i-c86f3ad90b5b2562">Fru talman! För en tid sedan gick Läkarförbundet ut och satte mer eller mindre en fiaskostämpel på den nationella handlingsplanen för utvecklingen av hälsooch sjukvården - trots alla miljarder från försvaret.</textBlock>
    <textBlock id="i-c1c2eb57dea51dbf">Lars Engqvist, som beklagligtvis inte är med här i kväll, har kommenterat undersökningen och säger:</textBlock>
    <textBlock id="i-5f37c01a187b4048">Sakligt sett upprepar de bara samma kritik som Socialstyrelsen kommit med i somras. Han tillägger att han kan tänka sig att frysa satsningen på primärvården om inte denna stärks som avsikten var. Det är väl ett erkännande så gott som något. Jag beklagar att situationen är sådan.</textBlock>
    <textBlock id="i-f98ba52e902c18e7">För vård i tid anser vi i stället att en vårdgaranti bör införas. Moderaterna har i sitt budgetförslag tillfört kontot 3,5 miljarder kronor för detta införande.</textBlock>
    <textBlock id="i-6ae0cd5d975a41e3">Vår uppfattning har hela tiden varit att det behövs fler specialister till primärvården, särskilt psykiatriker och geriatriker, och överlag ett bättre tillvaratagande av all personals kompetens.</textBlock>
    <textBlock id="i-84604e3b9d162eda">Läkarstödet till äldre måste förbättras. Fortfarande, tio år efter ädelreformen, är det många som inte får sina medicinska behov tillgodosedda.</textBlock>
    <textBlock id="i-bcbecce51675425a">I dag felbehandlas varannan äldre med läkemedel.</textBlock>
    <textBlock id="i-efec2c84b18d46af">Förutom allt lidande är det en samhällelig kostnad på ca 10 miljarder kronor, enligt Olof Edhag med flera.</textBlock>
    <textBlock id="i-4087cffb575a8a72">10 % av akutfallen på sjukhus beror på läkemedelsbiverkningar.</textBlock>
    <textBlock id="i-3332c147f58da5fe">Det finns också stora kunskapsluckor när det gäller äldre med psykiatriska störningar och sjukdomar.</textBlock>
    <textBlock id="i-06934eb7b2a096e4">Vi vill peka på behovet av uppsökande verksamhet.</textBlock>
    <textBlock id="i-5eab23f9b77b73f7">Moderaterna har i samband med budgetbehandlingen avsatt ett särskilt stimulansbidrag på 200 miljoner kronor för just uppsökande verksamhet.</textBlock>
    <textBlock id="i-39079ac517bfd0a5">Fru talman! Vi delar Riksdagens revisorers kritik av rådande rättsosäkra situation för många inom äldreomsorgen. Vi delar också uppfattningen att tillsynen bör stärkas. Emellertid anser vi att denna tillsyn bör ske genom att en ny, oberoende tillsynsmyndighet skapas utifrån en enda tillsynsmyndighet och en sammanslagning av de två tillsynslagarna.</textBlock>
    <textBlock id="i-4ade237e59d78c2d">Vem är det då som överklagar ett sådant här biståndsbeslut? Är det starka anhöriga som driver på och som har råd att anlita duktiga advokater? Nej,</textBlock>
    <textBlock id="i-ccfa402b2b57c4ac">Socialstyrelsen visar i sin rapport De äldre och besvärsrätten att medelåldern bland dem som överklagar är 83 år. Vederbörande är lågutbildad, besväras av ensamhet och har fysiska funktionshinder. Många har dessutom betydande svårigheter att klara sin dagliga tillvaro.</textBlock>
    <textBlock id="i-c05195eb969d530d">Är detta en värdig vård för äldre i dagens Sverige?</textBlock>
    <textBlock id="i-999cc723240e6440">Ett annat rättsosäkert läge för många är att den så kallade ställföreträdarfrågan inte är löst. Det handlar om personer som inte kan uttrycka vad de vill. Så länge vi inte har antagit en sådan här lag i riksdagen bryter vi mot yttrandefriheten. Ingenting händer fastän vi är många som trycker på.</textBlock>
    <textBlock id="i-18ad2cae10d8cc68">Fru talman! Lars Engqvist gick den 19 mars i år ut med löftet att anhöriga i framtiden inte ska behöva stå för vården av sina gamla. Det blev fel - som vanligt, höll jag på att säga.</textBlock>
    <textBlock id="i-8502fec170e17981">Insatserna för anhöriga är omfattande. Det handlar om omtanke, om kärlek och också om uppoffring och fysiska och psykiska påfrestningar. Det handlar om att uppmärksamma de här äldre anhörigas situation och om att identifiera de hinder som finns och försöka att undanröja dessa. Det handlar om att stödja och hjälpa och om att visa uppskattning. Konsekvenserna om alla dessa anhöriga lämnade över ansvaret till kommunerna skulle bli ödesdigra. Ändå sparar många kommuner i dag in på anhörigvården.</textBlock>
    <textBlock id="i-7c550924157bb427">I till exempel Västra Götaland saknar 13 av 55</textBlock>
    <textBlock id="i-6e6a70554c08221f">kommuner helt dagverksamhet för dementa. Vad gäller vård i livets slutskede är det dessutom länge sedan slutbetänkandet avlämnades. Ännu har ingenting hänt.</textBlock>
    <textBlock id="i-d623177a4a4fa4b0">Fru talman! Rätten till fri bosättning för alla med vård- och omsorgsbehov fungerar inte, säger Socialstyrelsen i sin utvärdering. Regeringen och majoriteten i utskottet säger att detta inte är något problem eftersom det är bara ett fåtal som ansöker. Vi delar inte den uppfattningen, utan vi anser att socialtjänsten måste ändras så att äldre kan slippa den</textBlock>
    <textBlock id="i-12357263f90d0d68">"kommunarrest" som de i dag har. Vi anser också att staten ska ta över kostnaderna för äldreomsorgen.</textBlock>
    <textBlock id="i-210bf70387ce20dc">Kostnaderna för omsorgen måste anpassas till den enskildes behov, inte till kommunens budget. Då först får vi vård och omsorg av äldre på lika villkor.</textBlock>
    <textBlock id="i-9c69a6422ed77375">Med en statlig finansiering får äldre vård efter behov, och det blir en likvärdig vård i hela landet.</textBlock>
    <textBlock id="i-aaef5f1e2822879b">Kommunernas budget är i dag en skrämmande läsning. Enligt Ilmar Reepalu, ordförande i Svenska</textBlock>
    <textBlock id="i-d5d57901547c216d">Kommunförbundet, kommer situationen att bli bara värre under åren framöver.</textBlock>
    <textBlock id="i-3718c664c3cc49ea">Avslutningsvis, fru talman: Landets äldre är ingen homogen grupp. Därför är det en uppgift för oss som politiker att så långt som möjligt visa respekt och omtanke, att lyssna till de äldres önskemål, att lägga den politiska prestigen åt sidan och att lyssna för att sedan formulera beslutsvägar och öka de äldres egenmakt. Det handlar om att skapa en äldreomsorg av mångfald. En god äldrevård är ingen nådegåva eller allmosa utan en rättighet vars styrka bara växer ju mer utsatta personer det handlar om.</textBlock>
    <textBlock id="i-772852b33808bb90">Fru talman! För tids vinnande nöjer jag mig med att yrka bifall bara till reservation nr 2 men självklart står jag bakom också våra övriga reservationer.</textBlock>
  </contentBlock>
  <contentBlock page="0" id="i-bd7f0daf75f2aedf">
    <textBlock id="i-98334867ac2d4f3d">Anf.  205  Andre vice talman KERSTIN HEI-</textBlock>
    <textBlock id="i-b29debaa56c5f2df">NEMANN (fp):</textBlock>
    <textBlock id="i-8f7c0ddba2114862">Fru talman! Jag vill börja med att yrka bifall till reservation 4 under punkt 3. Den handlar om inriktningen i Folkpartiets äldrepolitik. Jag tänker beskriva den och övriga reservationer i mitt anförande. Först vill jag dock säga att det har varit värdefullt att få ta del av revisorernas skrivelse och förslag, som vi ju till stor del har anammat i utskottet. Det har gett oss en värdefull hjälp i arbetet att förbättra äldreomsorgen.</textBlock>
    <textBlock id="i-c74b55f38b09d7a5">Det är många olika förslag som tas upp i det här betänkandet för att förbättra vården av och omsorgen om de äldre, men även förslag som handlar om att öka tryggheten och valfriheten. Respekten för att människor, när de blir äldre och är i behov av vård och omsorg, fortfarande är enskilda individer som har olika önskemål om hur de vill forma sina liv och sin vardag är en av de viktigaste frågorna. Grupptänkande och kollektiva lösningar måste utmönstras från äldrevården.</textBlock>
    <textBlock id="i-ff10d69e432a6ec1">Fru talman! Det krävs en rad reformer och förändringar för att göra samhället mer flexibelt och äldrevänligt. När det gäller vård och omsorg är tryggheten för de äldre inte säkrad för framtiden. Att den inte är säkrad för alla i dag heller vet vi och blir ofta påminda om. Den ekonomiska tryggheten är kanske något större i Sverige än i många andra länder, åtminstone så länge landets ekonomi är någorlunda stadig. Om</textBlock>
    <textBlock id="i-79eab7945828e101">Sverige inte blir ett land i tillväxt och utveckling med en livaktig arbetsmarknad och växande skattebaser tillhör äldrevården de mest hotade områdena.</textBlock>
    <textBlock id="i-41b77383ab363447">Trygghet är att veta vilken hjälp och vilket stöd man kan få. Kommunerna måste ha klara regler och ge klara besked. Här kommer Folkpartiets förslag om en omsorgsgaranti in. Det är inget nytt förslag från oss, men vi fortsätter att arbeta för den. Vårt förslag till omsorgsgaranti innehåller elva punkter. Jag nämner bara några: rätten till medicinsk kompetens i äldrevården, rätten till en fungerande hemtjänst och en fungerande färdtjänst och inte minst rätten till valfrihet vad gäller boende och vem som ska ge den hjälp man behöver.</textBlock>
    <textBlock id="i-b1292e1fe04fb1fc">Fru talman! Riksdagen har fattat beslut om en maxtaxa inom äldreomsorgen. Från Folkpartiet tyckte vi att det var ett bra beslut i många delar. Reformen skulle utvärderas enligt beslutet först den 15 mars i år och sedan årligen under tre år. Redan förra året kom rapporter om att införandet av maxtaxan har medfört ökade kostnader, inte minst för äldre med de lägsta inkomsterna. Socialstyrelsen har också konstaterat att färre kommuner jämkar till exempel matkostnaderna för de äldre som bor i särskilt boende.</textBlock>
    <textBlock id="i-2b765abd8356992e">Nu kommer fler signaler om hur kommunerna börjar göra förändringar i de olika taxorna för att på så sätt minska sina kostnader, högre hemtjänstavgifter, mindre timmar för hemtjänst för samma summa, dyrare mat och så vidare. Vi i Folkpartiet anser i motsats till socialutskottets majoritet att regeringen skyndsamt bör följa upp de larmrapporter som kommit och återkomma med förslag till nödvändiga förändringar.</textBlock>
    <textBlock id="i-81a98cc7a4264491">Fru talman! Hemtjänsten är viktig. En väl fungerande hemtjänst kan också vara i högsta grad förebyggande. Hemtjänsten har dock under senare år blivit förunnad allt färre. Det är de med det största vårdbehovet som får hemtjänst. Andra får klara sig med hjälp från anhöriga och vänner. För att så långt möjligt kunna leva ett självständigt liv med eget ansvar är det nödvändigt att man får hjälp med de saker man inte klarar av. Hemtjänsten kan här också arbeta verkligt förebyggande genom att till exempel träna de äldre att klara vissa uppgifter och också se till att det finns hjälpmedel för att göra detta.</textBlock>
    <textBlock id="i-98c645e2fab87b1a">Ett mycket tydligt exempel på att det inte fungerar bra är de synskadade äldre. I många kommuner får man hemtjänst endast om man inte kan stiga upp ur sängen, klä sig och sköta sin personliga hygien. Att kunna städa, göra inköp, klara post- och bankärenden är sådant som en synskadad kan behöva hjälp med.</textBlock>
    <textBlock id="i-6620d8e1a33fe929">Många synskadade äldre har slutat att räkna med att hemtjänsten är avsedd för dem. Så kan det inte få vara!</textBlock>
    <textBlock id="i-8e12f8f022d99fff">Folkpartiet har lagt fram ett förslag om att ett nationellt försök ska genomföras med en utvidgad hemtjänst, där de som är 80 år eller äldre kan få hemtjänst fyra timmar i månaden utan biståndsprövning. Kostnaden skulle också vara bara en tredjedel för den som får denna hemtjänst.</textBlock>
    <textBlock id="i-ddd8581818b0297c">Utskottets majoritet hänvisar till att regeringen har för avsikt att utreda möjligheterna att för kommunerna erbjuda viss hemtjänst utan biståndsprövning. Det är i och för sig bra men hindrar inte från att genomföra en sådan försöksverksamhet som Folkpartiet föreslår.</textBlock>
    <textBlock id="i-2980a446389dfa57">Fru talman! Vi lever länge och blir allt friskare, men ändå avskrivs vi ofta från det aktiva livet när vi blir 65 år. Vi är nog ganska unika i Sverige där vi inte tar till vara den kunskap och den livserfarenhet som ett långt liv innebär.</textBlock>
    <textBlock id="i-4280928ed0de3383">Fortsatt välfärd kräver ett yrkesliv som gör att alltfler äldre känner att de vill och kan fortsätta att arbeta efter 55-60-årsåldern. Det finns de som vill gå i pension tidigt, men det finns också de som vid 67-</textBlock>
    <textBlock id="i-eff808fa5ba3b2d4">årsåldern gärna vill fortsätta att arbeta heltid eller deltid. På arbetsgivarsidan är intresset att anställa äldre tyvärr mycket lågt. Man kan faktiskt i dag vara uträknad redan vid 40-årsåldern när man söker ett nytt arbete. Att bli äldre innebär att i olika grad ha samlat erfarenheter från alla år med arbete, familj och fritidssysselsättningar. Här finns kunskapskällor att ösa ur för de yngre generationerna. Så är det tyvärr inte. Att bli äldre är i dag alltför ofta att bli åsidosatt.</textBlock>
    <textBlock id="i-57d8d26d546d67ff">Ingen frågar efter ens erfarenheter och kunskap.</textBlock>
    <textBlock id="i-a1c5c033c55804eb">Samtidigt ser vi att ett av de stora hoten mot den framtida välfärden är att relationstalet yrkesarbetande/pensionärer blir för lågt. Vi behöver helt enkelt arbeta längre för att kunna klara sjukvård, omsorg och goda pensioner.</textBlock>
    <textBlock id="i-4b671094c176eb77">Det behövs mot den här bakgrunden lagstiftning mot åldersdiskriminering i arbetslivet. Det är något där regeringen snarast borde återkomma med ett förslag.</textBlock>
    <textBlock id="i-aa64c1804efb5ea8">Det behövs också en nationell handlingsplan för att undanröja de hinder som finns på arbetsmarknaden för äldres möjligheter att arbeta. Vi måste se till att de äldre som har vilja och kraft att utföra arbetsinsatser både inom arbetslivet och inom andra samhällsområden får det stöd som de behöver för att kunna göra just detta.</textBlock>
    <textBlock id="i-5979638f795fa531">Anhörigvården har Folkpartiet jobbat mycket för.</textBlock>
    <textBlock id="i-f393c5f8a4efed27">Vi vet och hörde det från Cristina Husmark Pehrsson att en väldigt stor del av äldrevården ansvarar de anhöriga för. De har rätt att få stöd i sitt arbete. Utan dem skulle en stor del av äldrevården rasa ihop.</textBlock>
    <textBlock id="i-6853841e9c50387f">Det finns en grupp personer bland de äldre som kanske har det extra besvärligt, och det är de som inte har svenska som modersmål. Där har Folkpartiet också lagt en del förslag. Dem kommer Heli Berg att återkomma till och redovisa senare under debatten.</textBlock>
  </contentBlock>
  <contentBlock page="0" id="i-65b6360cecd5375d">
    <textBlock id="i-13ef4fa543b5ead1">Anf.  206  CHATRINE PÅLSSON (kd):</textBlock>
    <textBlock id="i-a6ec7a7407ee2b2a">Fru talman! Om vi får leva blir vi alla gamla. Det var ett citat från min partivän Jerzy Einhorn, som tyvärr inte länge finns i livet. Han sade det ofta, och han sade "gamla" men en värme och en känsla som berörde mig väldigt djupt.</textBlock>
    <textBlock id="i-741950c863d935f8">Jag tror att det är viktigt att ta fram känslan och värmen när vi har den här debatten om våra äldre. Jag tror att grundfrågan är vad samhället har för synsätt på sina äldre. Jag tycker att äldre människor är en närande tillgång, inte en tärande tillgång, som vi så ofta får höra. Det är många gånger som det citeras hur antalet äldre ökar och hur kostnaderna därmed stiger dramatiskt.</textBlock>
    <textBlock id="i-145e884696ef606d">Fru talman! De allra flesta äldre mår bra, är friska, kan röra sig och vara ute och delta i samhällslivet. Av någon anledning är de bortsorterade. I riksdagen, i parlamentet, är det fem ledamöter som är över 65 år, trots att 1 ½ miljoner av den svenska befolkningen är över 65 år.</textBlock>
    <textBlock id="i-93dc983ce876b64f">Det kan hända att man tänker att de ju har gjort sitt. Men om man har viljan och ambitionen att fortsätta att vara med i det aktiva livet - så ock i det politiska livet - ska vi se det som en tillgång, en alldeles unik tillgång.</textBlock>
    <textBlock id="i-788ca8b108c1544a">Inom vårdområdet, där jag har tillbringat mitt förvärvsliv, finns det inskrivet att alla beslut i sjukvården ska grunda sig på vetenskap och beprövad erfarenhet. Beprövad erfarenhet har en hög status, och det tycker jag att våra äldre ska ha.</textBlock>
    <textBlock id="i-a18106d511a07a60">För någon vecka sedan tog en kvinna kontakt med mig. Hon hade blivit permitterad från ett företag, och hon var 51 år. Vet du, sade hon, jag är redan uträknad på arbetsmarknaden trots att jag inte har fyllt 55 år.</textBlock>
    <textBlock id="i-9634a7ea782ddb39">Jag har kompetens och en bra utbildning, men så fort man får veta min ålder är jag inte intressant på arbetsmarknaden.</textBlock>
    <textBlock id="i-be53a4a644bcecf9">Herr talman! Det finns all anledning för oss att ta till oss den verklighet som vi har i dag och som gör att väldigt många äldre känner sig diskriminerade. Vi har haft stora debatter, och jag hör till dem som har pläderat för att människor ska få jobba längre än tills de är 67 år inom tandläkeri och vårdyrken. Nu finns det en proposition på det området där man sträcker sig till 70 år. Men det är ju märkligt när vi har en rörlig pensionsålder att det ska behöva vara så trögt när det gäller att låta människor med beprövad erfarenhet få vara med lite längre.</textBlock>
    <textBlock id="i-9d3ea7c6af563e45">Så vill jag komma till de äldre som är i behov av vård och omsorg, och det är vi alla - även våra barn -</textBlock>
    <textBlock id="i-c5f35915d20375a2">av och till under livet. Men vi vet att antalet äldre som lider av sjukdomar och ålderssvaghet är något fler. Jag konstaterar bara att trots ädelreformen, som innebar att kommunerna tog över ansvaret för omsorgen om våra äldre, är det fortfarande 40 % av personalen som helt saknar utbildning. Det tycker jag är beklagligt, men det är inte personalens fel, utan det handlar om prioriteringar inom kommunerna för att ge människor den utbildning som behövs.</textBlock>
    <textBlock id="i-af579e67ac5a07c8">Herr talman! Ibland blir det mycket diskussioner inom det sociala området om att det är efterfrågan som ska styra vården och omsorgen. Men de som behöver vården och omsorgen bäst orkar inte eller kan inte efterfråga den. Jag kommer då osökt att tänka på alla demenssjuka i vårt land. Jag tänker på deras anhöriga och på de många demenssjuka som inte har några anhöriga. Det känns oerhört viktigt att säga att det krävs att vi stärker deras rättsskydd.</textBlock>
    <textBlock id="i-b47541ba8e5d36e3">Jag är oerhört glad över de tillkännagivanden som föreslås i betänkandet, och jag borde ha sagt det i början av mitt anförande. Det är viktigt att revisorerna som har status och tyngd har lagt fram dessa konkreta förslag som ett enigt utskott har ställt sig bakom.</textBlock>
    <textBlock id="i-5696d47bf229af12">Av den anledningen finns det en reservation från</textBlock>
    <textBlock id="i-7c45e6e6cbd49c70">Kristdemokraterna om inrättandet av en demensombudsman. Vi tror att detta är oerhört väsentligt. Vi tror också att Demensförbundet behöver ha ordentliga bidrag för att kunna fortsätta att arbeta. Det är viktigt för de dementa och deras anhöriga att det finns en särskild organisation som arbetar för dem.</textBlock>
    <textBlock id="i-1744f087259a6aac">Herr talman! Det har gjorts utredningar som på ett särskilt sätt berör de äldre. Jag tänker då på slutbetänkandet Döden angår oss alla. Det är nu drygt två år sedan det lades fram.</textBlock>
    <textBlock id="i-4c6fbee1db2fea77">Jag har mycket svårt att förstå varför det ska behöva dröja så lång tid innan det kommer en proposition. Under mina år i riksdagen har jag noterat att en del propositioner läggs fram rysligt fort, om viljan finns. Men detta som är en så utomordentligt viktig fråga för alla och särskilt för våra äldre borde ha haft förtur i Regeringskansliet. Jag hoppas att det snart kommer en proposition. Det handlar om att ge instrument och verktyg till den vårdpersonal som inget hellre vill än att ge den allra bästa vården och omsorgen.</textBlock>
    <textBlock id="i-9479f86663593253">Herr talman! Jag vill instämma i det som Cristina</textBlock>
    <textBlock id="i-169a6c634cd1cca1">Husmark Pehrsson sade om att äldre inte är någon homogen grupp. Vi är olika under hela livet, och det är bra. Vi ska vara olika. Det är viktigt att vi tillmötesgår varje enskild människa utifrån hans eller hennes perspektiv och önskemål. För detta krävs en kunskap och en kompetens, men det krävs också en vidsynthet. Vi vill inte att alla ska vara stöpta i samma form.</textBlock>
    <textBlock id="i-160816c07797ae91">Herr talman! Avslutningsvis ställer jag mig naturligtvis bakom alla de reservationer som Kristdemokraterna är med på, men för tids vinnande yrkar jag bifall till reservation nr 34.</textBlock>
  </contentBlock>
  <contentBlock page="0" id="i-a739fe40a65a478d">
    <textBlock id="i-3d5d9968769f430a">Anf.  207  KENNETH JOHANSSON (c):</textBlock>
    <textBlock id="i-627b456c548486fc">Herr talman! Jag vill börja med att yrka bifall till reservation nr 1, men jag står självfallet även bakom övriga reservationer där Centerpartiet förekommer.</textBlock>
    <textBlock id="i-6d8328f909e0065e">Carin Mannheimers TV-serie Solbacken: avd. E</textBlock>
    <textBlock id="i-b516cda86b61ae78">har väckt liv i äldreomsorgsdebatten på ett - enligt min uppfattning - mycket positivt sätt. Hon och skådespelarna har lyckats på ett mycket verklighetsnära och gripande sätt att beskriva olika dimensioner krig åldrandet för de gamla, anhöriga och personalen. Det har gett en utmärkt utgångspunkt för en diskussion om integritets- och kvalitetsfrågor, förhållningssätt, etik, resurs- och personalfrågor och så vidare.</textBlock>
    <textBlock id="i-30fc8a9eba8ce415">Jag har också sett att socialministern - icke oviktig i sammanhanget - i cirkulärartiklar har reflekterat över Solbacken: avd. E. Men i stället för att passa på att komma med något nytt och konkret kopieras det vanliga. Regeringen ska överlägga med landstingsoch kommunförbund och pensionärsorganisationer.</textBlock>
    <textBlock id="i-46301ac89bea0fd2">Det är bra och nödvändigt. Men att det ska vara en nyhet är i sig ett problem. Äldreomsorgens långsiktiga ekonomi ska tryggas. Ja, det är nödvändigt, men då krävs det en politik för tillväxt och sysselsättning som ger skatteintäkter för kommuner och landsting och som breddar skattebasen. Den politiken saknar vi.</textBlock>
    <textBlock id="i-3009a9c73861c25a">Det ska anställas mer personal med rätt kompetens.</textBlock>
    <textBlock id="i-c5beb68753894003">Javisst, men var är åtgärderna för att nå detta? Kommunerna ska själva få utforma sin hemtjänst - tack för det. Listan kan göras lång.</textBlock>
    <textBlock id="i-4606067fb3aabc6f">Vad jag och Centerpartiet efterlyser är handling, konkreta förslag och åtgärder. Vi har redovisat våra förslag i motioner och även i 13 av reservationerna till dagens betänkande.</textBlock>
    <textBlock id="i-df79eb0ef2ef46ae">Herr talman! Äldrepolitiken ska, enligt Centerpartiets uppfattning, prioritera åtgärder som innebär att äldre kan leva ett liv som präglas av delaktighet, oberoende, värdighet och trygghet. Vi vill se ett mer individbaserat förhållningssätt, vilket framgår av reservation nr 1. Att åldras är onekligen ett friskhetstecken. Vi lever längre och de äldres hälsa har successivt förbättrats. Men den dagen kommer då krafterna tryter och krämporna gör sig påminda. När, inte om, vi har behov av vård och omsorg måste vi få känna trygghet i att den finns där. Vi som har erfarenhet av att följa en anhörig genom hemtjänst, olika vårdinsatser, serviceboende och ett värdigt slut vet vad det betyder att få behandlas värdigt, med respekt och erbjudas en god vård och omsorg.</textBlock>
    <textBlock id="i-9d442cce998b8794">Det måste ges möjligheter att påverka sin egen och anhörigas vård och omsorg, hur man vill bo och leva. Vi måste känna trygghet inför vår egen och anhörigas ålderdom. Vi måste säkra en äldreomsorg som ger alla en bra och värdig ålderdom präglad av etik, empati och egenvärde.</textBlock>
    <textBlock id="i-24850941ea9de499">Tidigare har jag sagt att det krävs handling. Behovet framgår av bland annat Socialstyrelsens rapport som tidigare har omnämnts. Allt färre av de äldsta får hjälp. Gapet mellan den vård och omsorg som kan erbjudas och det behov som finns ökar. Det är stora problem att klara rekryteringen av personal. Det medicinska omhändertagandet och det sociala innehållet i äldreboendet behöver utvecklas. Anhöriga tvingas till allt större insatser. Rehabiliteringen av äldre fungerar många gånger dåligt.</textBlock>
    <textBlock id="i-5ce2c07e5dc93516">Det här är vad Centerpartiet till en början vill ha samling kring för att åtgärda. Jag ställer frågan framför allt till de tre partier som just nu innehar makten i detta land: När kommer förslagen? Det är en fråga till</textBlock>
    <textBlock id="i-d993301a4834b77e">Vänsterpartiets Ingrid Burman. När kommer förslagen? Jag hörde inga förslag i det anförande som Ingrid Burman hade. När kommer förslagen som löser de problem som Socialstyrelsen redovisar?</textBlock>
    <textBlock id="i-0229aeb3ab18dc42">Samma fråga kommer jag att ställa, om inte svaren ges, till Lars U Granberg. När kommer förslagen?</textBlock>
    <textBlock id="i-840b96aec3f54af9">Vi vet var problemen sitter. Vi måste få se åtgärder.</textBlock>
    <textBlock id="i-ae7f14162945f15f">Jag ska heller inte glömma Kerstin-Maria Stalin. Vi förväntar oss att man när man är med i majoriteten också tar ansvar för att åtgärda problem.</textBlock>
    <textBlock id="i-36dfd963edb60dad">Centerpartiet vill ytterligare öka resurserna till vården och omsorgen. Vi vill öka skatteintäkterna och bredda skattebasen genom tillväxt och ökad sysselsättning, en solidarisk skatteutjämning och jämnare befolkningsutveckling. Vi vill ha stopp för statlig pekpinnepolitik och stopp för övervältring av kostnader på landsting och kommuner. Vi vill släppa fram nytänkande och gärna, där så passar, öka mångfalden.</textBlock>
    <textBlock id="i-477290b3ca6add60">Centerpartiet kräver i reservation 29 ett åtgärdsprogram av regeringen för att klara den långsiktiga personalförsörjningen. Vård- och omsorgsyrkena måste uppvärderas. Vi måste förbättra det medicinska omhändertagandet. I reservationerna 45 och 51 föreslår vi insatser för de anhöriga och deras organisationer. Anhöriga är, som tidigare har nämnts, en omistlig tillgång som samhället inte skulle klara sig utan.</textBlock>
    <textBlock id="i-daffa4ab263b5617">Centerpartiet vill se över ansvarsfördelningen för att få en bättre fungerande rehabilitering och en bättre fungerande hemsjukvård och hjälpmedelsförsörjning.</textBlock>
    <textBlock id="i-e0939b55775f73f6">Inom hemtjänsten föreslår vi en subventionerad hemservice och obligatoriska hembesök.</textBlock>
    <textBlock id="i-9ea4f06768d17d03">De demenssjuka får inte svikas. Bland annat måste rättssäkerheten förbättras. Vi efterlyser regeringsförslag om förbättrad vård i livets slutskede, och mycket mer.</textBlock>
    <textBlock id="i-749258a1e88e1457">Herr talman! Vi står inför en stor uppgift, dels att ta till vara de äldre som den stora resurs de är, dels att klara ett stort vård- och omsorgsbehov. Den uppgiften måste vi klara.</textBlock>
  </contentBlock>
  <contentBlock page="0" id="i-3de441ea81d8012c">
    <textBlock id="i-3ab6d80c9f6cafd7">Anf.  208  INGRID BURMAN (v) replik:</textBlock>
    <textBlock id="i-926d551733f6e040">Herr talman! Kenneth Johansson ställde en fråga till mig om när det kommer förslag. Jag kan konstatera att en del förslag finns i betänkandet. Bakom dem står både jag och Kenneth Johansson när det gäller att stärka tillsynen och rättssäkerheten. Det tycker jag är bra.</textBlock>
    <textBlock id="i-b7be899fc4dbda97">När det gäller den trånga sektorn, det vill säga resurser för kommunerna att kunna ta det ansvar som både Kenneth Johansson och jag vill att kommunerna ska ta, så kommer budgeten att innehålla att vi förlänger sysselsättningsstöden och 200-kronan, det vill säga över 4 miljarder, för att det ska finnas en rimlig möjlighet för kommunerna att ta detta ansvar. Jag förutsätter att Kenneth Johansson och hans parti kommer att stödja detta när det så småningom hamnar på riksdagens bord.</textBlock>
    <textBlock id="i-1909efd266e67cc0">Under den gångna mandatperioden gjordes en rad saker för att stärka äldreomsorgen. Vi har nu också rekrytering av äldreombudsmän. Men det finns brister. Det finns brister som måste åtgärdas. Ett förslag är att vi ska se över ädelreformen och där titta på behovet av medicinsk kompetens i äldreomsorgen.</textBlock>
    <textBlock id="i-170814dc43701bde">Det finns också en grupp som ska se över de demenssjuka. Men varken jag eller Kenneth Johansson är ju nöjd i det fallet. Vi har båda separata reservationer.</textBlock>
    <textBlock id="i-146383c1a9eed94e">När kommer förslagen? En del är lagda. Samverkanspropositionen är ett. Andra utreds. Det pågår en utveckling. För att det ska vara möjligt att säkra kvaliteten krävs det resurser till kommunerna. Jag tycker att Centerpartiet har ett ansvar när det gäller att ha en budget som innehåller det, och Vänsterpartiet har också ansvar.</textBlock>
  </contentBlock>
  <contentBlock page="0" id="i-8448c8f88d55a3b9">
    <textBlock id="i-5e3feb099f44fdd6">Anf.  209  KENNETH JOHANSSON (c) replik:</textBlock>
    <textBlock id="i-80a4cb6e732598e2">Herr talman! Det finns ett behov av åtgärder. Det som Ingrid Burman redovisar är vad vi själva kan notera, nämligen att det pågår diskussioner och finns utredningar. Men det är de skarpa förslagen som ger möjligheter att kunna förbättra rehabiliteringen. Vi har chansen med samverkanspropositionen att ta ställning till att göra en ordentlig översyn av ansvarsfördelningen. Jag tror inte att jag hittills har sett så stort intresse från Ingrid Burmans parti att ta den chansen. Men det finns ju fortfarande möjligheter att titta på det. Vi behöver en ordentlig översyn av ansvaret för rehabiliteringen.</textBlock>
    <textBlock id="i-1ce6f87fd28e463b">Vi har chansen till åtgärder för det medicinska omhändertagandet. Det diskuteras. Det finns ett utredningsförslag att de kommuner som så vill ska få möjlighet att anställa läkare. Det finns ett utredningsförslag på det. Jag är ganska säker på att även det förslaget är under bearbetning i socialutskottet. Jag har inte märkt så stort intresse från Vänsterpartiets sida att ge den möjligheten, friheten till kommunen -</textBlock>
    <textBlock id="i-f2fffdbf4ca4ca97">åtminstone inte än.</textBlock>
    <textBlock id="i-022532c4b3b79381">När det gäller resurserna till kommunerna har vi olika lösningar. För Centerpartiets del handlar det väldigt mycket om att vi vill ge möjligheter till ökade skatteintäkter. Vi vill ge möjligheter till bättre tillväxt. Vi vill ge möjligheter till en solidarisk skatteutjämning så att kommunerna har möjligheter att ta det ansvar vi säkert gemensamt vill att de ska ta.</textBlock>
  </contentBlock>
  <contentBlock page="0" id="i-a6895eef9e7b8bbb">
    <textBlock id="i-b99186873a244f52">Anf.  210  INGRID BURMAN (v) replik:</textBlock>
    <textBlock id="i-99c02426d96f7a0f">Herr talman! Jag kan bara konstatera att det pågår ett arbete och att de skarpa förslagen finns. De skarpa förslagen heter samverkanspropositionen. De skarpa förslagen heter rekryteringen av äldreombud ute vid länsstyrelserna. De skarpa förslagen heter att det har tillskjutits medel för tillsyn till länsstyrelserna. De skarpa förslagen innebär att kommunerna får förlängda ekonomiska resurser, och det är ju kommunerna som är huvudmän.</textBlock>
    <textBlock id="i-87f98fafa22b2d42">Kenneth Johansson får det att låta som om andra partier inte vill att kommunerna ska ha en växande skattebas. Jag kan glädja Kenneth Johansson med att det är fel. Vi tror dock inte att det räcker med enbart den växande skattebasen för att man ska klara de stora uppgifter man har ute i kommunerna.</textBlock>
    <textBlock id="i-44296ded3a4460b7">Jag menar att det pågår en rad arbeten och att det finns en rad skarpa förslag. Vad jag däremot hör</textBlock>
    <textBlock id="i-49561bdce6977c52">Kenneth Johansson säga är att han vill ha en översyn när det gäller medicinskt omhändertagande. Det arbetet pågår, såvitt jag vet. Kenneth Johansson efterlyser möjligheter för kommunerna att nu anställa läkare. Det är en fråga som för Vänsterpartiet är synnerligen aktuell, men vi avvaktar ädelöversynen. Det gäller att hitta en helhet i vårdkedjan mellan landstingen och omsorgen. Vi ser en fara i att landstingen inte tar det fulla medicinska ansvaret om kommunerna får den här möjligheten nu, men vi är fullt beredda att diskutera det. För Vänsterpartiet är detta ett öppet alternativ. Därför kommer också den delen att ingå i sitt sammanhang, nämligen när vi ser över ädel.</textBlock>
  </contentBlock>
  <contentBlock page="0" id="i-ce91c9b4cfe0f586">
    <textBlock id="i-77b3026c894c13d1">Anf.  211  KENNETH JOHANSSON (c) replik:</textBlock>
    <textBlock id="i-a1bd8b9e6ea67504">Herr talman! Det sista tycker jag var en öppning.</textBlock>
    <textBlock id="i-ef60536ff3b45bc5">Det tyder på att det finns viss förståelse för den motion som bland andra Centerpartiet har väckt kring samverkanspropositionen och att den skulle kunna få åtminstone visst stöd. Det handlar om att ingen är bättre på att ta ställning till vad det är för kategorier man ska anställa än den som har ansvaret, i det här fallet kommunerna. Detta tycker jag alltså i alla fall var en liten ljuspunkt.</textBlock>
    <textBlock id="i-8549f597fefb6a11">När det sedan gäller skatteintäkter och skattebaser är det bara att titta på den politik som förs. Ta de förslag som i dag har aviserats som klämmer åt mindre företag och arbetsgivare, som klämmer åt företagandet, som ger sämre möjligheter för tillväxt i det här landet och som ger sämre möjligheter för sysselsättning! Tror Ingrid Burman och Vänsterpartiet att detta är bra om vi nu vill förstärka kommunernas ekonomi? Det är det inte. Det är min uppfattning.</textBlock>
    <textBlock id="i-f33b4b4a3970493a">Ska vi klara välfärden och de stora åtaganden som vi står inför framöver måste vi självfallet ha tillväxt i det här landet. Då ska vi se till att entreprenörskapet får frodas. Vi ska se till att de ställen där resurserna finns och kommer ifrån inte kläms åt utan faktiskt ges möjligheter att jobba för allas vårt bästa och för välfärdens bästa.</textBlock>
    <textBlock id="i-95db721abcdba93f">Jag ser fram emot fortsatta diskussioner och hoppas att utredningar, överläggningar, aviserade förslag och så vidare också kommer att leda till praktisk handling och åtgärder. Det är vad jag och Centerpartiet vill se, och det är det som vi kräver.</textBlock>
  </contentBlock>
  <contentBlock page="0" id="i-53ae7b2e809e0646">
    <textBlock id="i-ee7c7e4ec5c105b3">Anf.  212  KERSTIN-MARIA STA-</textBlock>
    <textBlock id="i-f02fbe2c9925b9f4">LIN (mp):</textBlock>
    <textBlock id="i-7b6ffc27f6ebaf50">Herr talman! Kära kamrater, åhörare och TV-</textBlock>
    <textBlock id="i-599c329796b1d583">tittare på rummen! Jag vill börja med att yrka bifall till reservationerna 8 och 44 så att jag inte glömmer bort det.</textBlock>
    <textBlock id="i-0676079ec8bcccdb">"Vi ska upprätta en handlingsplan för utvecklingen av äldreomsorgen. Utvecklingen av äldreomsorgen kräver ett omfattande förändrings- och förnyelsearbete. De äldre måste få ett större inflytande över omsorgen och känna större delaktighet i de gemensamma besluten."</textBlock>
    <textBlock id="i-5e7ea427dcace461">Vad var det där, månntro? Jo, det var en liten bit ur socialminister Engqvists tal i remissdebatten den</textBlock>
    <textBlock id="i-c84e9c51f6298ffd">20 februari. Det går inte att protestera mot ett enda ord, faktiskt.</textBlock>
    <textBlock id="i-b77fdab03f8a2300">"Grunden inom äldreomsorgen måste vara att ta tillvara det friska och så länge som möjligt bibehålla människans funktioner och färdigheter. Därför är förebyggande friskvård och stimulerande vardagsliv viktigt."</textBlock>
    <textBlock id="i-3d3f967b23b96dc5">Det där var ur Miljöpartiets partiprogram. Det kanske inte var så dumt det heller.</textBlock>
    <textBlock id="i-321e112119775ff8">Jag vill instämma i Ingrid Burmans glädje över utskottets tillkännagivanden. Jag blir alltid väldigt upprörd över biståndsbeslut som inte verkställs. Det är skönt att vi har en gemensam åsikt om detta i utskottet.</textBlock>
    <textBlock id="i-e3cea36b3ddb489f">Vad tänker du på när du hör ordet "äldre"? Din gamla mamma eller pappa? Din mormor eller mormorsmor? De äldre som du såg i TV-serien Solbacken? De äldre på din arbetsplats? Eller en sådan som mig som står här, en livs levande pensionär över 65?</textBlock>
    <textBlock id="i-0a673cf6fd4a9780">Vi var fem stycken, sade Chatrine. Jag trodde att det var bara tre, men det kan göra detsamma.</textBlock>
    <textBlock id="i-893ae61dfc99a5cd">Ädelreformen infördes 1992. När den började planeras kommer jag inte ihåg. Om jag ska vara snäll kan jag säga 1987, fast det kanske var tidigare. Du som var med då, och då var så ung som 50 år, är i dag en 66-årig pensionär. Tiden går fort. Snart är även flera av er där.</textBlock>
    <textBlock id="i-f4d9577e4ec82850">Det betänkande vi behandlar just nu heter Äldrepolitiken - Uppföljning och så vidare. Äldrepolitik -</textBlock>
    <textBlock id="i-902e636cd93a04c0">vad är det? Barnpolitik förstår jag mer vad det är.</textBlock>
    <textBlock id="i-e1d7daffeed5f84b">Alla barn behöver skydd och omvårdnad på något sätt. Likaså ungdomspolitik - ungdomar behöver också skydd på ett visst sätt och hjälp på traven att komma ut i livet. Men medelålderspolitik och äldrepolitik skulle jag vilja sammanfatta i politik om mänskliga rättigheter där det behövs skydd och värdigt liv - och värdig död också, för den delen.</textBlock>
    <textBlock id="i-96646a6929089691">De, eller vi, äldre är olika och har olika behov och behov av hjälpinsatser, och dessa kan även snabbt förändras. Många i salen har sagt det. På grund av denna olikhet har jag lagt fram reservation 8, som är väldigt lik flera andra reservationer. Jag har dock tillägget att det även finns äldre med olika sexuell läggning. Det kändes viktigt att få med det.</textBlock>
    <textBlock id="i-4b87b61a5d30fd11">Det är många reservationer i betänkandet, och det är bra - fast det är också dåligt på ett sätt att det behövs. Det är väldigt många bra reservationer. Men ofta är utskottets skrivningar också bra, så vi har inte gått med på alla reservationer. Jag tycker dock ibland att det är lite synd om Socialdemokraterna som generellt måste avslå alla motioner inklusive sina egna.</textBlock>
    <textBlock id="i-cb54779efb33ae28">Det är lite synd.</textBlock>
    <textBlock id="i-c55f27ab335452ed">Sammanfattningsvis kan jag tyvärr konstatera att värnande om mänskliga rättigheter och mänsklig värdighet kostar pengar - statliga pengar och kommunala pengar. Det är det som är det stora problemet.</textBlock>
    <textBlock id="i-48b8f3148ec80824">Egentligen är det mycket sorgligt att människor i vårt land måste lida därför att det inte finns pengar.</textBlock>
    <textBlock id="i-028d96c3b77fb62d">Jag tycker att Kenneth Johansson är lite mallig som säger: Varför gör ni inte det och varför gör ni inte det? Du har också ingått i ett stödparti en gång i världen och varit med om att anta en gemensam budget. Jag menar att hade inte Vänstern och Miljöpartiet varit med hade det varit ännu värre.</textBlock>
    <textBlock id="i-14630bcbefd7ae0c">Ett område där jag tycker att det är befogat att ha så kallad äldrepolitik generellt är när det gäller arbetsmarknad, sjuktal och pensioner. Här måste vi för allas bästa, barn, unga, medelålders och gamla, göra allt och satsa långsiktigt så att man kan arbeta även när man är över 60 år. Då handlar det alltså om arbetsmiljön, om arbetsskador och om attitydförändringsarbete. Det är också ett slags miljöarbete, så att det blir naturligt att utnyttja livskunskap, erfarenhet och specialkunskaper och få en något lugnare livsstil kanske. Tyvärr måste jag konstatera så här i sena timmen att vi har lite dålig arbetsmiljö här i riksdagen, både för unga och för gamla.</textBlock>
    <textBlock id="i-53286178d1f29b00">Jag ber lite om ursäkt för att jag då och då påminner er om att ni snart blir äldre. Men jag menar att det är lättare att sätta sig in i saker och ting om man kan identifiera sig och om man kanske vet att det snart kan handla om mig själv. Så skröpliga är vi människor. Vi är mycket styrda av våra försvarsmekanismer, vi vill hålla saker och ting ifrån oss. Därför är jag så elak och påminner om att ni snart blir äldre ni också.</textBlock>
    <textBlock id="i-a0fedd389d604977">Jag vill allra sist berätta lite grann just om arbetslivet och hur viktiga alla människor är. Det var ett besök som jag gjorde i Genève. Jag hälsade på ILO. I</textBlock>
    <textBlock id="i-134d5eb38ebf9ae4">ett förtal till en skrift skriver Juan Somavia - han är generaldirektör för ILO, International Labour Office</textBlock>
    <textBlock id="i-8711f4399bf62e10">- att vi är mitt inne i en demografisk revolution och att vitaliteten i vårt samhälle beror mer och mer på att man försäkrar att människor i alla åldrar, även äldre människor, blir helt och fullt integrerade i samhället, ett samhälle för alla åldrar. Han vill sätta ljuset på sysselsättning och socialt skydd och säger att varje individ, var och en med rättigheter och ansvar, har en aktiv roll att spela.</textBlock>
  </contentBlock>
  <contentBlock page="0" id="i-da32ebe0ec1c1f3e">
    <textBlock id="i-6531cc1583419218">Anf.  213  KENNETH JOHANSSON (c) replik:</textBlock>
    <textBlock id="i-a7c65dc307c39904">Herr talman! Som företrädare för ett konstruktivt oppositionsparti måste det vara min rätt och möjlighet att få ställa frågor till er som har majoritet och till de partier som med liv och lust stöder den socialdemokratiska regeringen. Om det sedan är malligt eller om det får någon annan benämning överlåter jag till andra att bedöma. Men jag ser det som en mycket viktig uppgift eftersom det är ni som har ansvaret.</textBlock>
    <textBlock id="i-00fb2f8e4e8b24cf">Jag redovisade att Socialstyrelsen, som faktiskt är statens organ för att analysera och titta på vård- och omsorgsbehoven, nyligen har lagt fram en nulägesrapport som pekar på en rad behov som jag nämnde i mitt anförande. Jag hade hoppats att Kerstin-Maria</textBlock>
    <textBlock id="i-44644289f3c515d8">Stalin skulle ha svar på någon fråga om de konkreta åtgärder som det ställs krav på utifrån Socialstyrelsens rapport. Jag upprepar: det medicinska omhändertagandet, personalrekryteringen, att det finns ett gap mellan behov och resurser och att rehabiliteringsinsatserna fungerar dåligt, för att ta några exempel. Då tycker jag att vi av ett majoritetsparti måste få reda på vad det är som kommer. Jag har inte hört något. Jag upprepar det.</textBlock>
  </contentBlock>
  <contentBlock page="0" id="i-76e5e1c2b1d9da72">
    <textBlock id="i-f3b8f358f62a336f">Anf.  214  KERSTIN-MARIA STALIN (mp)</textBlock>
    <textBlock id="i-87b4b1b718cc2777">replik:</textBlock>
    <textBlock id="i-991362b4f77a50e8">Herr talman! Jag tyckte att du för en liten stund sedan fick höra väldigt mycket av Ingrid Burman. Jag har ungefär samma åsikt.</textBlock>
    <textBlock id="i-3a57ff2121999a23">Du säger att vi med liv och lust stöder regeringen.</textBlock>
    <textBlock id="i-51def934d96c3280">Så himla mycket liv och lust är det inte alla gånger. I</textBlock>
    <textBlock id="i-2532ecdf1e359631">alla ekonomiska beslut handlar det ofta om vånda.</textBlock>
    <textBlock id="i-297b25619015333e">Man är tvungen att räkna pengar. I och för sig är jag en av dem som tycker att vi har för kortsiktig budget, att vi på något sätt måste ändra på det så att man ser mer långsiktigt. Så stor liv och lust är det inte alla gånger, men konkreta beslut tycker jag att vi hela tiden har försökt att komma fram till i utskottet. Vi har även en del gemensamma tillkännagivanden.</textBlock>
  </contentBlock>
  <contentBlock page="0" id="i-75154ec76d98cbfd">
    <textBlock id="i-5484ce9e30513672">Anf.  215  KENNETH JOHANSSON (c) replik:</textBlock>
    <textBlock id="i-1d2bf5c3d5058f6f">Herr talman! Jag tror inte att vi kommer längre.</textBlock>
    <textBlock id="i-3e6e2800395f7193">När jag upprepade mina frågor en gång till hoppades jag i och för sig att jag skulle ha fått ett svar. Men jag verkar inte få det, så jag får nöja mig med det.</textBlock>
  </contentBlock>
  <contentBlock page="0" id="i-31f6a99d65fea89d">
    <textBlock id="i-26f26c9e0dd323d9">Anf.  216  KERSTIN-MARIA STALIN (mp)</textBlock>
    <textBlock id="i-0bfe2312916b9ef7">replik:</textBlock>
    <textBlock id="i-74b133a342129e66">Herr talman! Jag ska fortsättningsvis också hjälpa till i utskottet att försöka få fram så bra politik som möjligt. Det är min uppgift där.</textBlock>
  </contentBlock>
  <contentBlock page="0" id="i-78d659c62f60140b">
    <textBlock id="i-b5efb946671d662c">Anf.  217  LARS U GRANBERG (s):</textBlock>
    <textBlock id="i-9be392295609f6fa">Herr talman! Dagens och kanske än mer morgondagens pensionärer vill vara aktiva. De vill ha ett reellt inflytande och vill delta i samhällslivet.</textBlock>
    <textBlock id="i-7dea67c73054426e">Det här kräver också en förändrad syn på åldrandet. Det kräver att vi i högre grad än tidigare börjar se de äldre som resurser för samhällsutvecklingen. Det gäller att ta till vara den kraft som också finns hos många äldre. Det måste vara ett av de ben i den framtida äldrepolitiken. Det andra benet gäller de äldres ekonomiska trygghet. Det tredje benet handlar om en god omsorg om dem som behöver insatser för att klara sitt dagliga liv.</textBlock>
    <textBlock id="i-9ac3702d3b236191">I vårt land ökar gruppen äldre äldre. Och precis som rätten ska finnas till ett aktivt liv som pigg pensionär måste också rätten till vård och omsorg, stöd och hjälp finnas när den dagen kommer då man blir så skröplig att man behöver detta. Man ska inte behöva oroa sig över att hjälpen inte finns. Den ska finnas till hands, hålla en hög kvalitet och ha hög tillgänglighet.</textBlock>
    <textBlock id="i-8e874cec857f3034">Herr talman! I vårt land ska äldre kunna leva ett aktivt liv. Äldre ska ha rätten och möjligheten till inflytande. Tillvaron för de äldre ska präglas av trygghet och ett bibehållet oberoende. De ska bemötas med respekt och ha tillgång till god vård och omsorg.</textBlock>
    <textBlock id="i-ac2796ef096b3c4c">Det var de viktiga målen som den nationella handlingsplanen ställde upp. Samtidigt slogs tre principer fast som skulle vägleda arbetet mot målet:</textBlock>
    <textBlock id="i-b92167dc1c2908bf">- Äldrepolitiken ska vara demokratiskt styrd genom folkvalda församlingar.</textBlock>
    <textBlock id="i-e6fcd44fe10c8f91">- Insatser för de äldre ska vara solidariskt finansierade genom skattemedel.</textBlock>
    <textBlock id="i-10ee090c749fabe7">- Tillgänglighet måste finnas till vård och omsorg efter behov, inte efter köpkraft.</textBlock>
    <textBlock id="i-d80a3b6d07d8121e">Det här har och ska också framöver leda oss socialdemokrater i arbetet för en bättre vård och omsorg för våra äldre.</textBlock>
    <textBlock id="i-7413539e944a69e0">Mängder av insatser har genomförts eller planeras att genomföras för att förbättra äldreomsorgen. Med detta sagt har vi ändå i utskottet betonat vikten av att gå vidare med utvecklingsarbetet.</textBlock>
    <textBlock id="i-078fca8867bf847d">Utskottet stöder att äldreomsorgens förutsättningar att erbjuda en god vård med hög tillgänglighet kommer att ses över och att förändringar ska genomföras vid behov.</textBlock>
    <textBlock id="i-87fb04f0354721f7">I handlingsplanen angavs också att fler anställda behövs inom äldreomsorgen. De behöver samtidigt ha rätt kompetens. Så har också antalet anställda de senaste fem åren ökat med drygt 30 000 personer. För att underlätta rekryteringen av fler anställda har också insatser gjorts för att fler ska kunna arbeta heltid i vården.</textBlock>
    <textBlock id="i-9c5c7b3ffc0f459a">Kompletteringsutbildningar, en breddning av utbildningen av läkare och sjuksköterskor och särskilda satsningar för att få personer med utländsk bakgrund till vården är andra insatser som gett resultat. För äldreomsorgen är också det arbete som nu pågår för att minska ohälsan synnerligen angeläget.</textBlock>
    <textBlock id="i-13c99d07b350ab16">I handlingsplanen betonas hur viktigt det är för en fungerande äldreomsorg att de olika huvudmännen samverkar för en god vård och omsorg. I skrivelsen beskrivs framsteg, till exempel att vi ser en bättre utveckling när det gäller läkartillgången vid särskilda boenden. Men vi kan också se att mycket återstår att förbättra för att stärka samverkan och vårdinsatserna.</textBlock>
    <textBlock id="i-2323d13015de9da3">De anhörigas insatser för de äldre kan inte betonas för mycket. Det är just anhöriga som bär upp mycket av äldreomsorgen. Därför är det glädjande att man i handlingsplanen kan redovisa betydande insatser för att lyfta fram och synliggöra de anhörigas insatser.</textBlock>
    <textBlock id="i-a17d362319e29b73">Utskottet delar regeringens bedömning att arbetet måste fortsätta. En utgångspunkt för detta är det viktiga uttalande som socialutskottet gjorde tidigare om att i socialtjänstlagen förtydliga ansvaret för stöd till anhöriga och att analysera de ekonomiska effekterna av ett sådant förstärkt lagstöd för de anhöriga.</textBlock>
    <textBlock id="i-278ee0fd3d3d8234">De ekonomiska förutsättningarna för att ge äldre en bra vård och omsorg har förbättrats. Det har varit möjligt eftersom vi har valt att stärka just vård och omsorg och satt det före de kraftigt sänkta skatter som ibland efterlyses i debatten. Regeringen redovisar i skrivelsen att kommuner och landsting har fått kraftigt ökade statsbidrag under perioden 1997 till</textBlock>
    <textBlock id="i-5059676f68aedc85">2000, att betydande resurser har avsatts för särskilt prioriterade insatser inom äldreomsorgen de senaste åren och att satsningar har gjorts för att bygga bostäder för äldre. Men trots de många initiativ och åtgärder som har vidtagits med stöd av Nationella handlingsplanen finns fortfarande brister.</textBlock>
    <textBlock id="i-abe5eccad0db05fd">Vi ser detta i Socialstyrelsens senaste lägesrapport</textBlock>
    <textBlock id="i-8383fe4d606e7bb7">Vård och omsorg om äldre 2002. Socialstyrelsens slutsatser är bland annat att situationen inom vården och omsorgen är ansträngd. Det finns ett växande gap mellan utbud och efterfrågan på vård och omsorg för äldre. Trots att äldreomsorgen fått mer resurser finns fortfarande stora brister. Socialstyrelsen pekar på att kunskap, kvalitet, innehåll och effektivitet i vården och omsorgen måste utvecklas, att landsting och kommuner måste samarbeta bättre, att ett individbaserat system för verksamhetsuppföljning bör införas.</textBlock>
    <textBlock id="i-dd5ff6ee93d8e68f">Vi ser också bristerna belysta i revisorernas rapport till riksdagen. Det är inte acceptabelt att 2 800</textBlock>
    <textBlock id="i-6040dd0144ff6785">personer i vårt land har fått en insats beviljad men ännu inte någon insats utförd i verkligheten. Det är helt oacceptabelt att ytterligare 2 000 drabbats av felaktigt fattade beslut.</textBlock>
    <textBlock id="i-54e75b8be8fc81b4">Det är angeläget att kvalitetsarbetet inom äldreomsorgen hela tiden drivs vidare. Här är nationella mål av stor betydelse som drivkraft. Det är mål som också måste följas upp aktivt och löpande.</textBlock>
    <textBlock id="i-73a7772eff00a1f7">Socialstyrelsens normerande roll bör stärkas. Det är väsentligt att regeringen aktivt följer att styrelsens vidgade mandat leder till att äldreomsorgens nationella mål förs ut och följs upp.</textBlock>
    <textBlock id="i-06d774076b3b9d23">Herr talman! Alltför ofta får vi ta del av rapporter om brister i äldreomsorgen. Alltför ofta speglas hur äldre far illa eller till och med vanvårdas. Trots detta tillhör det dock lyckligtvis undantagen. Men varje sådan rapport måste självklart tas på djupaste allvar.</textBlock>
    <textBlock id="i-fa40972a6c22c9b2">Därför är också tillsynen så viktig. Förra året gavs länsstyrelserna utökade möjligheter till en effektiv tillsyn, bland annat genom att man fick rätten att meddela förelägganden även i kommunalt driven verksamhet. Nu har också länsstyrelserna fått medel till sina äldreskyddsombud. Det blir ytterligare en viktig del i en aktiv tillsyn.</textBlock>
    <textBlock id="i-76256e6f66d70b1b">Utskottet ser det som viktigt att Socialstyrelsen tar fram gemensamma indikatorer över några viktiga kvalitetsaspekter inom äldreomsorgen.</textBlock>
    <textBlock id="i-acd0e4e527fde3a5">Herr talman! Den nationella handlingsplanen har på flera områden varit drivande för utvecklingen av äldreomsorgen. Med kraft och energi och med de äldres bästa för ögonen går vi nu vidare på det här spåret: Vård efter behov. En hög kvalitet. En hög grad av tillgänglighet. Solidarisk finansiering genom skatter.</textBlock>
    <textBlock id="i-76400ff8af3a2a60">Så kan en god vård för dem som byggt upp vårt land och vår välfärd göras ännu bättre. Så kan verktyg ges så att en guldkantad äldreomsorg blir verklighet ute i kommunerna.</textBlock>
    <textBlock id="i-32b95b53786e2228">Jag vill avsluta med att yrka bifall till utskottets förslag i betänkandet och avslag på samtliga reservationer.</textBlock>
  </contentBlock>
  <contentBlock page="0" id="i-9d9d13a7d4833b22">
    <textBlock id="i-e2c88c2d03f23d61">Anf.  218  CRISTINA HUSMARK</textBlock>
    <textBlock id="i-dca42267ecdde604">PEHRSSON (m) replik:</textBlock>
    <textBlock id="i-9b978dd538360309">Herr talman! Lars Granberg började med högläsning ur handlingsplanen med många vackra ord och visioner. Jag undrade om Lars U Granberg inte hade tagit del av Riksdagens revisorers rapport och Socialstyrelsens bistra kritik. Men det kom Lars U Granberg in på sedan. Det är klädsamt att han inte gömmer sig utan faktiskt inser vilken enorm kritik som har framförts.</textBlock>
    <textBlock id="i-33f2cc364f3f5939">Sedan kom Lars U Granberg in på det ökade antalet anställda. Om Lars U Granberg läser Socialstyrelsens rapport ser han där att det är främst inom den privata sektorn som de anställda har ökat. Detta manar till eftertanke.</textBlock>
    <textBlock id="i-e40abdb652f829d3">Lars U Granberg nämner ekonomisk trygghet för äldre. Det instämmer jag i. Därför har vi föreslagit att vi ska undanta 4 000 kr i månaden från skatt. Det gynnar pensionärerna mycket.</textBlock>
    <textBlock id="i-3b32a5bba7078640">Instämmer Lars U Granberg i vad Lars Engqvist sade i TT-meddelande den 19 mars eftersom Lars U</textBlock>
    <textBlock id="i-b4732bac19ddc9b4">Granberg pratade om att anhöriga är viktiga:</textBlock>
    <textBlock id="i-895f678cd1027622">"Anhöriga ska inte behöva stå för vården av sina gamla i framtiden, lovar socialminister Lars</textBlock>
    <textBlock id="i-b2e202e4d29d4441">Engqvist." Hur stämmer detta med det som Lars U</textBlock>
    <textBlock id="i-6fbdd7e73a397309">Granberg säger om hur viktiga anhöriga är? I TT-</textBlock>
    <textBlock id="i-d9ec6aa730011fab">meddelandet säger man att de ska slippa ifrån.</textBlock>
    <textBlock id="i-460127ec7ca31b7d">Jag vill också passa på att fråga Lars U Granberg om just kommittébetänkandet om vård i livets slutskede. När vi diskuterade förra årets utskottsbetänkande framgick det att frågan hade remissbehandlats och var under beredning. Nu när vi får årets betänkande framgår följande: "Betänkandet har remissbehandlats. Regeringen har inte tagit ställning till den fortsatta behandlingen av kommitténs förslag." Förklara detta, Lars U Granberg.</textBlock>
  </contentBlock>
  <contentBlock page="0" id="i-b94ee8f8ad2cc8a3">
    <textBlock id="i-e8d47fa2d04c7ac0">Anf.  219  LARS U GRANBERG (s) replik:</textBlock>
    <textBlock id="i-942f4a9a4b4bb4fb">Herr talman! Varför läste jag högt ur handlingsplanen? Jag tycker att dagens debatt, Cristina Husmark Pehrsson, har varit väldigt mörk. Det har varit så flera gånger när vi har debatterat detta. Jag skulle vilja ta upp ett exempel från tidningen Äldreomsorg och visa hur den kommunala äldreomsorgen faktiskt kan se ut. Där finns rubriken PITEÅ - en guldkantad äldreomsorg. Hela tidningen är full av sådana rubriker, till exempel En helgjuten äldreomsorg. På ledarsidan är rubriken Ett kreativt klimat för de anställda.</textBlock>
    <textBlock id="i-abe6b2f2eb858106">Vidare finns rubriken Världens bästa arbete.</textBlock>
    <textBlock id="i-067bf59a5e78fc9c">I tidningen framgår av den som är ansvarig för äldreomsorgen i min egen hemkommun att man har följt upp och styrt äldreomsorgen i Piteå efter Nationella handlingsplanens mål.</textBlock>
    <textBlock id="i-f4dcc93fc7a5898f">Det roliga med tidningen är att det framgår att Piteå kommun - den guldkantade äldreomsorgens kommun - har samarbete med och utbyte av anställda med Stockholms kommun. Det är ingenting som vi har sagt att de ska ha. Det gör de själva frivilligt. Det är bra. Det är vettigt att stanna upp vid och trycka på handlingsplanen.</textBlock>
    <textBlock id="i-2be2224d7c65bd74">Ska jag förklara palliativ vård? Jag tycker att det som stod i betänkandet var tydligt. Jag har svårt att förklara på annat sätt än att regeringen inte har kommit längre.</textBlock>
  </contentBlock>
  <contentBlock page="0" id="i-ef7de6b8d1c2c29a">
    <textBlock id="i-8ae9a57304928b73">Anf.  220  CRISTINA HUSMARK</textBlock>
    <textBlock id="i-32eb4cae38d936c3">PEHRSSON (m) replik:</textBlock>
    <textBlock id="i-3bc5c13df54e2ea1">Herr talman! Det är sällan jag blir stum, men det blev jag nästan nu. Det här är högst anmärkningsvärt.</textBlock>
    <textBlock id="i-25186d99ecdbaffa">Jag uppmanar verkligen Lars U Granberg att med hjälp av sina kontakter sätta fart på departementet.</textBlock>
    <textBlock id="i-b45dd8deb06c96f0">Man gör inte någonting för att följa upp ett sådant enhälligt slutbetänkande från Kommittén om vård i livets slutskede. Sedan står Lars U Granberg och talar om den fantastiska vården i hemkommunen. Det kan väl hända, men vi här är ansvariga för äldreomsorgen i hela Sverige.</textBlock>
    <textBlock id="i-05b603f3f8fcb502">Dessutom är det en annan fråga som jag vill passa på att ställa till Lars U Granberg, och den handlar om äldreomsorg på olika språk. I handlingsplanen står det: Det är angeläget att äldreomsorg erbjuds på samtliga minoritetsspråk, så att äldre får en möjlighet att bevara såväl språket som kulturen och har möjlighet att kommunicera med omgivningen.</textBlock>
    <textBlock id="i-97318e04b0a2d0f3">Om det nu är så att det finns ett antal kommuner som inte kan erbjuda det här och den gamla skulle vilja bli vårdad i en annan kommun som just har möjlighet att ge vård på hennes språk men kommunpolitikerna säger nej, vad säger Lars U Granberg till dem?</textBlock>
    <textBlock id="i-9e0ba52bbebc6a8a">För mig är det ganska enkelt, eftersom vi vill lägga alla pengar till äldreomsorgen i en säck och sedan är det den äldre och den anhöriga som ska hjälpas åt att välja ut det som blir bäst för den som är sjuk eller behöver vård och omsorg. Då behöver man inte gå via kommunpolitikerna.</textBlock>
    <textBlock id="i-e1abcb9e12c462da">I dag är det så att äldre som inte får flytta över kommungränsen på grund av att kommunpolitikerna säger nej har kommunarrest.</textBlock>
  </contentBlock>
  <contentBlock page="0" id="i-b187717f7dde074b">
    <textBlock id="i-b8e2bf9bb9aa9306">Anf.  221  LARS U GRANBERG (s) replik:</textBlock>
    <textBlock id="i-841c301c4588d21f">Herr talman! Att jag tog upp det här var inte för att uppehålla mig vid enbart det, men för att visa att det kanske finns någonting som vi kan diskutera, som det är viktigt att lyfta upp. Det är att det finns goda exempel, att det finns verksamhet som verkligen fungerar och verksamhet som följer våra intentioner i handlingsplanen. Det är ganska intressant. Det vi i vanliga fall står här och diskuterar är att det är väldigt dåligt.</textBlock>
    <textBlock id="i-b968cf5afb949ff9">Jag har också sett en enkätundersökning, och den är gjord den 5 februari och gäller hela Sverige. Det har gjorts 22 000 intervjuer. Den visar att man är väldigt nöjd med äldrevården. Särskilt servicehusen och ålderdomshemmen får beröm av både boende och anhöriga. Det senaste året har betyget stigit stadigt.</textBlock>
    <textBlock id="i-4f5374a46cfe2bcd">De kommunala servicehusen anses bättre än de privata.</textBlock>
    <textBlock id="i-413cf7b9be79e278">När man talar om möjligheten att flytta till en annan kommun låter det också väldigt allvarligt. Mig veterligt är det ungefär 30 kommuner som har haft problem med att följa den lagstiftning som säger att man har rätt att flytta. De 30 kommunerna har haft problem med att bygga särskilt boende och se till att det funnits särskilt boende. De har haft problem med att lyssna på sina medborgare, kan man säga. Det är</textBlock>
    <textBlock id="i-e6d77959f5c20041">30 kommuner som det handlar om.</textBlock>
    <textBlock id="i-f7202dee4c0f38f2">Cristina Husmark Pehrsson har flera gånger förut i debatter med mig tagit upp den frågan och sagt att</textBlock>
    <textBlock id="i-c535b74c3cdde849">Socialstyrelsen tycker si och så. Socialstyrelsen tycker också att det lagutrymme som finns för att man ska kunna flytta är tillräckligt. Däremot är det kommunerna som ska tillhandahålla boendet och se till att det finns.</textBlock>
  </contentBlock>
  <contentBlock page="0" id="i-dac5358d1119aa6b">
    <textBlock id="i-f3df2d90924901fa">Anf.  222  CHATRINE PÅLSSON (kd) replik:</textBlock>
    <textBlock id="i-f9834fe133c85a9a">Herr talman! Jag hade också tänkt fråga i vilken vrå i departementet det viktiga slutbetänkandet Döden angår oss alla ligger. Nu har Cristina Husmark</textBlock>
    <textBlock id="i-3b7c6bf9d721c519">Pehrsson gjort det. Jag instämmer i att det behövs en kraftig uppmaning till socialministern att sätta fart på detta, som är så oerhört viktigt. Vi tyckte att vi gav en del instrument för att nå ett mål om en god vård vid livets slut.</textBlock>
    <textBlock id="i-d493b2274c4e97c2">Lars U Granberg säger att vi målar det här mörkt, men jag tycker inte att det är sant. Det handlar dels om att många äldre som är friska känner sig diskriminerade, vilket jag tog några exempel på, dels om att det finns stora brister. Det är inte bara oppositionen som säger det, utan det säger också Socialstyrelsen och revisorerna. Det har trots allt en tyngd.</textBlock>
    <textBlock id="i-4a92be76f568efae">Samtidigt anförs resursbristen ofta som skäl. Då vill jag fråga Lars U Granberg om han delar Kommunförbundets och Landstingsförbundets gemensamma åsikt att det behövs mycket mer pengar för framtiden för att kunna ha en god vård och omsorg.</textBlock>
    <textBlock id="i-7ef3179c008c7564">Dessutom vill jag fråga om anhörigbiten, som det också sades många vackra ord om. Jag är glad att</textBlock>
    <textBlock id="i-a6c363f4483a84b5">Socialdemokraterna har kommit ut på plattan, även om det är lite sent, och åtminstone i ord vill stärka de anhöriga. Trygghetsplatser är ofta en avgörande faktor för om anhöriga verkligen ska våga ta på sig det stora ansvaret att ha en svårt sjuk människa hemma.</textBlock>
    <textBlock id="i-1fe84b61be7bc869">Då vill jag fråga: Vad gör regeringen för att just kunna hjälpa till så att det finns trygghetsplatser när man behöver det?</textBlock>
  </contentBlock>
  <contentBlock page="0" id="i-aa2493a85b597957">
    <textBlock id="i-db79de652f9208ce">Anf.  223  LARS U GRANBERG (s) replik:</textBlock>
    <textBlock id="i-d4da16e40a17918d">Herr talman! Låt oss säga någonting om palliativ vård och betänkandet Döden angår oss alla. Den angår mig också. Jag glömde säga till Husmark</textBlock>
    <textBlock id="i-b0ef6d0f689ffcbf">Pehrsson att jag ska ta med mig det. Det är inte så att vi sitter tysta. Jag tror att det kommer att hända en hel del. Jag vet att det pågår en massa projekt kring den här utredningen runtom i landet. En del har kontaktat mig, och de kommer att få visa hur långt de har kommit med sina projekt. Om vi tar hit dem kanske de sedan får påverka regeringen, så att vi pushar fram någonting.</textBlock>
    <textBlock id="i-c350441157dda607">Måla mörkt - nej. I anförandet tog jag också upp bristerna. Vi hade i måndags ett seminarium, återigen lokalt i min hemkommun - jag håller på Piteå - där man bjöd in äldreomsorgspersonal, politiker och andra från hela landet för att diskutera vad man gör i</textBlock>
    <textBlock id="i-88e11a6b993a92f3">Piteå och om det är möjligt att knoppa av någonting av det man gör. Det är därför jag har lyft upp det, inte för att på något sätt skymma de brister som finns.</textBlock>
    <textBlock id="i-467d47a080479eb3">Resurser till kommunsektorn behövs. Vi har här hört ett replikskifte där det belystes att vi i samarbetspartierna tillsammans i budgetarbetet slår vakt om verksamhet, välfärdskärnan, och ser till att det finns pengar. Vi slår vakt om det, och jag hoppas att andra partier stöttar det.</textBlock>
  </contentBlock>
  <contentBlock page="0" id="i-82472c1d9c3d8542">
    <textBlock id="i-ac651edbc7ccc76c">Anf.  224  CHATRINE PÅLSSON (kd) replik:</textBlock>
    <textBlock id="i-2c963246b243375a">Herr talman! Kristdemokraterna har varje år lagt extra pengar till kommuner och landsting - reellt extra pengar. Lars U Granberg talar om extra resurser under de senaste åren, men det har ju visat sig att regeringen har givit med den ena handen och tagit med den andra. Nettoeffekten har snarare blivit minus än plus. Så ärliga ska vi väl vara.</textBlock>
    <textBlock id="i-988f250f639a3838">Jag vill också ta upp en annan fråga, som är en förutsättning för att allt detta ska fungera, och det är personalens utbildning. Det duger inte att fortsätta att ha det som det har varit de senaste tio elva åren, då</textBlock>
    <textBlock id="i-6a1d9c50954cab32">40 % av personalen i äldreomsorgen fortfarande saknar utbildning. Vad avser regeringen och Socialdemokraterna att vidta för aktiva åtgärder, inte om fem eller tio år utan nu? Läget är kritiskt. Många 40-</textBlock>
    <textBlock id="i-b40060b79243a45f">talister går i pension, och även om det är en och annan som vill jobba till 67 och 70 års ålder har de ofta haft ett så oerhört tungt arbete att de inte orkar.</textBlock>
    <textBlock id="i-bb81e44ed7a567e4">Det tar några år att få en färdig utbildning, och därför undrar jag vad Socialdemokraterna och Lars U</textBlock>
    <textBlock id="i-aa0a81b565008e04">Granberg har för recept i innerfickan för att se till att vi får personal som är välutbildad för sitt arbete.</textBlock>
  </contentBlock>
  <contentBlock page="0" id="i-481ac8f9fba0b96c">
    <textBlock id="i-0fcd57718b3d5b06">Anf.  225  LARS U GRANBERG (s) replik:</textBlock>
    <textBlock id="i-16132132ab58ac31">Herr talman! Jag vet inte om vi har något i innerfickan. Jag tror att det handlar väldigt mycket om att motivera kommunerna att fortsätta att satsa. Det har gjorts en hel del på utbildningssidan. Det handlar också om att få kommunerna att inse att det är viktigt att satsa på kompetensutvecklingen.</textBlock>
    <textBlock id="i-eb609ee7583114ff">Chatrine Pålsson nämnde att 40 % saknar utbildning, men det finns kommuner där det är 90 % anställda. Vissa kommuner har satsat på det här, men andra inte. Det handlar om att motivera kommunerna.</textBlock>
    <textBlock id="i-c6b94e6fb6cb9dd1">Jag tycker att det var en intressant fråga som</textBlock>
    <textBlock id="i-9ff1ef8f2b033d55">Chatrine Pålsson tog upp. Det är kanske därför som vi socialdemokrater tillsammans med de andra samarbetspartierna var lite försiktiga med att bifalla Riksdagens revisorers punkt som handlade om destinerade statsbidrag. Vad gjorde oppositionen? Det kan visa sig att vi är i behov av att destinera statsbidrag, speciellt för att stimulera kompetensutveckling och rekrytering. Då kan det vara bra att göra det. Därmed vill jag inte säga att vi ska använda medlen slösaktigt, för vi har haft som tradition i utskottet att vara väldigt försiktiga med hur vi har använt dem.</textBlock>
    <textBlock id="i-0140780b17c95180">Om inga resurser skulle ha tillförts - 30 000 anställda på fem år utan resurstillskott - måste ju politiken ha lyckats ypperligt. Det skulle betyda en enorm skattekraftsökning ute i kommunerna. Vi har i så fall klarat politiken väldigt bra om skattekraften själv har gjort att kommunerna haft ork att bära 30 000 fler anställda, för det är ju faktiskt så det är.</textBlock>
  </contentBlock>
  <contentBlock page="0" id="i-8900f6f521a8d67f">
    <textBlock id="i-5ee7900d1f613cfb">Anf.  226  KENNETH JOHANSSON (c) replik:</textBlock>
    <textBlock id="i-105f566862f73320">Herr talman! Anledningen till att jag inledde mitt anförande med att åberopa Solbacken: avd. E var faktiskt att jag ville peka på att det finns olika dimensioner. Det finns sådant som är mycket, mycket bra och fint, och det finns sådant som är problem och behöver utvecklas. Jag vill gärna säga att det är de stora och många vardagshjältarna i vården och omsorgen som är hoppet inför framtiden, personalen således.</textBlock>
    <textBlock id="i-b85d85851a2fda7e">Det är flera frågor som diskuteras här nu. Jag koncentrerar mig först på frågan om vård i livets slutskede. Vi har fått beskedet - vi kanske inte kommer längre nu - att den frågan ska Lars U Granberg ta med sig. Jag önskar lycka till. Vi ska med intresse ta del av vad det kommer att leda till.</textBlock>
    <textBlock id="i-b637ba54f46b13e8">Den andra frågan är, som jag har tagit upp, rehabiliteringen. Den har fått svidande kritik från Socialstyrelsen som ett jättebekymmer. När det gäller tillgången till rehabilitering saknas konkreta förslag och åtgärder. Jag skulle gärna vilja höra av Lars U Granberg hur han och majoriteten diskuterar kring problemet med rehabilitering och vad det är ni anser att man kan göra.</textBlock>
    <textBlock id="i-c7c8b5ea37c5b0f7">Slutligen den tredje frågan, åtgärder för demenssjuka. Vi har kommit så långt att vi vet att det är en arbetsgrupp som arbetar med frågan på departementet. Kan vi få höra något om vad arbetsgruppen arbetar med? Om inte, kan vi då åtminstone få besked om när det kommer förslag på området?</textBlock>
  </contentBlock>
  <contentBlock page="0" id="i-59b7d9be90b7c993">
    <textBlock id="i-6ddff368e6ba8898">Anf.  227  LARS U GRANBERG (s) replik:</textBlock>
    <textBlock id="i-bc353466fc7ab085">Herr talman! Kenneth Johansson frågade egentligen redan i sitt anförande Ingrid Burman och mig när förslagen kommer och när de ska verkställas. Mycket av det som vi har debatterat i dag är sådant som inte behandlas av utredningar, utan det är saker och ting som vi ska fatta beslut om. Jag skulle jättegärna,</textBlock>
    <textBlock id="i-806e32a09a80dd34">Kenneth, vilja ha en sådan situation i kammaren att vi, när vi tar ett samlat grepp, också skulle kunna lyfta in samverkanspropositionen med mera och fatta beslut på en gång. Du frågar ju varför vi fattar beslut nästan på en gång om samverkansproposition och annat, pang, och sedan är det klart. Kenneth vet ju själv hur arbetsformerna är uppbyggda, att det inte fungerar så.</textBlock>
    <textBlock id="i-c916348b8f762d82">När det sedan gäller frågan om nyhetsvärdet i det som Lars Engqvist sade om Solhem är det inte Lasses ansvar. Det är ju nyhetschefen som beslutar vad som ska publiceras. Det är väl snarare han som haft dåligt omdöme om han har publicerat något som Kenneth</textBlock>
    <textBlock id="i-bf87a716d30f483e">Johansson inte tycker har ett direkt nyhetsvärde.</textBlock>
    <textBlock id="i-fb72088f86a3d19d">I frågan om demensvården skulle jag vilja avvakta vad arbetsgruppen kommer fram till. I juni månad ska den presentera sitt resultat. Det är alltså inte så väldigt avlägset. Sedan får vi försöka se till att det blir en snabb hantering. Det ska bli intressant att se vad utredningen kommer fram till.</textBlock>
  </contentBlock>
  <contentBlock page="0" id="i-f16e9e57b62314f9">
    <textBlock id="i-66c63982974c8838">Anf.  228  KENNETH JOHANSSON (c) replik:</textBlock>
    <textBlock id="i-f5285307da39b316">Herr talman! När det gäller vården av demenssjuka och insatser efterlyser vi, och har gjort det länge, rättstrygghet och rättssäkerhet. Det är också många andra delar som behöver åtgärdas, som kunskapen om miljön, tid för omtanke, resurser och så vidare.</textBlock>
    <textBlock id="i-066e0d89e37f6432">Juni månad var ett besked. Då återstår det att se hur förslagen ser ut. Det ska bli intressant att ta del av dem. Jag hoppas att de också ska leda till åtgärder.</textBlock>
    <textBlock id="i-c090aaa1306c3d9e">Min sista fråga handlade om rehabiliteringen. Jag och Centerpartiet vill se en översyn av ansvarsfördelningen. Det har Riksrevisionsverket, SPF - Svenska</textBlock>
    <textBlock id="i-f8df3d6c7b91c295">Pensionärsförbundet - vi i Centerpartiet och jag tror med flera framfört som idéer och förslag inför det arbetet.</textBlock>
    <textBlock id="i-8458ac8d5fba5c34">Oklarheter i ansvarsfördelningen är en sak, men det behövs också mycket mer av personalresurser, kompetens och att få ordning på vårdkedjan när det handlar om att rehabilitera och ge det stöd och de insatser som många äldre har behov av för att kunna få livskvalitet på ålderns höst.</textBlock>
  </contentBlock>
  <contentBlock page="0" id="i-d715afdc2c77916f">
    <textBlock id="i-ee6268ff6b274cae">Anf.  229  LARS U GRANBERG (s) replik:</textBlock>
    <textBlock id="i-0530b9085b6b00f5">Herr talman! Vad ska jag svara? Vi har dels samverkanspropositionen, dels översynen av ädelreformen. Samverkanspropositionen, som vi ju snart ska debattera i den här kammaren, har just som gemensam nämnare ansvaret mellan kommuner och landsting, så jag vet inte om jag ska gå in i den här debatten och tala runt det.</textBlock>
  </contentBlock>
  <contentBlock page="0" id="i-e3a7e7901c116406">
    <textBlock id="i-6331c4a2230baf53">Anf.  230  Andre vice talman KERSTIN HEI-</textBlock>
    <textBlock id="i-7f3d23252d697b6a">NEMANN (fp) replik:</textBlock>
    <textBlock id="i-ae70eba050846d08">Herr talman! Jag har ett par frågor till Lars U</textBlock>
    <textBlock id="i-4ffb0d7e932c38e5">Granberg. I de kristna socialdemokraternas tidning</textBlock>
    <textBlock id="i-8d2374a9ec1f67e7">Broderskap den 28 mars kunde man läsa rubriken</textBlock>
    <textBlock id="i-aa37b428891f1ece">"Maxtaxa för äldre slår mot de fattigaste". Ungefär samma sak har Socialstyrelsen fastslagit. När vi har tagit upp det här i utskottet svarar utskottet att det inte finns någon anledning att göra något åt det just nu, utan man ska avvakta utredningen och det som Socialstyrelsen tittar på. Det ska rapporteras dels i år, dels</textBlock>
    <textBlock id="i-7da1edb780a70ac3">2004, 2005 och 2006. Då vill jag fråga Lars U Granberg: När kan man tänka sig att regeringen börjar vidta åtgärder när vi ser att de allra fattigaste pensionärerna skinnas mer nu på sina knappa pengar än vad de gjorde före maxtaxan? Jag hoppas att jag inte får svaret 2006 i alla fall.</textBlock>
    <textBlock id="i-95771ca05c8c9134">Sedan, herr talman, tycker jag att det var bra att</textBlock>
    <textBlock id="i-06ea382128be3453">Lars U Granberg tog upp - det har inte gjorts så ofta från Socialdemokraterna - detta att de äldre människorna också har betydelse och ska kunna verka i samhället, både i arbetslivet och i övrigt. Vi har från</textBlock>
    <textBlock id="i-a1d0b6571613a98a">Folkpartiet sagt att vi behöver en nationell handlingsplan för det här, därför att det är mycket som behöver ändras i samhället om det ska vara möjligt för äldre att fortsätta vara aktiva i samhällslivet i övrigt. Jag skulle också vilja höra hur Lars U Granberg ser på det.</textBlock>
  </contentBlock>
  <contentBlock page="0" id="i-3c69ce8c7f8198bc">
    <textBlock id="i-a95f1c2e161e6a85">Anf.  231  LARS U GRANBERG (s) replik:</textBlock>
    <textBlock id="i-7ed56a1db8dd47bf">Herr talman! Maxtaxan för äldre har utvärderats i år. Den kommer att utvärderas 2004 och årligen.</textBlock>
    <textBlock id="i-2425b60145f92c92">När riksdagen var åtskild i somras uttalade ministern att han hade nåtts av kritik från kommunerna och att han i framtiden, år 2004 eller någonting sådant, skulle återkomma med förslag till åtgärder om det skulle visa sig vara problem. Mitt sikte är inställt på att vi ska kunna ha en avstämning framme runt</textBlock>
    <textBlock id="i-8479cda9083671eb">2004 och då kunna göra justeringar om det är något som det är problem med.</textBlock>
    <textBlock id="i-4173d9448d907b94">Det är viktigt att göra en sammanställning och titta på kommunernas lösningar - hur de har utformat sin taxa, vad de har gjort för förändringar och lite grann hur det såg ut förut. Jag tror nämligen att det är många kreativa saker som har hänt ute i kommunerna, och det måste man ju också titta på.</textBlock>
    <textBlock id="i-c81bced262a9148d">De äldre har betydelse i framtiden - visst, det har de. Jag tycker också att det var ett bra delbetänkande som Senior 2005 kom med, fast jag inte sitter med i den utredningen. Jag var nere i Madrid, och där var det roligt att se att delbetänkandet stämmer väldigt väl överens med vad FN pratar om när det gäller äldre, vikten av äldre i samhället och vikten av äldre i framtiden.</textBlock>
    <textBlock id="i-74ddcd33ddb238e4">När det gäller om man ska genomföra en nationell handlingsplan får vi väl se vad Senior 2005 i sin helhet landar i. Jag tycker att det kan vara intressant att titta på helheten i den utredningen först.</textBlock>
  </contentBlock>
  <contentBlock page="0" id="i-44b6583ceec548c6">
    <textBlock id="i-ea9a52036da40a10">Anf.  232  Andre vice talman KERSTIN HEI-</textBlock>
    <textBlock id="i-bd620248030d7cb8">NEMANN (fp) replik:</textBlock>
    <textBlock id="i-9efa1127f26df113">Herr talman! Det var ett svar som gjorde mig lite fundersam när det gäller maxtaxan. Socialministern hade tydligen under sommaruppehållet 2002 sagt att man bör göra något åt det. Nu säger Lars U Granberg att möjligtvis, förhoppningsvis, kanske det kan komma någonting 2004 som gör att de gamla som i dag har det väldigt besvärligt ekonomiskt kan få ha vad man brukar kalla koftpengar, detta att man också kan ge barnbarnen en liten present ibland, att de ska kunna ha det kvar. Det är bekymmersamt, och jag tycker faktiskt att det brådskar. Det brådskar, och det bör komma någonting, åtminstone om det som man vet.</textBlock>
    <textBlock id="i-415fe44a3e1704cb">Dessutom kan jag gott säga att jag vet att man i många kommuner i dag sitter och lägger pussel när man ska få ihop sin budget. Man tittar just på äldreomsorgen, på hemtjänsten. Man minskar antalet timmar men tar lika mycket betalt med hjälp av de här minimitaxorna. Man lägger på kostnader för maten.</textBlock>
    <textBlock id="i-64930c89f773784e">Det här ställer till jättestora bekymmer för de äldre.</textBlock>
    <textBlock id="i-da96bc93d7f6c1bd">Sedan fick jag ungefär samma svar när det gäller hur vi ska underlätta för de äldre att få vara kvar och delta. Då ska vi kanske vänta tills Senior 2005 någon gång har lagt fram sitt förslag. Sedan ska det gå ut på remiss. Så ska det väl så småningom bli en proposition. Jag ser fram emot att det kanske finns något förslag som gör att jag kan få vara med och påverka samhällslivet när jag har gått i pension.</textBlock>
  </contentBlock>
  <contentBlock page="0" id="i-f0cc73d2f39a676d">
    <textBlock id="i-bf2eb70b56c45bfa">Anf.  233  LARS U GRANBERG (s) replik:</textBlock>
    <textBlock id="i-f548613f7493be92">Herr talman! Jag vet att Lars Engqvist reagerade på signaler som kom när valet var klart. Valrörelsen var överstökad. Då kom rapporterna. Lasse var ute och sade någonting då om att han skulle titta speciellt noga på maxtaxan och hur kommunerna hade åtgärdat detta, hur man hade genomfört reformen.</textBlock>
    <textBlock id="i-63c4c43a72057e91">Jag hoppas att du ska kunna vara med när vi fattar besluten, Kerstin. Det är helt klart.</textBlock>
    <textBlock id="i-2f609407a6a1694d">Jag tycker inte att det fel att vänta på Senior 2005.</textBlock>
    <textBlock id="i-e3a6ccce836ab236">Senior 2005 tar ett intressant grepp, lite grann det som Kerstin-Maria Stalin var inne på i sitt anförande.</textBlock>
    <textBlock id="i-647636fa615b87dc">Det tar ett grepp runt politiken för äldre. Det handlar inte om äldreomsorg eller något annat. Man tar mer ett fast grepp runt det här. Kanske är det så att vi ska ta en titt på hur vi kan forma något nationellt som greppar över hela äldrepolitiken i stället. Då kan vi hålla ihop det hela.</textBlock>
  </contentBlock>
  <contentBlock page="0" id="i-11474b5a379a3b9c">
    <textBlock id="i-e1062e3a32bd5a96">Anf.  234  ELINA LINNA (v):</textBlock>
    <textBlock id="i-56755b3f08bb2911">Herr talman! I mitt anförande kommer jag att tala om de äldre som inte finns representerade i Carin</textBlock>
    <textBlock id="i-65897d25400bdedd">Mannheimers TV-serie Solbacken, nämligen de äldre som inte har svenska som modersmål. Jag tänker här sätta speciellt fokus på dem som har finska som modersmål.</textBlock>
    <textBlock id="i-1eede7814930a92b">Det är nästan på dagen tre år sedan lagen om en samlad minoritetspolitik till skydd för de nationella minoriteterna i Sverige trädde i kraft. I propositionen föreslogs bland annat att ett utredningsarbete inleds om en nationell lagstiftning om rätt till äldreomsorg med finskspråkig personal. Regeringen skrev också att kommunerna ska erbjuda alla medborgare en god äldreomsorg och att det i vissa fall innebär att vård och omsorg ges på det modersmål individen talar.</textBlock>
    <textBlock id="i-79cff95b62dc7302">Det är ju känt att äldre riskerar att förlora det sist inlärda språket men behåller modersmålet. Själv arbetade jag inom vården i slutet av 70-talet, inom äldreomsorgen. Jag kommer ihåg att jag en gång träffade en ungerska och en annan gång en finsktalande man som båda enbart talade sitt modersmål. De hade totalt glömt det inlärda svenska språket. Det som speciellt etsade sig fast i mitt minne var möten som de äldre hade med sina barn och barnbarn, möten utan ett gemensamt språk. Barn till dessa invandrare hade aldrig fått möjligheten att lära sig föräldrarnas modersmål i skolan.</textBlock>
    <textBlock id="i-fa51cdc91021ae37">Attityden mot båda dessa från många i personalen var att efter 30 i Sverige måste man kunna svenska.</textBlock>
    <textBlock id="i-ed5e462c6d8ea309">Det är fortfarande viktigt att bli påmind om att invandrare som i dag behärskar svenska inte självklart kommer att göra det när de åldras och blir beroende av stöd och hjälp från samhället.</textBlock>
    <textBlock id="i-b46057113d5e3260">Herr talman! Vad har då gjorts i denna fråga efter det att lagen om nationella minoriteter antogs här i riksdagen? I maj 2000 fick Socialstyrelsen regeringens uppdrag att kartlägga och redovisa äldreomsorg för finsktalande äldre. Rapporten kom sommaren</textBlock>
    <textBlock id="i-56da8c7a72b79f08">2001. I rapporten presenteras bland annat goda exempel på olika verksamheter och lösningar. Men i verkligheten, för den enskilde, är tillgången till finskspråkig äldreomsorg obefintlig.</textBlock>
    <textBlock id="i-7207a22565db4949">För två år sedan fanns det fyra äldreboenden med sammanlagt 95 lägenheter samt särskilt boende med</textBlock>
    <textBlock id="i-7a8dca6085e79b33">181 platser. Då var lagen ny. Det borde ha hänt en del sedan dess. Enligt uppgifter jag nyligen fått har äldreboendena minskat till 90 lägenheter. De särskilda boendena har ökat med 19 platser. Den enda slutsats jag kan dra av dessa siffror är att det måste finnas ett stort antal äldre finskspråkiga invandrare som får vård och omsorg av personal som inte kan tala deras språk och som inte har kunskap om deras kulturella bakgrund. Vi ska också komma ihåg att många av dessa är demenssjuka. Enligt Socialstyrelsens beräkningar har ca 1 000 äldre finländare i Sverige någon form av demenssjukdom.</textBlock>
    <textBlock id="i-730280b9709dc061">Vänsterpartiet skriver i sin motion So408 om äldre med annat modersmål än svenska bland annat följande: "Vi har fler anställda i vården i dag med flerspråkig kompetens. Det är tyvärr en outnyttjad resurs i dessa sammanhang. Vi vet av erfarenhet att äldreomsorg kan organiseras så att behovet av språkoch kulturkompetens enkelt uppfylls utan högre kostnad. Vänsterpartiet anser därför att Socialstyrelsen bör göra en översyn av hur äldreomsorgen uppfyller åtaganden vad gäller minoritetsspråken och för andra äldre med annat modersmål än svenska."</textBlock>
    <textBlock id="i-15444a2c166fbd52">Herr talman! Det har kartlagts färdigt. Vi vet att det finns ett antal platser för ett antal finskspråkiga, men hur är äldreomsorgen för de tusentals andra? Det är dags att gå till handling. Det är därför Vänsterpartiet begärt ett tillkännagivande om uppföljning av minoritetsspråkens ställning i äldreomsorgen. Minoritetsspråken har en speciell lag som förpliktigar till åtgärder.</textBlock>
    <textBlock id="i-4c1c22b563b1fb6a">Andra äldre med annat modersmål än svenska har också rätt till god vård och omsorg. Det är viktigt för att äldre invandrare ska känna sig trygga och kunna leva ett människovärdigt liv trots behov av hjälp av samhället.</textBlock>
    <textBlock id="i-e9d2b4af15485389">Herr talman! Jag står självklart bakom Vänsterpartiets samtliga reservationer, men jag nöjer mig med att yrka bifall till reservation 6.</textBlock>
  </contentBlock>
  <contentBlock page="0" id="i-4d459c64279a9b45">
    <textBlock id="i-16b1030bfa19eeec">Anf.  235  LARS-IVAR ERICSON (c):</textBlock>
    <textBlock id="i-a23296b464f442bf">Herr talman! Jag ska börja med att säga att jag naturligtvis instämmer i Kenneth Johanssons yrkande och hans ställningstagande för reservationer där</textBlock>
    <textBlock id="i-a8314e5192cfa805">Centerpartiet förekommer.</textBlock>
    <textBlock id="i-f1a48307a6527837">Det är inte lätt att åldras i Sverige. Trots att vi har ett välfärdssamhälle som byggts upp av dem som i dag befinner sig på ålderns höst är äldreomsorgen inte vad den borde vara. TV-tittarna har genom Solbacken: Avd. E fått en påminnelse om både bekymmer och glädjeämnen hos boende och hos personal.</textBlock>
    <textBlock id="i-76621b0055d39ca3">En god omsorg om våra äldre handlar om resurser. De äldre måste få kosta och de måste få tillgång till olika alternativ när det gäller boende - boenden med värdighet och integritet.</textBlock>
    <textBlock id="i-3e5d315d7896d27d">I en motion, So310, har jag pläderat för trygghetsboende. Motionen har avstyrkts. Men jag vill ändå ta tillfället i akt att redogöra för hur ett trygghetsboende skulle kunna fungera.</textBlock>
    <textBlock id="i-770d8717d49e6cc4">I dag bor 90 % av de äldre kvar hemma. Kommunförbundet, många kommuner och forskare anser att de flesta äldre vill bo kvar hemma. Det har medfört att det på många platser i vårt land är nästan omöjligt att få ett boende av den typ som våra ålderdomshem tidigare erbjöd. Denna situation är inte bra, för även den som utåt sett kan tyckas ha en relativt god hälsa kan ändå känna behovet av den trygghet som ett särskilt boende innebär. Bara tanken att jag inte kan få plats på ett särskilt boende påverkar både den fysiska och psykiska hälsan. Mycket hinner hända innan den efterlängtade platsen kan erhållas.</textBlock>
    <textBlock id="i-f15df343ba7acbd4">Det är inte rätt att så många äldre i dag drabbas av bo-kvar-hemma-ideologin. I stället borde man kunna göra en inventering av de olika modeller för trygghetsboende som finns. Jag tror att mycket inspiration kan hämtas från de gruppboenden som finns för människor med olika funktionshinder.</textBlock>
    <textBlock id="i-41b1e70f83a9d181">Att ha sitt eget rum, klara av de flesta sysslorna på egen hand men samtidigt veta att i nära anslutning till boendet finns lokaler för gemensamma aktiviteter och vårdpersonal tillgängliga innebär att man kan känna den trygghet som betyder ett bättre åldrande.</textBlock>
    <textBlock id="i-2c812e0c0a516559">Vid nyproduktion av hyresfastigheter borde det finnas möjlighet att genom subventioner uppmuntra till att skapa olika varianter av trygghetsboende.</textBlock>
    <textBlock id="i-5a06c4bd16303123">Herr talman! Valfrihet inom äldreboendet är viktigt. Men för den skull får vi inte glömma bort trygghetsaspekten.</textBlock>
  </contentBlock>
  <contentBlock page="0" id="i-5416c1f48763b6c5">
    <textBlock id="i-c0c950f31c3d4204">Anf.  236  HELI BERG (fp):</textBlock>
    <textBlock id="i-9378518a342acb58">Herr talman! Jag vill gärna inte korta mitt anförande eftersom jag anser att det är så sällan våra finska frågor kommer till tals här i kammaren. Jag vill gärna hålla hela mitt anförande.</textBlock>
    <textBlock id="i-a5d023d2b168dba1">En ökande grupp invandrare som kom till Sverige för 30-50 år sedan, när vi i detta land aktivt rekryterade utomlands till arbetsmarknaden, har nu börjat komma i pensionsåldern och är i behov av vård och omsorg som alla andra i samhället. Den största gruppen bland dem är de finsktalande.</textBlock>
    <textBlock id="i-f2bf04adb983a902">Antalet personer med finsk bakgrund som är 65 år eller äldre är i dag omkring 50 000, men beräknas öka till ungefär 60 000 till år 2010. De flesta av dem,</textBlock>
    <textBlock id="i-7676d57372cf66a2">80 %, har svenskt medborgarskap och syns därför inte i de flesta statistiska sammanhang. Om man räknar med att demenssjukdom har en frekvens på 4-</textBlock>
    <textBlock id="i-a73ff21535b1cf19">5 % hos äldre över 65 år innebär detta att det i dag kan finnas ca 2 000 dementa finska invandrare i Sverige. Elina Linna hade annan statistik - det var Socialstyrelsen som hade 1 000 - men jag tror faktiskt att det är flera i dag. Men de är ju inte alla räknade och kontrollerade. Den gruppen ökar också allteftersom åren går och dessa finnar blir äldre.</textBlock>
    <textBlock id="i-4c4be923dfff984a">Det här är alltså en stor grupp människor inom äldrevården. Att den finns ställer stora men berättigade krav på omvårdnad. Denna omvårdnad måste utgå från dessa människors särskilda behov av att vården kan ske i en språksituation som gör livet och vården begriplig. Det blir till gagn både för vårdtagare och för vårdpersonalens arbetssituation.</textBlock>
    <textBlock id="i-22c4d82575e59336">Doktor Sirkka-Liisa Ekman, i dag vid Blekinge tekniska högskola, tidigare vid Centrum för äldreforskning vid Karolinska Institutet, har särskilt studerat språkets betydelse för samspelet mellan vårdtagare och vårdare. Att det är en bra relation mellan vårdtagare och vårdare är en förutsättning för en god omvårdnad - en självklarhet. För detta har språket en central betydelse.</textBlock>
    <textBlock id="i-40a101d32fcdbcdd">De som drabbas av demenssjukdom som alzheimer får i varierande grad svårigheter att tala begripligt och att förstå vad andra säger. Problemen börjar smygande för att i allmänhet i efterhand bli allt svårare och mer ensidiga, där mekaniska beteenden och tungt tal också blir en del av sjukdomsbilden.</textBlock>
    <textBlock id="i-bceee01ce2bb6e6d">Sirkka-Liisa Ekman har särskilt studerat äldre finska invandrares villkor i vården och vad som händer när dessa ofta tvåspråkiga personer insjuknar i demens. Forskningen på området är visserligen fortfarande mycket liten, men doktor Ekman menar ändå att vissa generella slutsatser kan dras av vad man vet i dag.</textBlock>
    <textBlock id="i-09720c445b410550">En generell tendens är att äldre efterhand alltmer går över till sitt modersmål. Det gäller även för dem som inte har använt detta språk på väldigt länge.</textBlock>
    <textBlock id="i-cd5d9e8f80125af2">Samtidigt blir deras andraspråk sämre, och brytningen ökar likaså. Med en manifesterad demenssjukdom ökar det här problemets omfattning.</textBlock>
    <textBlock id="i-9592321bd8c38493">Sirkka-Liisa Ekman har i flera fallstudier studerat hur denna språkförskjutning hos den äldre demente påverkar den konkreta vårdsituationen. Studierna visar att det verkligen finns stora kommunikationsproblem med demensdrabbade personer. Vårdtagaren kan mycket väl förstå det andra språket men har mycket svårt att hålla isär språken och talar ofta endast det ursprungliga modersmålet. När de som står för vården inte behärskar patientens modersmål blir det ofta stora bekymmer i vårdsituationen. Förvirring, ibland också aggressivitet, präglar vårduppgiften. Det är naturligtvis mycket negativt både för vårdtagaren och för personalen.</textBlock>
    <textBlock id="i-47234372562cfe53">Att skapa en bra omvårdnadssituation med dementa patienter är en mycket svår och komplicerad uppgift för vården. Att den språkliga kommunikationen har en mycket stor betydelse i denna situation är en självklarhet.</textBlock>
    <textBlock id="i-7e32d25d5f2bf5c2">Att ge större möjligheter till äldrevård där vikten av barndomens språk tas på allvar är inte bara en viktig trygghetsfaktor för vårdtagaren. Det är också en viktig kvalitetsfråga för personalen. Att genomföra en kvalitetshöjning för äldrevården på detta område är inte i första hand någon resursfråga. Det kan till stor del lösas med bättre planering om man bara är uppmärksam på språkfrågan. Personal med kunskaper i till exempel finska språket är inte svår att hitta i äldrevården.</textBlock>
    <textBlock id="i-12ce522a8602a78c">Det finns i dag bra exempel som visar hur det helst borde vara överallt. Ofta bygger de på frivilliga insatser. Ett exempel är det arbete som Svenska kyrkan har gjort i Olofströms kommun i mitt hemlän</textBlock>
    <textBlock id="i-3db259fa6848be6f">Blekinge. Även för de äldre som inte har ett stort akut vårdbehov kan tillgång till finskspråkig personal och information inom till exempel hemtjänsten vara av stor betydelse. De frivilliga insatserna är här av stor betydelse för att kunna lindra ensamhet och isolering hos äldre som inte kan svenska tillräckligt för att kunna ta del av den service och det umgänge som ofta finns på orten. Ännu en möjlighet är enskilda alternativ där föreningar eller andra bygger upp äldrevård med särskild uppgift att klara språket för dem som blivit mycket gamla och har svårt att förstå och att tala svenska.</textBlock>
    <textBlock id="i-9340cdc8e1d8f490">Det arbete som olika frivilligorganisationer gör är värt all uppmuntran och respekt. Men det får inte bli en undanflykt eller ett svepskäl för att låta bli de åtgärder som behövs för att möta dessa människors olika behov på ett språk som ger dem möjlighet att förstå och att uttrycka det behov som ligger människan närmast. Den i dag gällande lagen om minoritetsspråkens ställning, som Elina Linna tidigare berörde, i Sverige borde räcka för att tillerkänna de äldre finsktalande vårdtagarna goda möjligheter till vård på sitt modersmål, och det är inte bara i de särskilt utpekade delarna av norra Sverige utan överallt där vi ser att de utgör en ökande del av vårdtagarna inom äldrevården.</textBlock>
    <textBlock id="i-962e0ce039b362ea">Det är bra att även den här frågan kan tas upp i en utredning om de äldres situation som utskottets majoritet påpekar. Men för att på ett målmedvetet sätt kunna förbättra situationen för denna stora grupp människor som med sitt arbete var med att lägga grunden för den svenska välfärden under 50- och 60-</textBlock>
    <textBlock id="i-73fb3b81c182b80e">talen behöver vi inte vänta på ännu en utredning.</textBlock>
    <textBlock id="i-6f135e25b606484f">Herr talman! En värdig vård där de som vårdar och de som blir vårdade förstår varandra är något vi är skyldiga dem, och allt som vi lär oss om hur denna äldrevård bäst kan fungera kommer också att vara till nytta när fler och fler människor som har invandrat och har haft andra språk då de var barn också når den höga ålder när demensen drabbar dem.</textBlock>
  </contentBlock>
  <contentBlock page="0" id="i-378506b8e29dafc6">
    <textBlock id="i-c572777a0fb3e24a">Överläggningen var härmed avslutad.</textBlock>
    <textBlock id="i-0ab07d872ead9f17">(Beslut skulle fattas den 3 april.)</textBlock>
  </contentBlock>
  <contentBlock page="0" id="i-f207ff7ee304d8b6">
    <textBlock id="i-c02ef0eb75ec3028">14 §  Förskolan</textBlock>
  </contentBlock>
  <contentBlock page="0" id="i-d80598a07f8b17e8">
    <textBlock id="i-82039af6b33d79ac">Föredrogs utbildningsutskottets betänkande 2002/03:UbU9</textBlock>
    <textBlock id="i-fbb86aab3aafd045">Förskolan.</textBlock>
  </contentBlock>
  <contentBlock page="0" id="i-ccddaead85d65252">
    <textBlock id="i-88bd4b70eb39971f">Anf.  237  ANNA IBRISAGIC (m):</textBlock>
    <textBlock id="i-5599a4107b6a7392">Herr talman! Jag ska försöka att vara väldigt kortfattad och väldigt precis.</textBlock>
    <textBlock id="i-f9bcc22aa6a44b1b">Föräldrar vet i de allra flesta fall vad som är bäst för deras barn. De vet om barnet behöver en intim familjedaghemsmiljö eller om en stimulerande Montessoripedagogik är vad som passar. För vissa passar en kombination av de båda bäst. Sedan ett år tillbaka finns maxtaxan och den allmänna förskolan som en styrande och bestämmande makt i barns och föräldrars val. Och precis som vi förutspådde har staten tagit ifrån föräldrarna ytterligare makt och ansvar för barnen. Likriktningen har ökat, valfriheten har minskat, och det finns ingen möjlighet att höja avgiften för att anställa mer personal eller göra andra förbättringar. Om barnen tillbringar mer tid i förskolan innebär det också att de får kortare tid tillsammans med sina familjer.</textBlock>
    <textBlock id="i-0fb5d714775f9252">När kommunala verksamheter inte klarar att få ihop de lägre intäkterna med högre utgifter skyfflas det över andra kommunala pengar. Och när de fristående förskolorna hamnar i samma situation är konkurs deras enda alternativ.</textBlock>
    <textBlock id="i-fd9c8ca36201ef77">Herr talman! Vi diskuterar i dag förskolan, och i utskottshanteringen har vi åstadkommit en koalition för valfrihet i reservation 2 under punkt 2 med Moderaterna, Folkpartiet, Centerpartiet, Kristdemokraterna och Miljöpartiet. Till denna reservation yrkar jag bifall.</textBlock>
    <textBlock id="i-eef585b376225943">Emellertid visade det sig att Folkpartiet vid dagens votering av konstitutionsutskottets betänkande</textBlock>
    <textBlock id="i-b44a408190fbd2e5">21 inte riktigt hade förstått vikten av konsekvenserna i politiken. I reservation 5 under punkt 7 om ekonomiskt stöd till enskild barnomsorg i detta betänkande är partiet inte berett att ge lika ekonomiska villkor till föräldrarna oavsett vilken omsorg de väljer. Det är just detta som det handlar om, att ha etableringsfrihet och kostnadsneutralitet för att möjliggöra en mångfald av alternativ och bäst förutsättningar för varje enskild individ och familj. Jag hoppas verkligen att detta är ett förbiseende av Folkpartiet, eller försöker man att rida på två hästar samtidigt? Jag hoppas att snart få ett svar.</textBlock>
    <textBlock id="i-852392c7051d287a">Jag yrkar bifall till reservation 2.</textBlock>
  </contentBlock>
  <contentBlock page="0" id="i-8a6ee85b5eec8753">
    <textBlock id="i-b51eb2ef2a9ab5c7">Anf.  238  MARITA ARONSON (fp):</textBlock>
    <textBlock id="i-e84b5784f944aaad">Herr talman! För barn är lek lärande och lärande lek. Vi vet att barn lär sig tidigt och att de första åren är väldigt viktiga inlärningsmässigt. Och förskolan spelar således en mycket viktig roll för barnen i vårt land. Därför är det viktigt att personalen har en adekvat högskoleutbildning och att de som inte har det får en sådan utbildning. Pedagogisk kompetens och därmed förståelse för barns behov av trygghet men också att tillfredsställa deras kunskapstörst är nödvändigt för de små barnen.</textBlock>
    <textBlock id="i-a6d7fbb8ca6901ec">Föräldrarna ska kunna välja var de ska placera sina barn, på samma sätt som man väljer andra saker i livet. Fem partier står bakom förslaget att det ska finnas en mångfald inom barnomsorgen, vilket kan innebära att det ska finnas verkliga möjligheter för föräldrar att välja till exempel mellan olika slags barnomsorg såväl i kommunal som i privat regi eller i olika kooperativ - en mångfald av former som kan stimulera varandra och bidra till en utveckling inom barnomsorgen.</textBlock>
    <textBlock id="i-d2d6903b6e02e5a8">Vi vill att förskolan ska ha tydliga mål, dels vad gäller förskolans pedagogiska verksamhet och uttrycka en önskad kvalitetsutveckling, alltså mål att sträva mot, dels mål som ska uttrycka vad varje barn ska ha uppnått när det lämnar förskolan. Sådana mål saknas i förskolan, men de finns i grundskolan. Om man har dylika mål kan man lättare stämma av hur långt man har hunnit och hur man går vidare. Och</textBlock>
    <textBlock id="i-ad2f2dbad9423adb">Folkpartiet vill alltså ha en kvalitetsuppföljning av förskolan och en kvalitetsredovisning som ska lämnas in till Skolverket på samma sätt som sker i grundskolan.</textBlock>
    <textBlock id="i-958ba72942c70619">Vi tycker också att barnens språkutveckling ska främjas i förskolan. Vi vill också ha en språkförskola som ska startas för barn med utländsk bakgrund.</textBlock>
    <textBlock id="i-80dcfa2e464c92e6">Tanken är att man i dessa förskolor ska arbeta med svenska språket på olika sätt så att barnen får det stöd som de behöver. Vi har sådana i min hemkommun, och de fungerar alldeles utmärkt.</textBlock>
    <textBlock id="i-d514649adc059342">Vi vill också ha maxgrupper och tillåta maximalt</textBlock>
    <textBlock id="i-d76c6c92444122ca">15 barn i förskolegrupper för 0-3-åringar och maximalt 20 barn i grupper för äldre barn. Det är förstås genomsnittligt för riket.</textBlock>
    <textBlock id="i-ae5b642d6c56c107">Vi tycker att det är bra att man nu börjar med allmän förskola för 4-5-åringar. Men vi tycker att man kan börja med det också för 3-åringar som kostnadsfritt ska få gå i allmän förskola tre timmar per dag för att man ska tillvarata barnets möjligheter till individuell utveckling tidigt.</textBlock>
    <textBlock id="i-53ee05aea54a2c76">Familjehemmen har vi en speciell förkärlek för.</textBlock>
    <textBlock id="i-498b537e1ab20667">Vi tycker att de ska finnas kvar eftersom det är viktigt att det finns alternativ för föräldrarna att välja mellan även här. Vissa barn kanske har svårigheter att vistas i stora barngrupper, och det är viktigt att det finns familjedaghem.</textBlock>
    <textBlock id="i-2d331dda37c74f35">Jag glömmer aldrig när min yngste son en dag kom hem och sade: Mamma, varför har du aldrig talat om för mig att det fanns dagmammor? Det kändes precis som att komma hem när jag kom hem till tant</textBlock>
    <textBlock id="i-470c2a366ef132d9">Maud.</textBlock>
    <textBlock id="i-9571d6b26ae1ebeb">Herr talman! Vi står förstås bakom alla våra reservationer, men jag yrkar bifall till reservationerna 2</textBlock>
    <textBlock id="i-549ee4a0b994d3b1">och 7.</textBlock>
  </contentBlock>
  <contentBlock page="0" id="i-c5e78300a4e2f7e0">
    <textBlock id="i-c2d8681d915e407d">Anf.  239  INGER DAVIDSON (kd):</textBlock>
    <textBlock id="i-8ce5b43ef72cf270">Herr talman! Jag beklagar att vi har så lite tid att vi inte kan hålla våra anföranden utan bara får göra ett sammandrag. Detta är nämligen så otroligt viktiga frågor.</textBlock>
    <textBlock id="i-304c5eb76e11b4a4">Det finns en reservation här, som redan har nämnts, från fem av riksdagens partier, alla utom</textBlock>
    <textBlock id="i-ccd790c31dfebd51">Socialdemokraterna och Vänsterpartiet. Jag vill gärna fråga vad det är i texten som Socialdemokraterna och</textBlock>
    <textBlock id="i-69c8dffa78ab2990">Vänsterpartiet tycker är så kontroversiellt att det inte skulle kunna finnas med i betänkandet. Reservationen handlar om mångfald i barnomsorgen.</textBlock>
    <textBlock id="i-ae3cb2181380ea85">Exakt vad är det som ni inte kan ställa upp på?</textBlock>
    <textBlock id="i-e323ac9dda6e931d">Handlar det om mångfalden? Är det uttrycket</textBlock>
    <textBlock id="i-7ea23a5077a7ef79">"valfriheten för föräldrarna" som är för långtgående, eller är det möjligen meningen om att föräldrar som så vill ska kunna vara hemma med sina barn i större utsträckning än i dag som är så stötande? Jag vill gärna ha svar här i debatten. Dessvärre är det så att alternativen kommer att bli mer och mer sällsynta om den nuvarande regeringen får fortsätta att utveckla sin politik.</textBlock>
    <textBlock id="i-41296147e343ccc0">Det handlar om familjedaghemmen som det är tänkt ska fasas ut - om man ska tro Skollagskommittén. Den öppna förskolan är i farozonen och har redan lagts ned i många kommuner. Privata förskolor och kooperativ har redan tvingats dra ned på sin verksamhet eller helt stänga igen sedan de rigida reglerna för maxtaxan infördes. Föräldrar som ordnar barnomsorgen själva när deras barn är två tre år får förstås ingen del av de statliga subventionerna. Sådant är läget.</textBlock>
    <textBlock id="i-8ce95c40dd3219d4">Det är alltså inte utan anledning som vi har skrivit vår reservation. Händer inget radikalt har föräldrar snart ingenting att säga till om när det gäller hur de vill ordna barnomsorgen. Detta är alarmerande.</textBlock>
    <textBlock id="i-aed7ed0c6c7c64ee">Jag vill också säga några ord om kvaliteten i förskolan, där det behövs radikala förbättringar. Barngrupperna är alldeles för stora. Även om det råder en diskussion mellan Skolverket och Kommunförbundet är alla överens om att barngrupperna är alldeles oacceptabelt för stora. Tak behöver läggas fast för hur stora barngrupperna får vara. Det har vi kristdemokrater ganska länge krävt.</textBlock>
    <textBlock id="i-e8cd12629fd6de25">Jag hade utgått från att det i vårpropositionen skulle komma förslag som underlättade för kommunerna att minska barngruppernas storlek och få fram mer personal. Jag utgick från detta därför att Socialdemokraterna gick till val på att barngrupperna skulle minska och personaltätheten öka. Jag trodde verkligen inte att också det vallöftet skulle brytas. Men i dag kom det besked från TT om att maxtaxan kommer att höjas. Pengarna ska inte användas till att minska barngrupperna, utan de ska tillbaka till statsbudgeten. Det gör man naturligtvis på så sätt att man minskar anslagen. Detta är skandal och ett svek mot alla småbarnsfamiljer.</textBlock>
    <textBlock id="i-fcad4c11cc5567d4">Jag yrkar bifall till reservation 2 under punkt 2</textBlock>
    <textBlock id="i-ceccff6a7ed99cd0">och till reservation 4 under punkt 4.</textBlock>
  </contentBlock>
  <contentBlock page="0" id="i-4e0a00a14fd940db">
    <textBlock id="i-dcfd8e2729a87a10">Anf.  240  SOFIA LARSEN (c):</textBlock>
    <textBlock id="i-0c132407914f6100">Herr talman! Förskolan har hamnat i en ond cirkel. Reform efter reform har tillkommit - först maxtaxan och sedan den allmänna förskolan, som vi tycker är väldigt bra. Problemet är dock att tillräckligt med resurser inte har följt med reformerna, och man har inte sett till de verkliga förutsättningarna runtom i landets kommuner. Inte heller finns det personal att anställa. Det finns inte utbildad personal, och det finns inte resurser till att anställa de här personerna -</textBlock>
    <textBlock id="i-e0a662da14445b91">en ond cirkel alltså.</textBlock>
    <textBlock id="i-f97256bf5734db9c">Man har också börjat skylla på varandra. Kommunerna säger, med all rätt: Vi behöver mer resurser.</textBlock>
    <textBlock id="i-d4e0ac983fcae4e5">Vi behöver hjälp med att få mer utbildad personal.</textBlock>
    <textBlock id="i-60bb43f59b1c1a57">Men minister Hallengren säger att det här får kommunerna själva klara.</textBlock>
    <textBlock id="i-b2615f4c75b469ab">I dag kom ytterligare ett slag i ansiktet, som vi hörde tidigare talare nämna om. Resultatet blir till slut att vi får en sämre kvalitet i förskolan och att vi får en helt utsliten personal. Till syvende och sist är det barnen som kommer i kläm.</textBlock>
    <textBlock id="i-e86788fd20f93faa">En annan viktig del vad gäller barnomsorgen och förskoleverksamheten är valfriheten och mångfalden</textBlock>
    <textBlock id="i-c188c204a020366e">- att det finns möjligheter för varje familj att själv kunna bestämma vilken typ av barnomsorg som man vill ha sina barn i. Tyvärr går det en ganska stark ideologisk skiljelinje här mellan å ena sidan Vänstern och Socialdemokraterna och å andra sidan oss andra som är för mångfald, som är för att familjen ska bestämma och som menar att inga pekpinnar från politiker eller från centralt håll ska råda.</textBlock>
    <textBlock id="i-147e5fdb56d6fe50">Herr talman! Jag yrkar bifall till reservation 2 under punkt 2 och till reservation 5 under punkt 5.</textBlock>
  </contentBlock>
  <contentBlock page="0" id="i-6496f6e30d5266c7">
    <textBlock id="i-761ce5604f897646">Anf.  241  INGEGERD SAARINEN (mp):</textBlock>
    <textBlock id="i-03a5917b708324cd">Herr talman! Det som händer i ett barns liv är avgörande för hela livet. Därför är redan de första åren i ett barns liv så viktiga. Om man skapa ett samhälle där ett barn från sin första dag känner sig välkommet och väl omhändertaget är mycket vunnet i strävan mot ett hållbart samhälle.</textBlock>
    <textBlock id="i-12dd2448b3c8f12a">Att sätta barnen i centrum innebär att ge barn tid. I</textBlock>
    <textBlock id="i-8874c6c99da41f16">en grön familjepolitik sätts barnen i centrum. För oss i Miljöpartiet är det viktigt att vi skapar förutsättningar för föräldrar att tillgodose barnens individuella behov av att utvecklas i sin egen takt.</textBlock>
    <textBlock id="i-4473f6c469fcaa46">I Miljöpartiets samhälle ska det vara möjligt både med en fullt utbyggd barnomsorg tillgänglig för alla och med ekonomiskt stöd till den förälder som väljer att stanna hemma med sitt barn under de första tre åren. Föräldrarnas val mellan att ha barnen hemma medan dessa är små och att ha barnen i förskola, familjedaghem eller öppen förskola ska kunna göras utifrån vad som är bäst för barnen - med stöd från samhället, oberoende av vilken form föräldrarna väljer.</textBlock>
    <textBlock id="i-090bdac53b04977e">Det kan finnas olika lösningar på hur man ska ge möjligheter för de föräldrar som så vill att vara hemma längre med sina barn. Det vill vi att man funderar vidare på just för att hitta ett system som blir bra. Det kan ske i form av förlängd föräldraförsäkring, ett mer flexibelt användande av föräldraförsäkringen eller rätt till tjänstledighet i tre år eller genom andra sätt att stödja föräldrar som väljer att vara hemma längre.</textBlock>
    <textBlock id="i-8f7683829db684aa">Omsorgen är det viktigaste för små barn. Det ska aldrig vara långt till en tröstande famn. Små barn behöver vuxenkontakter och kontinuitet för att utveckla empati och grundläggande värderingar.</textBlock>
    <textBlock id="i-815ce31e096619f7">Vi tror att en mångfald av olika barnomsorgsformer berikar och leder till en bättre verksamhet. Det gäller såväl den kommunala verksamheten som enskilda förskolor, kooperativ, familjedaghem med mera. Förskolan passar inte för alla barn och föräldrar. Därför måste även alternativa omsorgsformer uppmuntras. Föräldrar ska ha rätt att välja om deras barn ska delta i förskola och hur lång tid. Vi måste stödja alternativa former som familjedaghem och öppna förskolor. Det sker inte tillräckligt i dag.</textBlock>
    <textBlock id="i-9ce1bf2bb0b8005f">Vi är oroade över den effekt som införandet av den allmänna förskolan kan komma att få för familjedaghemmen, som står utanför förskolan och inte får del av den avgiftsfria delen av den allmänna förskolan om tre timmar per dag för fyra- och femåringar.</textBlock>
    <textBlock id="i-c022f0d5201160cc">En del kommuner har själva sett till att familjedaghemmen blir avgiftsfria tre timmar per dag för den gruppen. Men vi anser att detta måste ses över, särskilt i samband med att man nästa år utvärderar den allmänna förskolan. Det har vi nu fått gehör för hos regeringen.</textBlock>
    <textBlock id="i-2e49fccf1f0e39f9">Vi i Miljöpartiet menar att familjedaghemmen är en viktig del av barnomsorgen i stora delar av landet och vill därför att den avgiftsfria delen av den allmänna förskolan arbetas om till att även omfatta dagbarnvårdare.</textBlock>
    <textBlock id="i-c2478fba2c900c83">Jag yrkar bifall till reservation 2.</textBlock>
  </contentBlock>
  <contentBlock page="0" id="i-8dae494de06b986d">
    <textBlock id="i-dc293b48c5b9d6c7">Anf.  242  LOUISE MALMSTRÖM (s):</textBlock>
    <textBlock id="i-bff68d3e62822f50">Herr talman! Hemma har jag en fyraåring som tre dagar i veckan glatt skuttar i väg till sitt älskade dagis. Det hade hon inte kunnat göra om hennes lillasyster hade fötts 2001 i stället för 2002.</textBlock>
    <textBlock id="i-789a15fda07fe0e7">Det är inte bara min dotter som nu har fått rätt till en förskoleplats som hon inte skulle ha haft innan förskolereformen genomfördes. Nästan 19 000 fler barn skrevs förra året in i förskolan. Detta visar att syftet med reformen har uppnåtts - tillgängligheten har ökat. De flesta av de här barnen har tidigare varit utestängda på grund av höga taxor eller därför att de är barn till föräldralediga och arbetslösa.</textBlock>
    <textBlock id="i-4a9af41e99ef7d4b">Viktigast av allt är Skolverkets uppföljning som visar att det här inte har skett på bekostnad av kvaliteten, vilket många har hävdat. Gruppstorlekarna i förskolan är desamma som före reformen. Personaltätheten är oförändrad. Den genomsnittliga närvarotiden har till och med sjunkit något, framför allt därför att många barn nu bara går 15 timmar i veckan.</textBlock>
    <textBlock id="i-2bb325018f6c3dd9">Jag yrkar bifall till utskottets förslag i betänkandet och avslag på samtliga motioner inom området förskolan. När det gäller flera av motionerna delar jag inte motionärernas syn på förskolan. För mig är förskolan en plats såväl för lärande som för omsorg.</textBlock>
    <textBlock id="i-acaabd7303bb5a74">Förskolan är först och främst till för barnen.</textBlock>
    <textBlock id="i-d5edf3ddebfb6a29">De allra flesta barn behöver ett socialt sammanhang utöver familjen där grunden för det lärande läggs som tar vid i skolan. Barnets egna behov är alltså ett minst lika tungt vägande skäl för en förskoleplats som föräldrarnas förvärvsarbete och studier.</textBlock>
    <textBlock id="i-fc448040895f4ee7">I andra motioner slår man in öppna dörrar. Det gäller till exempel den motion om mångfald i förskolan som Inger Davidson efterlyste en kommentar om.</textBlock>
    <textBlock id="i-b02b8aaa2adf0efe">När det däremot gäller barngruppernas storlek och personaltätheten i förskolan tror jag att vi alla är rörande överens. På många håll är grupperna för stora.</textBlock>
    <textBlock id="i-ee268680b97d7347">Att minska gruppstorlekarna är ett av de mest prioriterade uppdragen framöver. Så snart ekonomin tillåter påbörjas det arbetet.</textBlock>
    <textBlock id="i-3c0a6fdb73b3b8dc">Att exakt bestämma hur många som ska vara i varje grupp är dock alldeles för stelbent och tar inte hänsyn till de unika förutsättningar som råder i varje kommun.</textBlock>
    <textBlock id="i-b343dd436818196b">Slutligen, herr talman! En bra förskola måste ha en bra balans. En bra förskola uppmuntrar barns naturliga nyfikenhet och lärande utan att fokusera på prestation och bli alltför lik en skola. Mina erfarenheter av den svenska förskolan är att den klarar det här briljant. De fina resultaten i internationella studier förstärker den bilden ytterligare. Det känns bra att konstatera att den här suveräna starten på lärandet nu är också tillgänglig för alltfler.</textBlock>
    <textBlock id="i-bd157033e51a5cd9">Jag yrkar bifall till utskottets förslag och avslag på samtliga motioner.</textBlock>
  </contentBlock>
  <contentBlock page="0" id="i-f731d5a8fe895e3c">
    <textBlock id="i-e79c442497fff6e1">Anf.  243  LENNART GUSTAVSSON (v):</textBlock>
    <textBlock id="i-1330a9f8dd1a7c50">Herr talman! Först yrkar jag bifall till utbildningsutskottets förslag. Jag tror att vi är inne på rätt väg. Vi från Vänsterpartiet är måna om att vårda och utveckla de gemensamma åtaganden som de tre samverkande partierna har. För oss i Vänsterpartiet är förskolereformen ett sådant.</textBlock>
    <textBlock id="i-d388ecc1edefbd16">Jag kan tycka att det är lite märkligt att Miljöpartiet så tydligt väljer att distansera sig. Om det inte handlar om att slå in öppna dörrar eller att på olika sätt markera sin självständighet så kanske det handlar om någonting annat. I Skollagskommittén har vi med samma majoritetsgruppering, inbegripet Miljöpartiet, enats om ett förslag som enligt min mening, det kan vara feltolkat, innebär en nära nog fri etableringsrätt för enskilda förskolor. Jag ser i det en stor risk som kan försvåra kommunernas möjlighet att planera och finansiera förskoleverksamheten.</textBlock>
    <textBlock id="i-02050b0111ca359a">Till sist ska jag lyfta fram några idéer om det framtida arbetet. Jag riktar mig framför allt till Socialdemokraterna och Miljöpartiet. Vi kan ta några utgångspunkter i det framtida samarbetet.</textBlock>
    <textBlock id="i-c74cccaa99b51715">Vi kan konstatera alla kommuner nu har maxtaxa.</textBlock>
    <textBlock id="i-69fa5a113f7a841c">Kvalitetsutvecklingspengarna behöver därför inte knytas till maxtaxan. Vi betraktar förskolan som en självklar del i utbildningssystemet. Därför borde den riktade skolsatsningen, så kallade Wärnerssonpengarna, kunna utvidgas till att även omfatta förskolan. Där skulle vi kunna ha skrivningar om att den satsningen tydligt skulle kunna fokusera på förskolan och behovet av ökad personaltäthet och minskade barngrupper.</textBlock>
    <textBlock id="i-72943957c57bb0f1">Vi skulle kunna mjuka upp det och använda ord som</textBlock>
    <textBlock id="i-965afdc0b5f5e61b">"främst" till personalförstärkningar som skulle också kunna öka flexibiliteten i kommunerna. Det skulle kunna inbegripa kompetensutvecklingen.</textBlock>
    <textBlock id="i-4d54ed60f6ea6d9a">Målsättningen är dock totalt klar: Mer resurser så att vi kan nå målet om 6 000 nya tjänster inom förskolan och 15 000 inom skolan. Vänsterpartiet kommer framgent att fortsätta att prioritera och utveckla förskolan, det kan ni vara säkra på.</textBlock>
  </contentBlock>
  <contentBlock page="0" id="i-436a139e67a182e6">
    <textBlock id="i-d78295bce675fa8f">Överläggningen var härmed avslutad.</textBlock>
    <textBlock id="i-17a22eaecda85232">(Beslut skulle fattas den 3 april.)</textBlock>
  </contentBlock>
  <contentBlock page="0" id="i-e90f8fd4e55ec638">
    <textBlock id="i-4c9f441f613a1c91">15 §  Vuxenutbildning</textBlock>
  </contentBlock>
  <contentBlock page="0" id="i-ca125633fd6199bd">
    <textBlock id="i-c2cade03c87739f4">Föredrogs utbildningsutskottets betänkande 2002/03:UbU10</textBlock>
    <textBlock id="i-204e97fad3b5fccf">Vuxenutbildning.</textBlock>
  </contentBlock>
  <contentBlock page="0" id="i-a3989d0598c52195">
    <textBlock id="i-e8e5f7941511a604">Anf.  244  ANNA IBRISAGIC (m):</textBlock>
    <textBlock id="i-511bb58849b99c33">Herr talman! Inga av de problem som vuxenutbildningen lider av i dag finns som någon naturlag.</textBlock>
    <textBlock id="i-7a70eba0fbaee533">De finns därför att den socialistiska politik som förs skapar dem. En ensidighet i vuxenutbildningen, som inte tillåter fria skolor, skadar. Ett fokus på gymnasieskolans nuvarande misslyckande, i stället för de vuxna som för sin egen del behöver vuxenutbildning, skadar. Det svenska utbildningssystemet klarar att möta varken de enskildas behov eller arbetsmarknadens krav.</textBlock>
    <textBlock id="i-cc20872835ec6b0b">Vi moderater har en mängd förslag som vi tror är nödvändiga för att reformera vuxenutbildningen, som behöver fungera på ett sätt som den inte gör i dag.</textBlock>
    <textBlock id="i-0e91b6855e73e585">Jag yrkar med anledning av det ovannämnda bifall till vår reservation 2 under punkt 4.</textBlock>
  </contentBlock>
  <contentBlock page="0" id="i-7c0f88f997467b6f">
    <textBlock id="i-c193907a2594358d">Anf.  245  ULF NILSSON (fp):</textBlock>
    <textBlock id="i-e787979011f532cb">Herr talman! Folkpartiet tycker att det är väldigt viktigt att vuxna har möjlighet att ta igen det de har förlorat i ungdomen, dels därför att kunskapskraven i arbetslivet och i utbildningar ökar, dels också därför att ungdomsskolan, skolan för ungdomarna, i dag fungerar så dåligt som den gör. Vi tycker att besluten om vuxenutbildning har haft en alltför tillfällig karaktär och haft karaktären av åtgärder i regeringens politik.</textBlock>
    <textBlock id="i-9fd1975ed24347f9">Därför föreslår vi att alla vuxna som saknar gymnasieutbildning eller behöver komplettera den ska ha rätt till en sådan utbildning. Det för vi fram i en motion tillsammans med Centerpartiet och Kristdemokraterna. I dag har man bara rätt till grundskoleutbildning.</textBlock>
    <textBlock id="i-2ba40b5414ac2f40">Helt kort - vi ska hinna med det här betänkandet i kväll - vill jag också varna för en ny utredning om att förändra vuxenutbildningen, byta namn på komvux till stöd för vuxnas lärande, varna för att vuxenutbildningen ska liknas vid skolan. Vi tycker att vuxenutbildningen ska vara en utbildning som är kunskapsinriktad med positiva förväntningar på eleverna, en utbildning för alla att växa i.</textBlock>
    <textBlock id="i-4a8d937a41943586">Därmed nöjer jag mig med att yrka bifall till reservation 1 under punkt 2.</textBlock>
  </contentBlock>
  <contentBlock page="0" id="i-f665406d40357b56">
    <textBlock id="i-6ec8396b168a5567">Anf.  246  TORSTEN LINDSTRÖM (kd):</textBlock>
    <textBlock id="i-6966b4a92fcc0c9a">Herr talman! Inledningsvis vill jag säga att jag givetvis står bakom Kristdemokraternas samtliga reservationer i betänkandet, men för tids vinnande yrkar jag bifall bara till reservation 5.</textBlock>
    <textBlock id="i-4e367f5dbbf82bb4">Vi har begränsad tid i afton, och därför ber jag att få hänvisa den intresserade som vill fördjupa sig ytterligare i Kristdemokraternas vuxenutbildningspolitik till lämpliga skrifter såsom detta betänkande.</textBlock>
    <textBlock id="i-97638acc9f79f8ff">I dagens kunskapssamhälle blir det allt viktigare att lära, lära om och att lära nytt. Det handlar om alla typer av kunskap, teoretiska och praktiska, lokala och globala. Det är just därför som vi kristdemokrater vill se en rad insatser för att förbättra och bygga upp vuxenutbildningen. Det handlar inte minst om yrkeskunskaper. Behovet av yrkeskunskaper på marknaden i dag är skriande stort. Därför vill vi kristdemokrater se en helt ny organisation för yrkesutbildningen för vuxna. Vi vill se en yrkeshögskola växa fram. Med en yrkeshögskola får även direkt yrkesinriktad utbildning en kvalitetsmärkning med status. Vi vill vidareutveckla den kunskap som har kommit fram tack vare den kvalificerade yrkesutbildningen.</textBlock>
    <textBlock id="i-39703d94f33c3c69">På det här området har regeringsunderlaget varit passivt. Det visar sig inte minst när det gäller politiken inom valideringen, att värdera kunskaper som människor har inhämtat på olika sätt utan att ha papper på det. Här har regeringen lovat en proposition under våren. Den kom inte. Det är ett svek. Vi kristdemokrater hoppas verkligen att regeringsunderlaget ska vakna ur sin törnrosasömn och komma med rejäla förslag när det gäller valideringen.</textBlock>
    <textBlock id="i-e5adb58ecde2cd5d">Det handlar också om att lyfta fram en försummad grupp i vårt land, personer födda utomlands. Där vill vi adekvat förbättra undervisningen i svenska för invandrare.</textBlock>
    <textBlock id="i-9b26519e892f6c07">Herr talman! Kunskapssamhället handlar om attityder. Det behövs en helt ny politik som sätter fokus på olika former av kunskap.</textBlock>
  </contentBlock>
  <contentBlock page="0" id="i-0a7a6ae696d04c46">
    <textBlock id="i-0d26b40b780e24cf">Anf.  247  BRITT-MARIE DANESTIG (v):</textBlock>
    <textBlock id="i-89aba7e674b119ae">Herr talman! Det är ett resursslöseri av stora mått att inte ta till vara invandrares kunnande och erfarenheter. Arbetet med mångfaldsplaner, bristyrkesutbildning, validering av utbildningar och erfarenheter måste därför förstärkas och påskyndas. Ett nationellt kvalitetssäkringssystem för validering av utbildning och yrkeskunskaper måste få högsta prioritet av regeringen under nästkommande höst. De försök som pågått med validering av yrkeskunskaper i åtta kommuner visade tydligt att detta markant ökade de invandrades möjligheter till arbete.</textBlock>
    <textBlock id="i-e8ae41bdcad3f5d7">Det ligger i allas intresse, inte bara de invandrades, att alla som bor i Sverige ges möjlighet att lära sig svenska språket. Dåliga kunskaper i svenska handlar inte om ovilja utan om brister i systemet. I</textBlock>
    <textBlock id="i-02d5bd8f0eb6ce38">dag råder det stora problem i vår svenskundervisning för invandrare, så kallad sfi. Systemet behöver reformeras.</textBlock>
    <textBlock id="i-f5a7c1fa5f057c8d">Vi menar att vi måste förbättra möjligheterna för alla som kommer till Sverige att lära sig svenska, oavsett om de vill bli svenska medborgare, behålla sitt gamla medborgarskap eller ha dubbelt medborgarskap.</textBlock>
    <textBlock id="i-c50c052938345fa3">Sedan den 1 januari har vi en kursplan, men det är för tidigt att säga om man har lyckats uppfylla de avsikter som fanns med kursplanen. Det finns också en särskild utredning som är i gång med att utveckla och förnya sfi-undervisningen.</textBlock>
    <textBlock id="i-033d36eba81304d6">För Vänsterpartiets del vill vi att sfi ska läggas under den kommunala vuxenutbildningens huvudmannaskap, vilket också var Kunskapslyftskommitténs uppfattning. Vi tycker att sfi bör betraktas som en naturlig del av vuxenutbildningen och att ett gemensamt huvudmannaskap underlättar övergången till andra studier. Vi vill förbättra undervisningen genom en tydligare individanpassning, tätare praktikperioder och fördjupad samhällsinformation. I det senare inbegriper vi frågor som rör jämställdhet på alla plan, den nära relationen mellan män och kvinnor och vår syn på sexualitet och moral.</textBlock>
    <textBlock id="i-defb25ee3019f097">Undervisningen måste alltid ske i små grupper.</textBlock>
    <textBlock id="i-61c30c322fd00cb5">Betydligt oftare än vad som nu är fallet måste eleverna nivågrupperas. Det är orimligt att plocka ihop undervisningsgrupper som består av både funktionshindrade, analfabeter och akademiker.</textBlock>
    <textBlock id="i-1c8faaf11e1dcddb">Särskilt viktigt är det att vi får ordning på sfiundervisningen för de invandrade kvinnorna, för de måste kunna bygga sociala nätverk. Undervisningen måste både till innehåll och organisation vara anpassad till kvinnornas behov och deras konkreta förutsättningar.</textBlock>
    <textBlock id="i-a397973fe5b866dd">Eftersom timersättningen är borttagen för vuxna som deltar i sfi-undervisning, tvingas många att välja bort den undervisningen av ekonomiska skäl, och så borde det inte vara.</textBlock>
    <textBlock id="i-56f8ca8ff551fa26">Med detta, herr talman, yrkar jag bifall till Vänsterpartiets reservation nr 13.</textBlock>
  </contentBlock>
  <contentBlock page="0" id="i-9ff4b49365d8d2a5">
    <textBlock id="i-f8da92336c45b3db">Anf.  248  SOFIA LARSEN (c):</textBlock>
    <textBlock id="i-e456b4c15b6be49e">Herr talman! Vi vet att kraven på utbildning är högre i dag än någonsin tidigare. Ett minimikrav i dag är gymnasieutbildning. Därför har vi tillsammans med ett par andra borgerliga partier krävt en minimirätt för vuxna att få just en gymnasieutbildning.</textBlock>
    <textBlock id="i-015f53ba802288cc">Vad gäller andra vuxenutbildningar har vi i Centerpartiet starkt vurmat för KY, att den kvalificerade yrkesutbildningen ska göras mer flexibel. Den ska kunna kopplas till utbildning och efterfrågan på de lokala orterna runtom i landet. Det gynnar individen i sig, som vet att börjar jag en utbildning så får jag ett arbete efteråt, det gynnar företagen och leder till en bra tillväxt.</textBlock>
    <textBlock id="i-56a9b20de642fd30">Vi vet också, som tidigare talare varit inne på, att en förutsättning att klara sig och få ett arbete när man kommer till Sverige är att kunna svenska ordentligt.</textBlock>
    <textBlock id="i-ec6cf635f6d9ee17">Vi i Centerpartiet är övertygade om att en varvning mellan att läsa svenska, att läsa språk och att vara ute på arbetsmarknaden och få praktik är det absolut bästa.</textBlock>
    <textBlock id="i-5b196e2502545e00">Med detta, herr talman, vill jag yrka bifall till reservation 1 under punkt 1 och till reservation 7 under punkt 6.</textBlock>
  </contentBlock>
  <contentBlock page="0" id="i-fdbcb005568f26fc">
    <textBlock id="i-46b956b5aec3637e">Anf.  249  NILS-ERIK SÖDERQVIST (s):</textBlock>
    <textBlock id="i-abd12310c72bb371">Herr talman! Visst är vi i utbildningsutskottet duktiga på att hålla korta och koncisa anföranden i denna sena timme? Jag ska göra detsamma.</textBlock>
    <textBlock id="i-34d7d8952c2a5597">Vuxenutbildningen har som bakgrund Kunskapslyftet, den största satsningen någonsin på vuxnas lärande i Sverige. Den följdes sedan upp med vuxnas lärande, som startade som reform i januari 2003 och nu bara har tre månader som historia. I den lades fast mål och strategi. Redan när vi hade debatten om reformen sade vi att det finns anledning att komma tillbaka för att göra kompletteringar och kanske också förtydliganden. Ja, det är precis det som sker nu.</textBlock>
    <textBlock id="i-cb6c0182a300d846">Skollagskommitten har kommit med sitt betänkande som är ute på remiss. Det följs upp av regeringens skrivelse. En interdepartemental grupp har jobbat med förslag till en lag som ska stärka just vuxnas lärande. Skrivelsen från regeringen, som inte har kommit ännu, kommer att handla om validering, vägledning och yrkesutbildning. Det här är det som är på gång. Dessutom har förändringar i sfi trätt i kraft redan den 1 januari 2003 utifrån den debatt som hade varit om kvaliteten i sfi. Detta  kompletteras nu med en utredning som ska vara klar i september 2003.</textBlock>
    <textBlock id="i-ee3464a8995f352b">Detta är bakgrunden till de synpunkter som utskottsmajoriteten har lämnat på motioner och yrkanden från de andra partierna.</textBlock>
    <textBlock id="i-e96d9896355cf999">Med detta, herr talman, vill jag yrka bifall till utskottets förslag till beslut och avslag på samtliga reservationer, och jag avstyrker samtliga motioner.</textBlock>
  </contentBlock>
  <contentBlock page="0" id="i-ff619b58e4949ce1">
    <textBlock id="i-7fd18ac88bcbd3e4">Överläggningen var härmed avslutad.</textBlock>
    <textBlock id="i-71dcc5ff818edbaf">(Beslut skulle fattas den 3 april.)</textBlock>
  </contentBlock>
  <contentBlock page="0" id="i-777f866351392125">
    <textBlock id="i-c8410ee90097b376">16 §  Bordläggning</textBlock>
  </contentBlock>
  <contentBlock page="0" id="i-986a576a28026e0f">
    <textBlock id="i-305fbaa32ace9f22">Anmäldes och bordlades</textBlock>
    <textBlock id="i-b4bff85ddb37a4fa">Förslag</textBlock>
    <textBlock id="i-8af53e133d3a8bd0">2002/03:RR11 Riksdagens revisorers förslag angående arkeologi på uppdrag</textBlock>
    <textBlock id="i-fe490ed35c853f9d">2002/03:RR12 Riksdagens revisorers förslag angående villkoren för veterinär verksamhet</textBlock>
    <textBlock id="i-282648ce630f305c">2002/03:RR13 Riksdagens revisorers förslag angående radiokommunikation för trygghet och säkerhet</textBlock>
  </contentBlock>
  <contentBlock page="0" id="i-32a6de189fa244b8">
    <textBlock id="i-3c0ce949799abe6c">17 §  Anmälan om frågor för skriftliga svar</textBlock>
  </contentBlock>
  <contentBlock page="0" id="i-a23eba6fff4cf645">
    <textBlock id="i-b8a0ff37caa46024">Anmäldes att följande frågor för skriftliga svar framställts</textBlock>
  </contentBlock>
  <contentBlock page="0" id="i-c6923d516ae55f36">
    <textBlock id="i-274ae192ccef6d1e">den 1 april</textBlock>
  </contentBlock>
  <contentBlock page="0" id="i-36ffb6707be4d977">
    <textBlock id="i-2995035714aef6ba">2002/03:743 av Marietta de Pourbaix-Lundin (m) till näringsminister Leif Pagrotsky</textBlock>
    <textBlock id="i-6664a902a6f5bca2">Konkurrensen och statligt ägande inom skogsplantbranschen</textBlock>
    <textBlock id="i-b5308ca836ff42bc">2002/03:744 av Inger René (m) till statsminister</textBlock>
    <textBlock id="i-f416edbe5450ed36">Göran Persson</textBlock>
    <textBlock id="i-385c9acc3437366c">EU-parlamentets budget för 2003</textBlock>
  </contentBlock>
  <contentBlock page="0" id="i-3bc809ada3fd4848">
    <textBlock id="i-0de7f9cdce2a0afe">Frågorna redovisas i bilaga som fogas till riksdagens snabbprotokoll tisdagen den 8 april.</textBlock>
  </contentBlock>
  <contentBlock page="0" id="i-b97c7243bdc4710b">
    <textBlock id="i-e47bebf7cae188ef">18 §  Anmälan om skriftliga svar på frågor</textBlock>
  </contentBlock>
  <contentBlock page="0" id="i-3af7b45292db1edc">
    <textBlock id="i-535915ca657c1216">Anmäldes att skriftliga svar på följande frågor inkommit</textBlock>
  </contentBlock>
  <contentBlock page="0" id="i-726ca30c22159f58">
    <textBlock id="i-1e268f22f7699bc3">den 2 april</textBlock>
  </contentBlock>
  <contentBlock page="0" id="i-81401c8c4ef20496">
    <textBlock id="i-f293902f0124be77">2002/03:711 av Martin Nilsson (s) till statsrådet Lars-</textBlock>
    <textBlock id="i-3d9e62ec55ac5c8a">Erik Lövdén</textBlock>
    <textBlock id="i-1492fb908e534c16">Medborgarkontor</textBlock>
    <textBlock id="i-45c9959a333c8567">2002/03:712 av Magdalena Andersson (m) till statsrådet Berit Andnor</textBlock>
    <textBlock id="i-2cf5463384149f72">Anhörigvården</textBlock>
    <textBlock id="i-fc98b965558ad275">2002/03:713 av Torsten Lindström (kd) till statsrådet</textBlock>
    <textBlock id="i-37be3cda8c49be5d">Berit Andnor</textBlock>
    <textBlock id="i-7e1427f6fab5a0a9">Bostadstillägg</textBlock>
    <textBlock id="i-a3feb5252b6665df">2002/03:714 av Cristina Husmark Pehrsson (m) till socialminister Lars Engqvist</textBlock>
    <textBlock id="i-0517a8b3b72bb563">Vård i livets slutskede</textBlock>
    <textBlock id="i-e68399de17258cc4">2002/03:715 av Lena Ödeen (fp) till utbildningsminister Thomas Östros</textBlock>
    <textBlock id="i-c5c542379373030c">Sex- och samlevnadsundervisning</textBlock>
    <textBlock id="i-d39690cb31de42b8">2002/03:716 av Lena Ödeen (fp) till utbildningsminister Thomas Östros</textBlock>
    <textBlock id="i-fb69fb13d8743608">Retorikundervisning i skolan</textBlock>
    <textBlock id="i-9a306c79f62fd610">2002/03:717 av Marietta de Pourbaix-Lundin (m) till miljöminister Lena Sommestad</textBlock>
    <textBlock id="i-d1ab44b37b3d7ec8">Väg 73</textBlock>
    <textBlock id="i-17a3ddc658c09cee">2002/03:718 av Maria Öberg (s) till statsrådet Hans</textBlock>
    <textBlock id="i-daa65a3c4ae896ea">Karlsson</textBlock>
    <textBlock id="i-8724b9dec50e162e">ILO 94</textBlock>
    <textBlock id="i-d7420552bee8e66a">2002/03:719 av Rolf Olsson (v) till finansminister</textBlock>
    <textBlock id="i-6e7f895700e2782d">Bosse Ringholm</textBlock>
    <textBlock id="i-dc34c424395fa436">Socialförsäkringar och EMU</textBlock>
    <textBlock id="i-8a108970d2ac45c1">2002/03:720 av Karin Thorborg (v) till statsrådet</textBlock>
    <textBlock id="i-cad592a88872bf09">Ulrica Messing</textBlock>
    <textBlock id="i-d696131c126b4165">Tåg i Bergslagen</textBlock>
    <textBlock id="i-b90b3fe7735f76d6">2002/03:721 av Sven Gunnar Persson (kd) till statsrådet Ulrica Messing</textBlock>
    <textBlock id="i-efacb3cf03075f3c">Gifter i skogsbruket</textBlock>
    <textBlock id="i-73324b8f2e08a34a">2002/03:722 av Ina Järlesjö (kd) till statsrådet Ulrica</textBlock>
    <textBlock id="i-0ebc6cab9ed6444b">Messing</textBlock>
    <textBlock id="i-d79081f06e635ba6">Norrbotniabanans jämställdhetseffekter</textBlock>
    <textBlock id="i-4c6ad6c9c1be8270">2002/03:723 av Chatrine Pålsson (kd) till socialminister Lars Engqvist</textBlock>
    <textBlock id="i-4e3131e8d1926bff">Kartläggning av orsakerna till aborter</textBlock>
    <textBlock id="i-5a3f82b93f1091c4">2002/03:724 av Carl-Axel Johansson (m) till socialminister Lars Engqvist</textBlock>
    <textBlock id="i-aa469dfdb4ba9f1a">Läkarkompetens inom det kommunala äldreboendet</textBlock>
    <textBlock id="i-513fb28605694d4f">2002/03:725 av Rosita Runegrund (kd) till utrikesminister Anna Lindh</textBlock>
    <textBlock id="i-c48f0649bf1b73ab">Barnsexhandel i krigets spår</textBlock>
    <textBlock id="i-3e2a8a8e46083217">2002/03:726 av Börje Vestlund (s) till statsrådet Jan</textBlock>
    <textBlock id="i-f21f1777cdbd3bb0">O Karlsson</textBlock>
    <textBlock id="i-96879a050316f6c8">Beslutsunderlaget för HBT-personers asylansökningar</textBlock>
    <textBlock id="i-8f49d87b338b71c4">2002/03:727 av Ingela Thalén (s) till finansminister</textBlock>
    <textBlock id="i-6c458a199db00db2">Bosse Ringholm</textBlock>
    <textBlock id="i-f0ca98fa985973bb">Andelsbytessystemets skatterättsliga effekt</textBlock>
    <textBlock id="i-65f1fa072aaef78e">2002/03:728 av Ulla Löfgren (m) till miljöminister</textBlock>
    <textBlock id="i-7cee95e4792dc8ef">Lena Sommestad</textBlock>
    <textBlock id="i-30ce07fd89451d0f">Veterinärmedicinskt avfall</textBlock>
    <textBlock id="i-d0dd19d0886a762f">2002/03:729 av Anne Marie Brodén (m) till socialminister Lars Engqvist</textBlock>
    <textBlock id="i-4c53f165c0742d9f">Statens roll i att stödja samverkan</textBlock>
    <textBlock id="i-c04a5a6cbeeda7f2">2002/03:734 av Nyamko Sabuni (fp) till statsrådet</textBlock>
    <textBlock id="i-88ecef15e4fe6160">Mona Sahlin</textBlock>
    <textBlock id="i-54e9c49473f91461">Ungdomar och det parlamentariska arbetet</textBlock>
    <textBlock id="i-95e66088e944230a">2002/03:735 av Göran Hägglund (kd) till statsrådet</textBlock>
    <textBlock id="i-1c826d62736940cd">Lars-Erik Lövdén</textBlock>
    <textBlock id="i-ab874dc95ffedfd1">Billiga hyresrätter i Stockholm</textBlock>
    <textBlock id="i-3f81904f4c0711e0">2002/03:736 av Torsten Lindström (kd) till utbildningsminister Thomas Östros</textBlock>
    <textBlock id="i-9e644e6c9b1912c4">Musikinstrumentmakarutbildning</textBlock>
    <textBlock id="i-7b89b116001479ec">2002/03:737 av Rolf Gunnarsson (m) till näringsminister Leif Pagrotsky</textBlock>
    <textBlock id="i-fe0e900624c32c15">Resurser till Högskolan Dalarna</textBlock>
    <textBlock id="i-74da80f176a24175">2002/03:738 av Rolf Gunnarsson (m) till utbildningsminister Thomas Östros</textBlock>
    <textBlock id="i-3f83683cdfb2ae73">Högskolan Dalarnas resurser</textBlock>
    <textBlock id="i-93df7718140f0943">2002/03:739 av Anna Grönlund (fp) till utbildningsminister Thomas Östros</textBlock>
    <textBlock id="i-d9240c323c81054a">Spansklärare</textBlock>
  </contentBlock>
  <contentBlock page="0" id="i-bbca91956648b134">
    <textBlock id="i-72c4d3255c6acd9a">Svaren redovisas i bilaga som fogas till riksdagens snabbprotokoll tisdagen den 8 april.</textBlock>
  </contentBlock>
  <contentBlock page="0" id="i-6937fbbae34d13f6">
    <textBlock id="i-0284164bfb022a2d">19 §  Kammaren åtskildes kl. 23.04.</textBlock>
  </contentBlock>
  <contentBlock page="0" id="i-54c597fc29f2a525">
    <textBlock id="i-e1fd440c2b675212"/>
    <textBlock id="i-7fb22cece692c4f8">Förhandlingarna leddes av andre vice talmannen från sammanträdets början till och med 5 § anf. 36 (delvis), av talmannen därefter till och med 7 § anf. 82 (delvis), av andre vice talmannen därefter till och med 8 §</textBlock>
    <textBlock id="i-9a972522c5839437">anf. 117 (delvis), av tredje vice talmannen därefter till och med 11 §</textBlock>
    <textBlock id="i-7fd8b6670ee01aae">anf. 152 (delvis), av talmannen därefter till ajourneringen kl. 17.59, av tredje vice talmannen därefter till och med 13 §</textBlock>
    <textBlock id="i-4364cfb56c439371">anf. 206 (delvis) och av talmannen därefter till sammanträdets slut.</textBlock>
  </contentBlock>
</protocol>
