<protocol id="prot-19992000--34">
  <contentBlock page="0" id="i-33c0c13a676fdf9f">
    <textBlock id="i-1c40266fdd5a84aa">Det justerade protokollet beräknas utkomma om 3 veckor</textBlock>
  </contentBlock>
  <contentBlock page="0" id="i-e0b1f3d953c6f1f6">
    <textBlock id="i-40eb18765c0b29c7">----------------------------------------------------------------------</textBlock>
  </contentBlock>
  <contentBlock page="0" id="i-7502b67ebca0e60a">
    <textBlock id="i-f048682315653af3">1 §  Anmälan om fördröjda svar på interpellationer</textBlock>
  </contentBlock>
  <contentBlock page="0" id="i-c24568f4947f865a">
    <textBlock id="i-c215fde53378b8c4">Till riksdagen hade inkommit följande skrivelser:</textBlock>
  </contentBlock>
  <contentBlock page="0" id="i-fcf5049213612c57">
    <textBlock id="i-ab48de59a7c41b1e">Interpellation 1999/2000:103</textBlock>
  </contentBlock>
  <contentBlock page="0" id="i-1e760079ca335f6d">
    <textBlock id="i-3455ac75bcb6d234">Till riksdagen</textBlock>
    <textBlock id="i-4d48e4f52491edd2">Interpellation 1999/2000:103 av Ola Karlsson (m)</textBlock>
    <textBlock id="i-ee793a262f141259">om kärnkraftsutvecklingen.</textBlock>
    <textBlock id="i-14d1fb7531d5500e">Interpellationen kommer att besvaras tisdagen den</textBlock>
    <textBlock id="i-2c18b692cd0bdcca">18 januari 2000.</textBlock>
    <textBlock id="i-a413b6ae06ba5e52">Skälet till dröjsmålet är tjänsteresa den</textBlock>
    <textBlock id="i-59cd5eb18a0e2f49">29 november och att det inte finns ytterligare tid för interpellationssvar den 30 november.</textBlock>
    <textBlock id="i-e2a73691070970a2">Stockholm den 22 november 1999</textBlock>
    <textBlock id="i-3c1477cb1727e729">Näringsdepartementet</textBlock>
    <textBlock id="i-dab26ed31e9d1617">Enligt uppdrag</textBlock>
    <textBlock id="i-67b1719bd5110c31">Dag Ekman</textBlock>
    <textBlock id="i-9dfaf9a0cce2b2a6">Expeditionschef</textBlock>
  </contentBlock>
  <contentBlock page="0" id="i-c499ae48a049d6cb">
    <textBlock id="i-dce54ce8638668c3">Interpellation 1999/2000:104</textBlock>
  </contentBlock>
  <contentBlock page="0" id="i-45b0d1023cb463ad">
    <textBlock id="i-13c36849a347b524">Till riksdagen</textBlock>
    <textBlock id="i-3ca36383db1fa0cf">Interpellation 1999/2000:104 av Ola Karlsson (m)</textBlock>
    <textBlock id="i-e235392fd2450009">om elförsörjningen i södra Sverige.</textBlock>
    <textBlock id="i-e49c6b3bf599f016">Interpellationen kommer att besvaras tisdagen den</textBlock>
    <textBlock id="i-c15b654edb66bfe8">18 januari 2000.</textBlock>
    <textBlock id="i-37aa41be4fc6b46c">Skälet till dröjsmålet är tjänsteresa den</textBlock>
    <textBlock id="i-7cb9b0544c2ae8f2">29 november och att det inte finns ytterligare tid för interpellationssvar den 30 november.</textBlock>
    <textBlock id="i-26f6eae653efb581">Stockholm den 22 november 1999</textBlock>
    <textBlock id="i-e9ab49c81710c3cf">Näringsdepartementet</textBlock>
    <textBlock id="i-ed2182ac107ef4b6">Enligt uppdrag</textBlock>
    <textBlock id="i-767ddd3684081628">Dag Ekman</textBlock>
    <textBlock id="i-da7767cc46f82b99">Expeditionschef</textBlock>
  </contentBlock>
  <contentBlock page="0" id="i-2bc4687104cc30d1">
    <textBlock id="i-9452a22e4ccbfacb">Interpellation 1999/2000:105</textBlock>
  </contentBlock>
  <contentBlock page="0" id="i-38b521090d1c4331">
    <textBlock id="i-8e743bba770359c3">Till riksdagen</textBlock>
    <textBlock id="i-486f64c7220ae45a">Interpellation 1999/2000:105 av Åke Sandström</textBlock>
    <textBlock id="i-da807d2b60e2bb13">(c) om Leaderprogrammet.</textBlock>
    <textBlock id="i-13c13bff01f8037f">Interpellationen kommer att besvaras tisdagen den</textBlock>
    <textBlock id="i-ea48e7f253781f50">18 januari 2000.</textBlock>
    <textBlock id="i-c14707ad7f76b02a">Skälet till dröjsmålet är tjänsteresa den</textBlock>
    <textBlock id="i-6eb09afcd32da89a">29 november och att det inte finns ytterligare tid för interpellationssvar den 30 november.</textBlock>
    <textBlock id="i-6e96f1289ef69485">Stockholm den 22 november 1999</textBlock>
    <textBlock id="i-b427a30ec7930064">Näringsdepartementet</textBlock>
    <textBlock id="i-f1de076b31cba26a">Enligt uppdrag</textBlock>
    <textBlock id="i-eaad07fd6a757ef8">Dag Ekman</textBlock>
    <textBlock id="i-296bf5beca444a27">Expeditionschef</textBlock>
  </contentBlock>
  <contentBlock page="0" id="i-b5348905451214c6">
    <textBlock id="i-8d8046eba616469b">Interpellation 1999/2000:107</textBlock>
  </contentBlock>
  <contentBlock page="0" id="i-ddffa1c703de58fb">
    <textBlock id="i-7ea342606b8b4174">Till riksdagen</textBlock>
    <textBlock id="i-43c5d7e0a6a90d70">Interpellation 1999/2000:107 av Henrik Westman</textBlock>
    <textBlock id="i-b8f32e195ac96346">(m) om att rekrytera utan att diskriminera.</textBlock>
    <textBlock id="i-e9ee0f063c518fbf">Interpellationen kommer att besvaras tisdagen den</textBlock>
    <textBlock id="i-b2b76375f0bcf807">25 januari 2000.</textBlock>
    <textBlock id="i-cf1e3d08dd2a540c">Skälet till dröjsmålet är utländskt besök den</textBlock>
    <textBlock id="i-90756277e69eb77b">18 januari 2000.</textBlock>
    <textBlock id="i-53282128b57f38e0">Stockholm den 23 november 1999</textBlock>
    <textBlock id="i-2f2df4950092266d">Näringsdepartementet</textBlock>
    <textBlock id="i-d0e592ed51b2c186">Mona Sahlin</textBlock>
    <textBlock id="i-18b44c69e62d95dc">Enligt uppdrag</textBlock>
    <textBlock id="i-628a5cf06e2b4a1b">Dag Ekman</textBlock>
    <textBlock id="i-814f087ea7eab492">Expeditionschef</textBlock>
  </contentBlock>
  <contentBlock page="0" id="i-438c056e04c5d4fe">
    <textBlock id="i-1ca169fa02840179">Interpellation 1999/2000:110</textBlock>
  </contentBlock>
  <contentBlock page="0" id="i-9fb256466f1687b3">
    <textBlock id="i-3e96fcdcc44f2cb9">Till riksdagen</textBlock>
    <textBlock id="i-5097758d9d329fa5">Interpellation 1999/2000:110 av Per Westerberg</textBlock>
    <textBlock id="i-1716a25ddfa47fe9">(m) om Posten och Postgirot.</textBlock>
    <textBlock id="i-989fa0bfa2da7c95">Interpellationen kommer att besvaras tisdagen den</textBlock>
    <textBlock id="i-d6710a2a9917b847">8 februari 2000.</textBlock>
    <textBlock id="i-684fe531a1d931a6">Skälet till dröjsmålet är att det inte finns tid för ytterligare interpellationssvar den 18 januari 2000.</textBlock>
    <textBlock id="i-e92ea8746fe7f0a6">Stockholm den 23 november 1999</textBlock>
    <textBlock id="i-e73f8cb9903eefc4">Näringsdepartementet</textBlock>
    <textBlock id="i-678612ccf3c3392f">Enligt uppdrag</textBlock>
    <textBlock id="i-d9313788e15142ce">Dag Ekman</textBlock>
    <textBlock id="i-9d4d73fee1aac680">Expeditionschef</textBlock>
  </contentBlock>
  <contentBlock page="0" id="i-fc6bd1897e54b901">
    <textBlock id="i-7d69abdf37457573">Interpellation 1999/2000:100</textBlock>
  </contentBlock>
  <contentBlock page="0" id="i-d86387874d48b6a5">
    <textBlock id="i-9d694a8930edb03c">Till riksdagen</textBlock>
    <textBlock id="i-a6c2ead99a13951c">Interpellation 1999/2000:100 av Amanda Agestav om drogen GHB.</textBlock>
    <textBlock id="i-290845c0ce9e63cd">Interpellationen kommer att besvaras torsdagen den 27 januari 2000.</textBlock>
    <textBlock id="i-7d2875f86b742b24">Skälet till dröjsmålet är att jag inte kunnat finna en debattdag som passar både interpellanten och mig.</textBlock>
    <textBlock id="i-d31fc81c5a85c6ef">Stockholm den 25 november 1999</textBlock>
    <textBlock id="i-63bbe60c12379e9b">Socialdepartementet</textBlock>
    <textBlock id="i-e2a57246e8ab7299">Enligt uppdrag</textBlock>
    <textBlock id="i-e431a780d54278be">Erna Zelmin-Åberg</textBlock>
    <textBlock id="i-3437bef3ccf115c6">Expeditions- och rättschef</textBlock>
  </contentBlock>
  <contentBlock page="0" id="i-da13f93fea32c654">
    <textBlock id="i-8e8085f8e50c13cd">Interpellation 1999/2000:101</textBlock>
  </contentBlock>
  <contentBlock page="0" id="i-f1f1b56a5ccd6b08">
    <textBlock id="i-7470533c2d133cb2">Till riksdagen</textBlock>
    <textBlock id="i-5fc7d0fcde50f8d1">Interpellation 1999/2000:101 av Margareta Cederfelt (m) om konkurrensneutralitet mellan offentlig och privat tandvård.</textBlock>
    <textBlock id="i-a5be8f41b59bb16b">Interpellationen kommer att besvaras den</textBlock>
    <textBlock id="i-de91e6ab5338d946">18 januari 2000.</textBlock>
    <textBlock id="i-7546527452b81353">Skälet till drösjmålet är att det inte finns någon tid i december för interpellationssvar i kammaren.</textBlock>
    <textBlock id="i-9befa81c500aaf06">Stockholm den 24 november 1999</textBlock>
    <textBlock id="i-54626642789c985f">Finansdepartementet</textBlock>
    <textBlock id="i-3b707ad6aad184ad">Lars-Erik Lövdén</textBlock>
  </contentBlock>
  <contentBlock page="0" id="i-b126cc2e4566f92a">
    <textBlock id="i-e8ba64496359b855">Interpellation 1999/2000:112</textBlock>
  </contentBlock>
  <contentBlock page="0" id="i-6f6bad73a7a4a165">
    <textBlock id="i-8a30a8de64cd2677">Till riksdagen</textBlock>
    <textBlock id="i-e5162c1dab222533">Interpellation 1999/2000:112 av Per Landgren</textBlock>
    <textBlock id="i-a7431691786aa4d7">(kd) om det kommunala utjämningssystemet.</textBlock>
    <textBlock id="i-cac5ce94d47751ed">Interpellationen kommer att besvaras den</textBlock>
    <textBlock id="i-d5f981cc9df11bc7">18 januari 2000.</textBlock>
    <textBlock id="i-40388da8c768208a">Skälet till dröjsmålet är att det inte finns någon tid i december för interpellationssvar i kammaren.</textBlock>
    <textBlock id="i-f34f825ebd26345b">Stockholm den 24 november 1999</textBlock>
    <textBlock id="i-384d12d8e6dff28e">Finansdepartementet</textBlock>
    <textBlock id="i-1c38773c80dedeae">Lars-Erik Lövdén</textBlock>
  </contentBlock>
  <contentBlock page="0" id="i-04e75d47cae41f8d">
    <textBlock id="i-f9d53682d4ca8d79">2 §  Svar på interpellation 1999/2000:88 om lagreglering av mediet Internet</textBlock>
  </contentBlock>
  <contentBlock page="0" id="i-a4627c3e4ef64b17">
    <textBlock id="i-797383128445f4a4">Anf.  1  Justitieminister LAILA</textBlock>
    <textBlock id="i-8d4e9f18b599eee1">FREIVALDS (s):</textBlock>
    <textBlock id="i-5f9c10d0dafb80d4">Fru talman! Ronny Olander har frågat mig om jag avser att ta ytterligare initiativ inom Internetområdet i syfte att få skärpt lagstiftning för att förhindra den negativa användning av Internet som han beskriver i sin interpellation.</textBlock>
    <textBlock id="i-3f11186dd2dce53a">Internet är ett fantastiskt hjälpmedel för kommunikation över alla gränser. Samtidigt är nätet naturligtvis användbart också för brottslig verksamhet. Det kan t.ex. vara fråga om brottslig spridning av material via nätet, såsom när det gäller barnpornografi och rasistisk propaganda, men också om kommunikation som är ett led i någon annan brottslig verksamhet.</textBlock>
    <textBlock id="i-d11bb4bee657a5ae">På nätet gäller samma regler för vad som är tillåtet att yttra som i andra sammanhang. Och så måste det också vara enligt min mening. Vi kan inte ha snävare regler för vad som t.ex. utgör hets mot folkgrupp i fråga om yttranden på Internet än i förhållande till yttranden i en tidning eller på ett möte.</textBlock>
    <textBlock id="i-49049715ea80f3d7">I de flesta fall omfattas kommunikation på Internet endast av vanlig lagstiftning. I vissa fall kan dock yttrandefrihetsgrundlagen med alla dess särskilda bestämmelser vara tillämplig. Detta måste man pröva i varje enskilt fall, och utgången av en sådan prövning är beroende av en rad tekniska kriterier. Detta kan ställa till problem i den praktiska tillämpningen. Det är viktigt att yttranden i olika medier inte omfattas av olika bestämmelser bara därför att de formella avgränsningarna för bestämmelserna är förlegade och i otakt med den tekniska utvecklingen. Den snabba utvecklingen gör det nödvändigt att kontinuerligt bevaka och anpassa de olika regelverken på området.</textBlock>
    <textBlock id="i-0d138f7e306847d7">I februari i år tillsatte regeringen en parlamentarisk utredning som bl.a. närmare ska analysera behovet av och förutsättningarna för en mer teknikoberoende grundlagsreglering av yttrandefriheten. Kommittén ska föreslå de grundlagsändringar och andra lagändringar som den anser motiverade och redovisa sitt uppdrag senast den 31 december 2000.</textBlock>
    <textBlock id="i-00957365f945d6c6">Brottslighet i samband med användning av Internet liksom IT-kriminaliteten i övrigt är komplicerad till sin natur och växer i takt med den snabbt ökande</textBlock>
    <textBlock id="i-e3600b645f24c90f">IT-användningen. Vi vet att upptäcktsrisken är en viktig brottsförebyggande faktor. Vi måste därför ha ett modernt och effektivt rättsväsende som kan utreda dessa brott på ett bra sätt och en lagstiftning som förser myndigheterna med de verktyg som de behöver. Vid Justitiedepartementet pågår för närvarande en översyn i syfte att se till att de straffprocessuella tvångsmedlen kan tillämpas även i IT-miljöer.</textBlock>
    <textBlock id="i-6c99fef77b39021b">Brottsförebyggande rådet kommer vid årsskiftet att presentera resultatet av ett projekt som syftar till att kartlägga IT-relaterade brott, bl.a. användningen av Internet för att begå brott. Vid Rikskriminalpolisen finns bl.a. polisens särskilda IT-brottsrotel med specialistkompetens när det gäller att upptäcka och utreda</textBlock>
    <textBlock id="i-76a3c4b0176e8d3b">IT-kriminalitet i alla dess former. När det gäller Rikskriminalpolisens och Statens kriminaltekniska laboratoriums arbete mot IT-brottslighet och rättsväsendets omfattande utbildningssatsningar på området ber jag att få hänvisa till mitt svar den 21 september i år på en riksdagsfråga om Internet och prostitution (fråga 1998/99:909).</textBlock>
    <textBlock id="i-68a94896a31fba69">Det är dock inte bara ett ansvar för det allmänna utan också för det civila samhället att verka för en laglig användning av nätet. Det finns också exempel på hur det allmänna och det civila samhället kan samverka. Frivilligorganisationen ECPAT Sverige,</textBlock>
    <textBlock id="i-22c6271316b15921">KK-stiftelsen och Skolverket har t.ex. genomfört informationskampanjen Internet Action i skolor runtom i landet med syftet att göra barn och ungdomar medvetna om de risker som är förknippade med användningen av Internet.</textBlock>
    <textBlock id="i-8163f35ff302b0f3">De stora Internetoperatörerna arbetar också mycket med självreglering, vilket är utmärkt. När det gäller t.ex. rasistisk hatpropaganda och barnpornografi menar jag att alla måste ta sitt ansvar. Branschen själv har nog också de bästa förutsättningarna att utveckla de flexibla metoder som krävs. Vi vet dock att alla operatörer inte är lika seriösa. Det finns t.ex. nystartade företag som mot betalning förmedlar kontakt med vissa nyhetsgrupper med barnpornografi. Lagstiftning och självreglering är båda nödvändiga och kompletterar varandra, men lagstiftaren sätter ramarna. I Sverige har vi som bekant särskild lagstiftning som innebär att de som tillhandahåller s.k. elektroniska anslagstavlor har skyldighet att hindra spridning av exempelvis barnpornografi och rasistisk propaganda samt att ha rimlig uppsikt över de tjänster som erbjuds.</textBlock>
    <textBlock id="i-3ff01bd58aae6400">Personer i Sverige som vill använda Internet för att sprida t.ex. rasistiskt material är ofta väl medvetna om att det kan vara svårt att göra det obehindrat härifrån. Dels är det troligt att de svenska operatörerna tar bort deras material, dels riskerar de naturligtvis ingripanden från svenska myndigheter. De vänder sig därför gärna till utländska operatörer och sprider sitt material från servrar utomlands. Insatser enbart i</textBlock>
    <textBlock id="i-d5d4ab53f00c2f16">Sverige är alltså inte tillräckliga. Sverige deltar mycket aktivt i det omfattande internationella arbete gällande IT-brottslighet som nu pågår inom bl.a. EU,</textBlock>
    <textBlock id="i-8e03d861cff0d417">Europarådet och FN. Som exempel kan jag nämna initiativet inom EU till ett beslut för att bekämpa barnpornografi på Internet och arbetet i Europarådet med en konvention mot brott i cyberrymden. Det internationella arbetet kommer sannolikt att leda till att vissa minimikrav ställs på ländernas straffrättsliga lagstiftning mot IT-brottslighet och en förstärkning av det internationella samarbetet vid utredning av och lagföring för brott. På toppmötet i Tammerfors nyligen framhöll också EU-medlemsstaternas regeringschefer att framtida insatser mot högteknologisk brottslighet är prioriterade. Detta är alltså något vi kommer att arbeta vidare med framöver.</textBlock>
    <textBlock id="i-0d4a6fd0e8548c4c">Den snabba utvecklingen gör det nödvändigt att kontinuerligt bevaka och anpassa regelverken på området både i Sverige och på det internationella planet. Jag avser att verka för att så sker och för att frågan får den uppmärksamhet den förtjänar.</textBlock>
  </contentBlock>
  <contentBlock page="0" id="i-1ff8facca0b203f7">
    <textBlock id="i-a89dd1eb8dcfe23c">Anf.  2  RONNY OLANDER (s):</textBlock>
    <textBlock id="i-de15680876b4f05e">Fru talman! Jag vill först börja med att tacka ministern för ett ingående och informativt svar på min interpellation om lagreglering av mediet Internet avseende den negativa sidan av användandet.</textBlock>
    <textBlock id="i-e0658c9c21c8dfc6">Jag tycker att ministern har fångat upp vad frågan handlar om, inte minst sett från min synpunkt. Svaret är bra och stimulerar till fortsatt debatt inför framtiden.</textBlock>
    <textBlock id="i-5e629509ee0e5618">Anledningen till att jag skrev interpellationen är de erfarenheter som jag har fått i möte med människor. Sverige är på många sätt ett fantastiskt land, t.ex. kommer alla barn som börjar första klass att få sin egen e-mail-adress som kan följa dem genom grundskolan, gymnasiet, universitetet och sannolikt genom livet - om de så önskar. Tanken är svindlande positiv. Jag är personligen mycket positiv till användandet av IT-miljöer.</textBlock>
    <textBlock id="i-1519a43ec5b871ab">Internet ger möjligheter för människor över hela världen att knyta kontakter och samtala med varandra. Detta är oerhört positivt. Vi är redan inne i kunskaps- och IT-samhället med alla dess möjligheter.</textBlock>
    <textBlock id="i-97eda217cc3f6b27">De nya medierna påverkar oss alla på olika sätt.</textBlock>
    <textBlock id="i-11744fb155b1fe14">Jag vill bestämt säga att jag inte är någon förbudsivrare, men just vissa saker måste jag reagera mot starkt. Det handlar om att det finns en liten del av</textBlock>
    <textBlock id="i-225010b3901bdd0d">Internet som vi aldrig kan acceptera, nämligen den del som handlar om kriminalitet, användning av porr av olika slag, rasism, försäljning av narkotiska preparat eller läkemedel som t.ex. Viagra, förhärligande av våld riktat mot både människor och djur. Det kan vidare gälla förnedrande behandling och bisarra inslag som det inte ens går att ge uttryck för i denna kammare. Detta är kanske en del av svårigheterna i att kunna föra ett seriöst samtal människor emellan och väcka debatt.</textBlock>
    <textBlock id="i-7cc5deb80bbb06c1">Till detta följer att mängden av nya Internetanvändare växer oerhört starkt för varje dag. Chansen till sanering av den dåliga sidan av Internet blir då kanske svårare.</textBlock>
    <textBlock id="i-a9af74e4a48a4fae">De uppgifter som i dag finns om beräknat antal</textBlock>
    <textBlock id="i-20da89197552fc94">Internetanvändare uppgår till 108 miljoner människor. Ungefär 150 miljoner människor har surfat på</textBlock>
    <textBlock id="i-960a962535dc1b2a">Internet i en eller annan form. Inom en femårsperiod finns det prognoser som säger att det kan handla om upp till 700 miljoner användare. Det är en oerhörd frammarsch inom området.</textBlock>
    <textBlock id="i-4c9305351fec656d">Jag skulle vilja ställa ett par kompletterande frågor till ministern. Om barn och ungdomar upplever att samhället inte tar klart avstånd från den dåliga sidan av Internetanvändningen, om vuxenvärlden inte ger ungdomarna normer eller ramar för det som kan upplevas som rätt och riktigt, klart uttalar och väcker debatt kring frågan om den dåliga sidan av Internet, hur kommer framtiden att se ut i samhället? Vad går det att göra för att få till stånd den debatt jag efterlyser? På vilket sätt tror ministern att vi ska kunna få till stånd en debatt kring den positiva delen men också kring den lilla negativa delen?</textBlock>
  </contentBlock>
  <contentBlock page="0" id="i-dd32bc4f0086f290">
    <textBlock id="i-7e0a16d485484757">Anf.  3  Justitieminister LAILA</textBlock>
    <textBlock id="i-93ad0fd3cf285e77">FREIVALDS (s):</textBlock>
    <textBlock id="i-5c02f650fbc65631">Fru talman! Ronny Olander pekar på något som är oerhört väsentligt, nämligen att människor får klart för sig vad det nya mediet faktiskt innebär i både positiv och negativ riktning. Detta medium innebär oanade nya möjligheter till kommunikation för människor. Det måste människor få klart för sig, så att de kan utnyttja de nya möjligheterna. Samtidigt måste människor få klart för sig att detta medium fungerar på ett annat sätt än det vi tidigare är vana vid.</textBlock>
    <textBlock id="i-a0935b7b30502532">I fråga om t.ex. information som i dag förmedlas via etablerade medier går det att värdera budgivaren.</textBlock>
    <textBlock id="i-e3de43b3df4a2f81">Man vet vad det är för tidning, man vet något om TV-</textBlock>
    <textBlock id="i-3cae5c74eaaaa719">kanalerna, radioprogrammen och vilka som är avsändarna. Man kan välja vem man vill lyssna till. Är man ute på Internet och samlar information är det mycket svårare att göra en bedömning av vem det är som ligger bakom informationen. Det är det fantastiska med Internet, och det är det som är det svåra. Detta kräver att människor har en mycket större medvetenhet om att det inte finns någon gradering av värdet, sanningshalten, i det som finns att hämta på Internet.</textBlock>
    <textBlock id="i-9df4ea1759863a5e">Man har själv större ansvar att ta reda på ytterligare information som kan vara till hjälp i värderingen av det som finns Internet. Stort som smått blandas. Kloka och kunniga vetenskapsmäns information blandas med okunniga, fördomsfulla och ibland brottsliga personers informationsgivning.</textBlock>
    <textBlock id="i-8ee4621b9015ab3f">Detta ställer höga krav på bl.a. våra skolor. Nu när skolorna satsar på att använda datorer i arbetet, att använda Internet för att skaffa information, gäller det att samtidigt ge information till barnen om vad Internet är, hur det fungerar och hur man ska förhålla sig till det. Det är oerhört viktigt. Våra barn ska inte okritiskt hantera mediet och all den information som finns där. Det är naturligtvis viktigt att de myndigheter som har all möjlighet att ingripa mot det som är olagligt också gör det. Det var därför jag pekade i mitt svar på det arbete som pågår inom polisen, bl.a.</textBlock>
    <textBlock id="i-fff49aa6cca82216">genom att utveckla kompetensen för att kunna reagera. Det är därför vi ser över lagstiftningen för att öka möjligheterna till att ingripa mot brottslig verksamhet på Internet.</textBlock>
    <textBlock id="i-3fcf898ed5949304">Men här kvarstår det viktigaste, nämligen samarbetet över gränserna. Internet fungerar över alla gränser. Då måste vi se till att de rättsvårdande myndigheterna, de som ska ingripa mot det vi inte accepterar, också kan verka över gränserna. Där har vi mycket kvar att göra.</textBlock>
  </contentBlock>
  <contentBlock page="0" id="i-1222eca875290456">
    <textBlock id="i-032cef523c0f9a9c">Anf.  4  RONNY OLANDER (s):</textBlock>
    <textBlock id="i-dad01dae863ce6ba">Fru talman! Med tanke på hur jag uppfattar denna fråga och ställde denna interpellation är jag mycket glad för det svar jag har fått. Det visar på att vi för svenskt vidkommande har ett bra grepp. Vi vet vad vi vill.</textBlock>
    <textBlock id="i-7ddb26b8f8caeb99">Nu hamnar vi vid sluttanken kring att väcka debatt. Arbete pågår nu t.ex. vad gäller frivilligorganisationer - det är jättebra, och det kanske borde vara fler. FN:s barnkonvention åberopas ofta i kammaren.</textBlock>
    <textBlock id="i-81a599a2d7892350">Oftast är det rätt att åberopa den, men i det här sammanhanget finns det anledning att fundera över det internationella samarbetet eftersom Internet är så världsomspännande. Det är så lätt att diskussionen övergår till att synpunkter alltid uppfattas som negativa. Jag vill bestämt säga att det inte är så.</textBlock>
    <textBlock id="i-058d264c032a86b5">Ministern talar om eget ansvar. Jag delar den uppfattningen. Men vilka möjligheter har de minsta barnen och ungdomarna att själva ta ansvaret? Det handlar många gånger om att skydda barnen från att inte behöva utsättas för de hemskheter som finns på</textBlock>
    <textBlock id="i-e464c53ff5208fbd">Internet.</textBlock>
    <textBlock id="i-d5f511e830e0a825">Jag prenumererar på dagordningen till sammanträdena i riksdagens EU-nämnd. Jag fick för en tid sedan via "mailen" dagordningen för fredagen den 19</textBlock>
    <textBlock id="i-6f042a356eff6b34">november. Där skulle diskuteras hur föräldrar ska kunna kontrollera barns TV-tittande mot den nya digitaltekniken. Just barns TV-tittande är inte alltid en lätt fråga. Men där har man ändå en viss överblick.</textBlock>
    <textBlock id="i-44c8c99c895c0ec6">Det var kanske lättare förr att ha överblick över vad ens barn hittade på. Men att titta i någons annan dator</textBlock>
    <textBlock id="i-a72204548b85705d">- även om det är ens eget barns - är nästan som förr när man tjuvtittade i någon annans dagbok. Men det gjorde man inte, för där gick gränsen.</textBlock>
    <textBlock id="i-92c13a32901db4e8">Var förs diskussionen i samhället kring frågor om uppbyggnad av programvaror och hur sökmotorer jobbar? När man använder vissa oskyldiga sökbegrepp kan man plötsligt rusa in på sidor som definitivt inte är angenäma. Dessa sidor kan sedan vara självautomatiserande och kan starta hur mycket annat som helst. Om man frågar föräldrar om de har tittat på dessa sidor slår alla ifrån sig och säger att de inte tittar på sådant. Vi föräldrar borde kanske ta ansvar för sådant och fundera över vad det är vi pratar om.</textBlock>
    <textBlock id="i-0125d4b8fce88706">Min avslutande fråga till ministern ställer jag just med tanke på att webben och Internet är så världsomspännande. Sverige är ett litet land, men vi har fått ett erkännande och andra känner ett mycket stort förtroende för oss inte minst när det gäller frågorna kring</textBlock>
    <textBlock id="i-06ace9f4782e0f8f">FN:s barnkonvention. Vi pratar om detta inom EU, inom Europolsamarbetet, osv. Vi har kanske inte ens samma lagstiftning som grund, men vi skapar ändå samsyn kring dessa viktiga frågor. Vi ska kanske också på något sätt försöka få till stånd samsyn internationellt vad gäller lagregleringar och miniminivåer.</textBlock>
    <textBlock id="i-4b44b0cb17a155bd">Min fråga är om Sverige är berett att ta detta stora grepp, förutom allt det andra vi gör.</textBlock>
  </contentBlock>
  <contentBlock page="0" id="i-ee54f3c8d0ff3c72">
    <textBlock id="i-500d5ab306b22e8d">Anf.  5  Justitieminister LAILA</textBlock>
    <textBlock id="i-2a10462c2e7fb474">FREIVALDS (s):</textBlock>
    <textBlock id="i-39a74d6162dcf39d">Fru talman! Den beskrivning Ronny Olander ger av föräldrarnas dilemma och svårigheter i sammanhanget är jag beredd att skriva under på. Jag är dessutom rädd för att många barn har kommit mycket längre i IT-användningen än vad deras föräldrar har.</textBlock>
    <textBlock id="i-7b74d60e9b686593">Detta skapar naturligtvis problem när det ändå är föräldern som har ett ansvar för vad det egna barnet ägnar sig åt, vilken information det får och vilken kommunikation det har med omvärlden.</textBlock>
    <textBlock id="i-28e84e09df103f4a">Här kan man bara önska att alla föräldrar intresserar sig för sina barns IT-användning och för en dialog med barnen för att på det viset få en egen IT-mognad av bättre slag än i dag och samtidigt försöka hjälpa barnet att inte råka illa ut i sin IT-användning. Även det kan hända.</textBlock>
    <textBlock id="i-5a3ae1317f94f23b">Det är viktigt att detta uppmärksammas. Jag håller med om det. Det handlar om att det debatteras i föräldrakretsar, i lärarkretsar, i föreningar och i många andra sammanhang. Jag är rädd för att det fortfarande finns en stor IT-omognad, om man uttrycker det så, hos många människor i vårt samhälle. Jag är nog själv en sådan som känner sig ganska omogen när det gäller vad det egentligen handlar om.</textBlock>
    <textBlock id="i-46ec1af94caa78d8">Detta är en utmaning för framtiden, för vi vill ha denna teknik. Vi vill använda den. Vi ser alla dess möjligheter, men då måste vi också mobilisera krafter för att skydda oss mot det som är negativt särskilt i förhållande till barn.</textBlock>
    <textBlock id="i-3ad59ad01fc8fbb8">Det internationella samarbetet, som Ronny Olander tar upp, är oerhört viktigt just med tanke på den gränslöshet som finns och på att vi inte kommer att kunna klara att hålla det rent brottsliga borta från nätet om vi inte samarbetar. Jag vill påstå att Sverige är mycket aktivt i alla internationella fora, både i EU, i Europarådet och i de globala organisationerna. Vi har på ett tidigt stadium insett att vi inte kommer så mycket längre nationellt när det gäller att motarbeta kriminalitet i rymden om vi inte kan mobilisera resten av världen.</textBlock>
    <textBlock id="i-48354098ef2d0293">Detta är ett långsiktigt och svårt arbete, men jag tycker ändå att jag i det arbetet ser att det faktiskt finns en mycket stor medvetenhet hos alla länder som har kommit långt med att använda de nya kommunikationerna. Det finns absolut en vilja att hitta former för att stärka de brottsförebyggande och brottsingripande lagverken.</textBlock>
  </contentBlock>
  <contentBlock page="0" id="i-68fb5c674e8c05d8">
    <textBlock id="i-f86d32050436ae74">Anf.  6  RONNY OLANDER (s):</textBlock>
    <textBlock id="i-a5cf789d967f8a12">Fru talman! Jag vill bara än en gång framföra ett mycket varmt tack, inte minst för det sista inlägget från ministerns sida. Det är just det som det handlar om. Det berör oss alla. Egentligen kunde man ställa frågan om Internetanvändning till vilken minister som helst i regeringen eller till vilken myndighet eller organisation i samhället som helst. Det berör oss alla, precis som ministern säger.</textBlock>
    <textBlock id="i-31f0f87e270c7c57">Jag går härifrån mycket glad och nöjd med svaret.</textBlock>
    <textBlock id="i-4ba708f8028018fc">Än en gång: Ett varmt tack!</textBlock>
  </contentBlock>
  <contentBlock page="0" id="i-44c9d70d7dfd6d71">
    <textBlock id="i-205f6da60195a1f6">Överläggningen var härmed avslutad.</textBlock>
  </contentBlock>
  <contentBlock page="0" id="i-18700aace6a78472">
    <textBlock id="i-627dd7d1fcf05231">3 §  Svar på interpellation 1999/2000:55 om ett öppnare SÄPO</textBlock>
  </contentBlock>
  <contentBlock page="0" id="i-66d544b9274aa42f">
    <textBlock id="i-4382937dea7265fa">Anf.  7  Justitieminister LAILA</textBlock>
    <textBlock id="i-e19d78977715ecf9">FREIVALDS (s):</textBlock>
    <textBlock id="i-e1784c4c49a0c4a9">Fru talman! Marianne Samuelsson har frågat vilka åtgärder som regeringen avser att vidta för att förbättra insynen och öppenheten i SÄPO:s verksamhet.</textBlock>
    <textBlock id="i-7fb58cfa49c26ff4">Frågan ställs mot bakgrund av att sekretess fortfarande är huvudregel i SÄPO:s register, något som</textBlock>
    <textBlock id="i-ab91e89eeafa2451">Marianne Samuelsson själv fått erfara när hon fått avslag på en begäran om att få se vad som eventuellt fanns registrerat om henne.</textBlock>
    <textBlock id="i-2689556fbbe35c63">Marianne Samuelsson är kritisk mot direktiven till</textBlock>
    <textBlock id="i-a310c5ae37436bc2">Humanistisk-samhällsvetenskapliga forskningsrådets forskningsprojekt och menar att de är för snäva. Marianne Samuelsson skriver också att Registernämnden tycks vara oförmögen att hjälpa medborgarna med att pröva vilka uppgifter som kan lämnas ut utan att det riskerar rikets säkerhet.</textBlock>
    <textBlock id="i-11107467ae05ef00">Det är av stor betydelse för medborgarnas förtroende för SÄPO att det finns största möjliga insyn i och kontroll över dess verksamhet. Det är dock viktigt att komma ihåg att en säkerhetspolis av naturliga skäl inte kan arbeta helt öppet och att sekretess måste gälla för delar av dess verksamhet.</textBlock>
    <textBlock id="i-7959f2af70be432b">Mycket har ändå gjorts de senaste åren för att öka insynen och öppenheten.</textBlock>
    <textBlock id="i-5fd00d9f0a76f8c9">Före den 1 april i år, då ändringarna i sekretesslagen trädde i kraft, rådde absolut sekretess för innehållet i SÄPO:s register. Även efter de lättnader i sekretessen som då infördes är sekretess fortfarande huvudregel och måste så vara för att det ska vara möjligt för SÄPO att bedriva sin verksamhet. Sekretess gäller alltså fortfarande för uppgifter som rör underrättelseverksamhet och SÄPO:s verksamhet för att förebygga eller avslöja brott mot rikets säkerhet eller förebygga terrorism. Detta gäller om det inte står klart att uppgiften kan röjas utan att syftet med beslutade eller förutsedda åtgärder motverkas eller den framtida verksamheten skadas.</textBlock>
    <textBlock id="i-9a323746af0a0f14">Tidigare kunde SÄPO inte lämna ut några registeruppgifter över huvud taget, hur harmlösa de än var.</textBlock>
    <textBlock id="i-d1c392db59853553">En konsekvens av lagändringen är att den som finns i registren på grund av att SÄPO tidigare visat intresse för henne eller honom kan få reda på det. Det finns nu också ett antal personer som har fått ta del av uppgifter om sig själva hos SÄPO.</textBlock>
    <textBlock id="i-a62bebef58fc60d9">SÄPO:s generaldirektör Anders Eriksson redovisade i en artikel i Svenska Dagbladet för ett par veckor sedan statistik över beslut i de ärenden om begäran om att få ut uppgifter som kommit in efter lagändringen. SÄPO hade t.o.m. den 30 september avgjort</textBlock>
    <textBlock id="i-071f7a73a8bf8735">736 sådana ärenden. I 685 av ärendena har sökanden fått avslag medan 51 personer har fått ut uppgifter om sig själva.</textBlock>
    <textBlock id="i-9f577dd98cba859a">Säkerhetspolisen har gjort bedömningen att bestämmelsen i 5 kap. 1 § sekretesslagen innebär hinder mot att lämna ut också upplysningar om att personer inte förekommer i ärende hos Säkerhetspolisen eller i</textBlock>
    <textBlock id="i-40999bb27997d6c3">SÄPO-registret. Att så många fått avslag beror därför på att av samtliga prövade ansökningar, dvs. 736, förekom 81 av sökandena i SÄPO:s register. Således förekom endast 11 % av dem som begärt uppgifter i registret. Eftersom 51 av dessa fått ut uppgifter innebär det att bara 30 av de 685 som fått avslag faktiskt förekommer hos SÄPO. De som fått avslag fast de finns i registren förekommer där på grund av att de är intressanta för SÄPO i dag.</textBlock>
    <textBlock id="i-41f15f96347ef942">Att det är få personer som finns registrerade visar statistik från Registernämnden. Av de nästan 80 000</textBlock>
    <textBlock id="i-9d06c14e01b7c638">ärenden om registerkontroll som behandlades under förra året fanns det i SÄPO:s register uppgifter som inte handlade om tidigare registerkontroll i endast</textBlock>
    <textBlock id="i-6fa6fcf5eb7d1c87">504 fall, dvs. i klart mindre än 1 % av de prövade ärendena.</textBlock>
    <textBlock id="i-743b4143f4f77bff">Regeringsrätten har tagit upp ett mål rörande avslag på en begäran om att få ut handlingar från Säkerhetspolisen. Regeringsrättens avgörande kommer att vara prejudicerande. Jag menar därför att det är klokt att avvakta Regeringsrättens tolkning av de nya sekretessbestämmelserna innan frågan om regelförändringar ens börjar diskuteras.</textBlock>
    <textBlock id="i-6ea7701a2d5c307c">Registernämndens uppgift är dels att i ärenden om registerkontroll pröva frågor om utlämnande av uppgifter i polisregister och vad som framkommit vid särskild personutredning, dels att följa SÄPO:s registrering av uppgifter i polisregister. Meningen har aldrig varit att nämnden skulle vara en bakväg för den som inte själv fått ut handlingar ur SÄPO:s register.</textBlock>
    <textBlock id="i-db3c8bce489ac1f4">Däremot innebär nämndens verksamhet en ökad insyn och kontroll av SÄPO:s verksamhet när det gäller vilka uppgifter som ska lämnas ut vid registerkontroll. Registernämnden har dessutom fått i uppdrag att undersöka hur SÄPO tidigare hanterat personuppgifter i samband med personalkontroll. Denna verksamhet kan leda till att enskilda får veta om SÄPO lämnat ut uppgifter om dem till arbetsgivare eller i samband med att de sökt arbete.</textBlock>
    <textBlock id="i-8b23772594a3ddf5">Humanistisk-samhällsvetenskapliga forskningsrådet har fått i uppdrag att genomföra ett forskningsprogram om den militära underrättelsetjänsten. Det är viktigt att komma ihåg att forskningsprogrammet inte rör SÄPO. Regeringens avsikt med programmet har hela tiden varit att studera den militära underrättelseoch säkerhetstjänsten. SÄPO kan dock komma att beröras när det gäller förhållandet till IB. Regeringen har för att stödja forskningen bl.a. gett ett uppdrag till</textBlock>
    <textBlock id="i-86b71f94ff7b48ed">SÄPO att säkerställa en skyndsam handläggning av framställningar från forskarna när det gäller utlämnande av relevant arkivmaterial.</textBlock>
    <textBlock id="i-59a3ad25e16bb8f5">Regeringens förhoppning är att Säkerhetstjänstkommissionen, som nu påbörjat sitt arbete, ska kunna sprida ytterligare kunskaper och klarhet om hur de svenska säkerhetstjänsternas - däribland SÄPO:s -</textBlock>
    <textBlock id="i-90b0396e581b40bc">författningsskyddande verksamhet har bedrivits.</textBlock>
    <textBlock id="i-7281bce390971107">Jag är övertygad om att Säkerhetstjänstkommissionens arbete tillsammans med forskarnas insatser och Registernämndens arbete gör att kunskaperna om historiska såväl som aktuella förhållanden kommer att öka.</textBlock>
  </contentBlock>
  <contentBlock page="0" id="i-acfa5882fdb3fb0c">
    <textBlock id="i-0090d5ef0686db55">Anf.  8  MARIANNE SAMUELSSON (mp):</textBlock>
    <textBlock id="i-326e1cb20000a477">Fru talman! Tack för svaret, ministern! Precis som ministern framhåller är ett av huvudsyftena att man ska öka förtroendet för SÄPO och därmed också röja undan en del gammalt som har funnits.</textBlock>
    <textBlock id="i-7c834afdff9b7980">I den här kammaren har vi debatterat den här frågan under en hel del år. Jag tycker fortfarande att det har hänt alldeles för lite när det gäller öppenheten.</textBlock>
    <textBlock id="i-1c4e28568a9c0d84">Arbetet med att ta reda på och öppna gamla arkiv och visa vad som hände har gått i alltför långsam takt.</textBlock>
    <textBlock id="i-5a06a7001f91e986">Risken är att de människor som har information om t.ex. IB-affären går i graven. Det är ett bekymmer.</textBlock>
    <textBlock id="i-aaeb74b14fdbc222">Det har varit så segt att få den här insynen och öppenheten.</textBlock>
    <textBlock id="i-74e667d6a60beef2">När det gäller SÄPO-registren och möjligheten att få ut sin akt blir jag lite förvånad över det svar som jag har fått med tanke på den diskussion som har varit om att det skulle bli en ökad insyn och öppenhet. I</textBlock>
    <textBlock id="i-2e2b2819cc665734">praktiken vet man ju inte om man finns med i registren om man inte har fått reda på det därför att några uppgifter har lämnats ut. Det är bara en liten grupp människor som har fått ut sina akter, därför att de har funnits med, som vet att de har funnits med. Däremot vet vi som inte har fått ut något svar inte om vi finns med eller ej.</textBlock>
    <textBlock id="i-30c3d5919b3f33bc">Jag trodde att ett av huvudsyftena med en ökad öppenhet var att man skulle ge klarhet och information till de människor som funderar över om de av olika skäl finns med i registret.</textBlock>
    <textBlock id="i-0c1fa49fa2e88ba4">I svaret står det: Uppgifterna om huruvida du förekommer eller inte förekommer i ärendet hos Säkerhetspolisen eller i SÄPO-registret kan inte lämnas ut utan att syftet med beslutade eller förutsedda åtgärder motverkas eller den framtida verksamheten skadas.</textBlock>
    <textBlock id="i-905b4ddc69149ec5">Din begäran ska därför avslås.</textBlock>
    <textBlock id="i-e82c044155d07bf5">Det fanns också en information om varför man inte kunde få reda på detta och att flertalet inte fanns i registret osv. Men den misstanke som människor som har varit aktiva i olika organisationer har om att de kan finnas i Säkerhetspolisens register kvarstår i och med att man inte lämnar ut någon uppgift om vilka som inte finns med.</textBlock>
    <textBlock id="i-ddbf9b8a9bcb4dd8">Jag, som har varit aktiv inom miljörörelsen och när det gäller kärnkraftsmotståndet, har fortfarande inte fått något som helst besked. Fanns det ett register även över oss? Det som har framkommit är ju Leanderfallet och en del fall där man har kunnat se att aktiva inom vänsterfalangen kan ha varit registrerade.</textBlock>
    <textBlock id="i-9e52cede4cc6975f">Men hur är det med övriga rörelser? Finns de också med i SÄPO-register? Det är viktigt att få klarhet i det. Jag tycker i det fallet att svaret är noll och inget.</textBlock>
    <textBlock id="i-48e4a4a28c827550">Jag trodde att den här öppenheten skulle komma i och med den debatt och den diskussion som vi har haft här i kammaren.</textBlock>
    <textBlock id="i-8eedcf804ab9bbc5">Som jag ser det är det fortfarande lika angeläget att skynda på, se till att det blir den här öppenheten och att det händer någonting. Det ska inte fortsätta med den här trögheten och de stängda dörrarna. Jag anser att det har hänt alldeles för lite. Öppenheten är fortfarande noll och ingen i det svar som jag har fått från ministern och i det svar som jag har fått från</textBlock>
    <textBlock id="i-e170f62044813b3f">Säkerhetspolisen.</textBlock>
  </contentBlock>
  <contentBlock page="0" id="i-165755cceaec2b0e">
    <textBlock id="i-cde35c1b91c47350">Anf.  9  HELENA BARGHOLTZ (fp):</textBlock>
    <textBlock id="i-6d692dd3e7863c4b">Fru talman! Jag hade egentligen förberett en skriftlig fråga till statsrådet men passar nu på att ersätta den med att delta i den här viktiga debatten.</textBlock>
    <textBlock id="i-874ecd59b80369c9">I den nya polisdatalagen som trädde i kraft den 1</textBlock>
    <textBlock id="i-4b540c1590257fae">april i år har riksdagen beslutat att enskilda, enligt förarbetena, har principiell rätt att få ut uppgifter om sig själva från samtliga polisregister samt att den absoluta sekretessen avskaffas.</textBlock>
    <textBlock id="i-f0508d304393d4e0">Enligt uppgift har drygt tusen personer efter den 1</textBlock>
    <textBlock id="i-30c95b0eec0dd507">april i år nyttjat denna rättighet och bett att få veta från SÄPO om det finns uppgifter om de är registrerade. En del, men inte alla, har också begärt att få veta vilka dessa uppgifter är. Såvitt framgår av bl.a.</textBlock>
    <textBlock id="i-49dcb707de82ea7c">nyhetsrapportering har nästan alla som har kontaktat</textBlock>
    <textBlock id="i-b0ed42c0ec606ade">SÄPO om detta fått avslag. I majoriteten av fallen har</textBlock>
    <textBlock id="i-2e1ff324499506e3">SÄPO inte ens bekräftat om personen är registrerad eller inte. Det försvar som SÄPO framför för sitt agerande är att svar inte kan lämnas utan att syftet med beslutade eller förutsedda åtgärder motverkas eller den framtida verksamheten skadas. Nu läste jag innantill i ett av SÄPO:s avslag.</textBlock>
    <textBlock id="i-e1d1df4aa9b8f75a">Man kan konstatera att den här mycket allmänt hållna beslutsformuleringen knappast har stöd i lagrum och förarbeten. SÄPO:s agerande har ju skapat oro, osäkerhet och upprördhet både hos personer som söker uppgifter om sig själva och också hos människor som av olika skäl har valt att inte utnyttja den här rätten.</textBlock>
    <textBlock id="i-91a0dcadba5c242f">Jag antar att alla partier har haft kontakter med personer som har vänt sig till dem och frågat hur det egentligen förhåller sig med det här. Vi har också sett ett antal tidningsskriverier när det gäller de här frågorna.</textBlock>
    <textBlock id="i-d7af2175168889d4">Justitieministern lutar sig, i sitt svar på Marianne</textBlock>
    <textBlock id="i-5f4d23e1575177da">Samuelssons interpellation, på att Regeringsrätten nu ska pröva det här, eftersom ett avslagsärende är uppe i Regeringsrätten. All erfarenhet talar för att Regeringsrätten kommer att ta lång tid på sig och att det kommer att finnas en stor oro under tiden hos väldigt många människor. Men jag vill fråga justitieministern: Är justitieministern, om Regeringsrätten skulle finna att SÄPO tolkar lagstiftningen helt korrekt, beredd att verka för att det blir en ändring i lagstiftningen så att SÄPO blir skyldig att agera mer öppet för att minska människors oro?</textBlock>
  </contentBlock>
  <contentBlock page="0" id="i-26f2b29746b6aac8">
    <textBlock id="i-113e5c744ada3227">Anf.  10  Justitieminister LAILA</textBlock>
    <textBlock id="i-705ee1968987dd9d">FREIVALDS (s):</textBlock>
    <textBlock id="i-9c2ee30e1d421274">Fru talman! Jag undrar om Marianne Samuelsson och Helena Bargholtz har funderat över hur det här systemet fungerar utifrån ett annat perspektiv än det perspektiv som ni väljer att inta, t.ex. utifrån en terrorists perspektiv.</textBlock>
    <textBlock id="i-b61b1740eadb2117">Man kan ta som exempel en person som är verksam i en terroristorganisation som vill ta reda på huruvida Säkerhetspolisen är honom på spåret eller inte och därför utnyttjar den nya öppenhet som finns och vänder sig till SÄPO och frågar om han finns registrerad där. Tycker ni att det vore rätt av SÄPO att då ge honom svaret: Nej, du finns inte registrerad här?</textBlock>
    <textBlock id="i-95e229c09c850767">Så bra, de har ännu inte kommit mig på spåret, säger terroristen då.</textBlock>
    <textBlock id="i-a2269ea8e0f67da2">Detta är bakgrunden till att SÄPO har intagit ställningen att man inte kan bekräfta att någon inte finns i registret. Det skulle kunna motverka, försvåra eller t.o.m. omöjliggöra den uppgift som Säkerhetspolisen har i vårt samhälle. På något vis måste man ju erinra sig och ta ställning till den grundläggande frågan: Varför har vi en säkerhetspolis? Vill vi ha en säkerhetspolis? Vad är Säkerhetspolisens uppgift?</textBlock>
    <textBlock id="i-60b1182695b90cad">Och hur kan man genomföra den? Man kan inte komma förbi de grundläggande frågorna när man går in och diskuterar hur sekretessen kring Säkerhetspolisen ska vara anordnad.</textBlock>
    <textBlock id="i-dec6aab22608c8cc">Jag tycker faktiskt att det är egendomligt att påstå att ingenting har hänt när det gäller större öppenhet och ökad insyn i Säkerhetspolisens arbete. Det var nämligen absolut sekretess tidigare. Ingen kunde få veta någonting över huvud taget. I dag kan man få veta att man har funnits i Säkerhetspolisens arkiv tidigare, och man kan få ut de uppgifterna beroende på att det inte är till skada för verksamheten på något sätt. Det är väl ändå en stor skillnad.</textBlock>
    <textBlock id="i-0b34352ab6d211f8">Till det vill jag lägga att Säkerhetspolisen numera har en mycket större öppenhet vad gäller att ge allmän information om sin verksamhet. Man har en årlig verksamhetsberättelse där man redogör för sitt arbete i former som gör det möjligt för människor att i större utsträckning begripa vad det handlar om och förstå den här verksamheten.</textBlock>
    <textBlock id="i-885dbef8535cd405">Den här problematiken, framför allt såsom Marianne Samuelsson tar upp den, handlar ju om det historiska perspektivet: vad som hände tidigare, vilka som var registrerade. Här har ju de utredningar som tidigare gjorts och som nu pågår till uppgift att ta reda på hur Säkerhetspolisen fungerade under 50-, 60-, 70-</textBlock>
    <textBlock id="i-2bb4f535082d5a69">och 80-talet och lämna en redovisning av detta, för att vi ska få ett klarläggande, så långt det är möjligt, om hur det har fungerat i sak. Sedan är det en annan sak vad den enskilde kan få veta.</textBlock>
    <textBlock id="i-3f6f6e3597d2c3cf">När det gäller de historiska uppgifterna tror jag att</textBlock>
    <textBlock id="i-093e559d0d6a8e0f">Marianne Samuelsson kan utgå ifrån att om det finns uppgifter kvar hos säpo som rör sådana förhållanden så kan dessa lämnas ut. Det är bara i extrema situationer, då en person som för länge sedan haft vissa aktiviteter för sig fortfarande i något avseende uppfyller de krav på att vara kontrollerad som gäller för säpo i dag, som det blir ett avslag.</textBlock>
    <textBlock id="i-44e7f31276ed7fe4">Därför borde ändå slutsatserna för en person som funderar närmare över innebörden av systemet och lagregleringen vara att man i dag får ut de uppgifter som enbart är av historiskt intresse och inte rör Säkerhetspolisens arbete i dag. Finns man i det materialet får man också information om det. Blir det avslag betyder det att man inte finns där, om det inte är så att man i dag är av intresse för Säkerhetspolisen.</textBlock>
    <textBlock id="i-63d24870e4caf874">Ska detta vara så svårt att förstå?</textBlock>
  </contentBlock>
  <contentBlock page="0" id="i-0e235d576ebfde55">
    <textBlock id="i-a79a940b561e6907">Anf.  11  MARIANNE</textBlock>
    <textBlock id="i-07966598f0a42b85">SAMUELSSON (mp):</textBlock>
    <textBlock id="i-b0d5e027f2b47488">Fru talman! Ska detta vara så svårt att förstå? säger justitieministern. Ja, det är svårt att förstå. Vi vet ju att det finns människor som upplever att de är registrerade, historiskt möjligen, men inte får ut uppgifter. Det har också varit betydligt svårare att få ut uppgifter i Sverige än i många andra länder. Det är ju därför den här diskussionen utifrån Leanderfallet har rullat vidare i samhället.</textBlock>
    <textBlock id="i-0c124e638fe8931e">Det här är oerhört viktigt: Vill man nå en ökad öppenhet måste det ske på ett sådant sätt att människor känner att det har blivit en ökad öppenhet. Den reaktion som har kommit på icke-utlämnandet av handlingar är ju att man upplever att man fortfarande inte vet, att man fortfarande inte har fått svar på frågan. Även om justitieministern nu säger att man kan utgå från att de historiska uppgifterna lämnas ut om man skulle vara registrerad står det ingenting om det i det svar jag har fått. Det står ingenting alls om det.</textBlock>
    <textBlock id="i-52770f0a13af4efc">Det står att man av säkerhetsskäl inte kan lämna ut några uppgifter om huruvida jag finns där eller inte finns där.</textBlock>
    <textBlock id="i-50d2b9ba1bcb65bd">Detta innebär naturligtvis att jag och många andra funderar: Fanns vi med historiskt? Fanns det andra anledningar än de som har kommit fram att registrera människor? Hur såg det ut?</textBlock>
    <textBlock id="i-8f63117b961a840a">Man kunde t.ex. ha valt att säga att alla uppgifter från ett visst årtal och bakåt är sådana uppgifter som man lämnar ut, eftersom de är historia. Men det har man inte gjort, utan man har gjort som regel att inte lämna ut några uppgifter och motiverar det med säkerhetspolitiska skäl. Detta gör naturligtvis att i stället för den öppenhet som vi ville skapa, som jag trodde att vi i den här kammaren var överens om var nödvändig för att få ökat förtroende för ett säkerhetspolitiskt system i vårt samhälle, kvarstår oron och misstron. Det är ju det som är bekymret, inte om jag får ut min akt eller inte. Det är totalt ointressant i det här sammanhanget. Att människors misstro mot systemet och mot att man inte får ut gamla handlingar kvarstår</textBlock>
    <textBlock id="i-568e48b70d3c554c">- det är detta som är det stora bekymret.</textBlock>
    <textBlock id="i-adb72683c27dca79">Jag trodde att människor med den ökade öppenheten skulle kunna uppleva att nu äntligen har vi fått ut vår historia kring det här och nu kan vi lita på Säkerhetspolisen i framtiden, men inte efter det här svaret och det sätt på vilket man har bemött människor. Säpochefen har också svarat ungefär: Jaja, ni kan utgå från att får ni inget svar är ni inte med i handlingarna. Men samtidigt säger han att en del finns med i handlingarna som inte har fått något svar alls. Då vet man ju inte: Är man med eller är man inte med? Det är den misstron som kvarstår, och jag trodde att meningen med öppenheten var just att kunna ta bort denna misstro. Tyvärr kvarstår den nu. Jag tycker inte heller att justitieministern i sitt svar har framhållit att det är viktigt att människor kan känna förtroende för detta och att vi ska ha ett system så att man gör det. Det är där jag tycker bekymret kvarstår, och det är därför jag har ställt min interpellation: eftersom jag inte tycker att det som vi hade förväntat oss skulle bli följden av den nya öppenheten har blivit det.</textBlock>
  </contentBlock>
  <contentBlock page="0" id="i-1c3ec16df10e8901">
    <textBlock id="i-f3865539c422bbcf">Anf.  12  HELENA BARGHOLTZ (fp):</textBlock>
    <textBlock id="i-134766fe59e9abb3">Fru talman! Jag kan helt och hållet dela Marianne</textBlock>
    <textBlock id="i-19d453e98e08f030">Samuelssons framförda kritik mot det här. Det må vara att det talas om att man ska få rätt att veta om man historiskt sett har funnits med i registret eller inte, men uppenbarligen är så inte fallet. Jag känner till en gammal dam som sökte få veta om hon funnits med i registret eller inte. Hon fick inga uppgifter om detta, utan hon fick faktiskt veta via CIA att hon en gång hade varit registrerad.</textBlock>
    <textBlock id="i-965a85562d1636e0">När det i förarbetena till lagen skrivs att man har principiell rätt att få ut uppgifter om sig själv från samtliga polisregister och att den absoluta sekretessen har avskaffats uppfattar naturligtvis människor att de ska få veta mer än de får veta i dag. Min fråga och fundering är: Har säpo verkligen tagit till sig den här nya polisdatalagen, eller arbetar man fortfarande som man gjorde innan ändringen kom den 1 april?</textBlock>
  </contentBlock>
  <contentBlock page="0" id="i-e6812d0c76ee63a5">
    <textBlock id="i-690ca54cdcb3b971">Anf.  13  Justitieminister LAILA</textBlock>
    <textBlock id="i-623609fc0c2b9474">FREIVALDS (s):</textBlock>
    <textBlock id="i-6ca454a892bfaa14">Fru talman! Människors misstro finns kvar eftersom de inte får ut de handlingar som finns, säger ni.</textBlock>
    <textBlock id="i-c4a30bc257063079">Jag vill ställa en fråga till er två: På vilket sätt ska säpo agera så att inte terroristen får veta att säpo inte känner till hans aktiviteter? Hur ska säpo hantera detta dilemma? För dem som inte finns i registret, åtminstone inte nu, finns det inget historiskt material att lämna ut. Då skulle man ju gärna vilja att säpo sade till dem: Vi har inget material på er. Det är ju det som är det önskvärda. Så långt förstår jag naturligtvis vad ni säger. Det är ju självklart. Men hur ska säpo då agera när det gäller den aktive terroristen som säpo faktiskt ännu inte har koll på? Han finns inte där. Ska han också få veta det? Hur ska vi skilja på de här fallen? Hur tycker ni att säpo ska agera?</textBlock>
    <textBlock id="i-c67458a32278eea7">Jag vill faktiskt ha ett konkret svar från er. Ni underbygger nämligen misstron mot säpo och systemet genom att inte på ett konstruktivt sätt delta i diskussionen om hur vi ska hantera den mycket viktiga frågan att skapa ett folkligt förtroende för Säkerhetspolisens arbete. Det är nämligen väldigt viktigt i en demokratisk stat. Eller vill ni dra slutsatsen att vi inte ska ha någon säkerhetspolis över huvud taget, att vi inte behöver någon sådan? Om ni tar ställning för</textBlock>
    <textBlock id="i-a100152a8b3a97aa">Säkerhetspolisen, dess arbete och dess uppgift vill jag ha ett svar från er om hur man ska hantera denna situation: Man har ingen uppgift men inte vill avslöja det, eftersom den som frågar faktiskt kan vara av stort intresse för Säkerhetspolisen.</textBlock>
  </contentBlock>
  <contentBlock page="0" id="i-2f960b2839ad411d">
    <textBlock id="i-482e870bfdea4ee6">Anf.  14  ANDRE VICE TALMANNEN:</textBlock>
    <textBlock id="i-dd1c65d9d119d13d">Jag vill informera om att Helena Bargholtz inte äger rätt till ett ytterligare inlägg i denna debatt.</textBlock>
  </contentBlock>
  <contentBlock page="0" id="i-fd2d66c909a133a7">
    <textBlock id="i-2115e891649a1273">Anf.  15  MARIANNE</textBlock>
    <textBlock id="i-c21f1a49c33bce59">SAMUELSSON (mp):</textBlock>
    <textBlock id="i-b8c055301b68a786">Fru talman! Först och främst: Det justitieministern nu säger är att den öppenhet som man ville skapa i säpo anser justitieministern i praktiken inte gick att genomföra. I så fall tycker jag att justitieministern borde ha framfört detta tidigare.</textBlock>
    <textBlock id="i-ae97131082afcca9">Den andra delen tycker jag är hur man gör i andra länder. I dag anser många att just Sverige är ett av de mest slutna länderna när det gäller att kunna få information om sig själv. Vi har fortfarande IB, SÄPO,</textBlock>
    <textBlock id="i-8af0bd8899f57f23">"SAPO" och hela den historien bakom oss utan att man har öppnat ordentligt.</textBlock>
    <textBlock id="i-6bb4986c83cc73b9">Om någonting har varit trögt att få till stånd beslut om i den här kammaren har det varit just kring öppenhet, därför att varken socialdemokraterna eller moderaterna har velat ha den. Nu hoppas jag att den kommer. Men den kommer väldigt sent och det innebär att väldigt mycket av den historia som skulle ha behövt komma upp i ljuset inte kan komma, därför att de människor som bar den historien med sig inte längre finns kvar hos oss.</textBlock>
    <textBlock id="i-d6daa4eb85a5c6dc">Det här har vi och andra partier påpekat ett flertal gånger under årens lopp, men det har egentligen inte hänt något. Nu skyller justitieministern på terrorismen och att öppenheten inte går att klara på grund av det. Men det är klart att de historiska arkiven måste kunna öppnas. Människor måste kunna få veta. Som jag ser det måste man kunna bekämpa terrorism utan att för den skull skapa misstro mot SÄPO-systemet.</textBlock>
    <textBlock id="i-4c9a233e9f608ff0">Det är ju precis genom att man inte har låtit öppenheten komma till stånd, genom att man inte har gjort den här genomlysningen, som man har fått misstron.</textBlock>
    <textBlock id="i-9dfda285783a4804">Den misstron kommer att kvarstå till dess vi har klarat av vår historia och regeringen har gått med på en öppning.</textBlock>
  </contentBlock>
  <contentBlock page="0" id="i-178623c945847e4f">
    <textBlock id="i-5195a2429e43895c">Anf.  16  Justitieminister LAILA</textBlock>
    <textBlock id="i-f7310d891b532c47">FREIVALDS (s):</textBlock>
    <textBlock id="i-c97e70bc95cad574">Fru talman! Jo, den öppenhet vi ville åstadkomma har vi åstadkommit, för det historiska materialet lämnas ut. Marianne Samuelsson förbigår detta faktum, att om det finns historiskt material lämnas det ut.</textBlock>
    <textBlock id="i-be9e506ab253eef8">Problemet är terrorismen, som Marianne Samuelsson nämner med ett "skyller på terrorismen". Jag ställde en mycket konkret fråga om hur vi ska lösa detta problem. Det är inte bara en angelägenhet för mig som justitieminister för regeringen, det är en viktig angelägenhet för hela riksdagen och för varje riksdagsledamot. Jag tycker faktiskt att varje riksdagsledamot som intresserar sig för de här frågorna också på ett konstruktivt sätt borde delta i diskussionen om hur vi åstadkommer en ytterligare ökad öppenhet inom SÄPO - det vill jag arbeta för - utan att därigenom omöjliggöra SÄPO:s egentliga uppgift.</textBlock>
    <textBlock id="i-91730b549789aade">Men Marianne Samuelsson väljer att undvika den frågan. Inte en antydan till försök att ens i sak diskutera den. Jag beklagar det.</textBlock>
  </contentBlock>
  <contentBlock page="0" id="i-d04c99cfe4160bd8">
    <textBlock id="i-7223f843522a0242">Överläggningen var härmed avslutad.</textBlock>
  </contentBlock>
  <contentBlock page="0" id="i-782bf9fa6b16fe67">
    <textBlock id="i-4e09613ff4a74216">4 §  Svar på interpellation 1999/2000:51 om polisläckor</textBlock>
  </contentBlock>
  <contentBlock page="0" id="i-6d1724619a8d217d">
    <textBlock id="i-e894cd120d654442">Anf.  17  Justitieminister LAILA</textBlock>
    <textBlock id="i-ac945074cc430eaa">FREIVALDS (s):</textBlock>
    <textBlock id="i-ccfd1f213035322a">Fru talman! Sten Andersson har frågat mig vilka åtgärder jag är beredd att vidta i syfte att försöka motverka "polisläckor" till medierna.</textBlock>
    <textBlock id="i-ca31cc38dc997fa8">Först vill jag understryka att det naturligtvis är av yttersta vikt att den som får ta del av hemligt material tar sitt ansvar för den fortsatta utredningen och för de enskilda som kan drabbas av att skyddade uppgifter blir kända. Det är en viktig uppgift för polisledningen att se till att de som omfattas av tystnadsplikt inser vilka konsekvenser som kan bli följden av att sekretessreglerna överträds.</textBlock>
    <textBlock id="i-11cb0e10c2568d48">I vårt land har emellertid alla människor en grundlagsstadgad rätt att fritt meddela uppgifter och underrättelser i vilket ämne som helst till pressen i syfte att de ska offentliggöras. Det är vad som i dagligt tal kallas meddelarfrihet.</textBlock>
    <textBlock id="i-b5a12d7187755fd0">Sten Andersson delar säkert min övertygelse att meddelarfriheten är av stort värde för att säkra tillgången till den information som behövs för att den granskande och opinionsbildande verksamheten i ett demokratiskt samhälle som vårt ska fungera.</textBlock>
    <textBlock id="i-c7aa07d5f74eb071">Möjligheterna att kontrollera hur meddelarfriheten används är mycket begränsade. Uppgiftslämnaren skyddas från ingripanden av det allmänna genom att det är förbjudet att efterforska vem som lämnat visst meddelande och genom journalisters tystnadsplikt.</textBlock>
    <textBlock id="i-a05f50075474e50e">Endast i mycket speciella fall bryts förbudet mot efterforskning och uppgiftslämnarens källskydd. Det innebär i sin tur givetvis att det är svårt att få en tydlig bild av om det är ett problem med "polisläckor"</textBlock>
    <textBlock id="i-f640ed0db2ccd33b">och i så fall vidden av det.</textBlock>
    <textBlock id="i-92ee58e2869bdddf">För anställda inom polisväsendet kan sägas att tystnadsplikt råder för sådana uppgifter i en förundersökning som kan försvåra den pågående utredningen om de lämnas ut. Tystnadsplikt gäller också i annat fall för uppgifter om enskildas förhållanden som förekommer i en pågående förundersökning. Meddelarfriheten har emellertid ofta företräde. En polisman kan således trots sin tystnadsplikt i många fall lämna information till medierna. Meddelarfriheten ger däremot inte någon möjlighet att lämna mer kvalificerade uppgifter om t.ex. hemlig teleavlyssning eller kameraövervakning. Min uppfattning är att lagstiftningen är väl avvägd.</textBlock>
    <textBlock id="i-1d04e743057b378b">Meddelarfriheten är grundlagsskyddad rättighet för den enskilde. Den enskilde måste kunna räkna med att poliser med tillgång till känsligt material är ansvarskännande, har gott omdöme och beaktar de skyddsintressen som bär upp en regel om tystnadsplikt. I de fall som meddelarfriheten används måste utgångspunkten vara att den enskilde polismannen har bedömt att offentliggörandet av vissa uppgifter är så viktigt att det rättfärdigar den skada som kan åsamkas utredningen och enskilda genom uppgiftslämnandet.</textBlock>
    <textBlock id="i-5fb415fbf4ea5e98">Detta är alltså enligt min mening i första hand en fråga om etik och moral såväl inom medierna som polisen. Det ankommer på den anställde att i det enskilda fallet bedöma om det är lämpligt eller olämpligt att utnyttja sin meddelarfrihet. Jag vet att kontakterna med medierna är ett ämne som redan behandlas i den polisiära grundutbildningen. Ämnet är också aktuellt därför att Rikspolisstyrelsen nu tar fram en ny handbok för polisväsendets mediekontakter.</textBlock>
  </contentBlock>
  <contentBlock page="0" id="i-51aa39069414a477">
    <textBlock id="i-0f06aba77476ebec">Anf.  18  STEN ANDERSSON (m):</textBlock>
    <textBlock id="i-49f16633fdb3f681">Fru talman! Jag är överens med justitieministern om vikten av meddelar- och yttrandefrihet. Givetvis ska poliser och alla andra ha rätt att offentligt kritisera förhållanden på sin arbetsplats och ifrågasätta dem.</textBlock>
    <textBlock id="i-2ec021107ae64794">Men, fru talman, jag tror inte att lagstiftarna som en gång skrev våra lagar på det här området avsåg att man också skulle skydda s.k. polisläckor.</textBlock>
    <textBlock id="i-03c4abb22b4094ca">Jag är övertygad om att majoriteten av poliserna i</textBlock>
    <textBlock id="i-edd6ee720a6649df">Sverige är lojala, inte alltid mot sin arbetsgivare, inte alltid mot oss politiker - vi är för snåla, tycker nog alla poliser -, men de är lojala mot sin arbetsuppgift.</textBlock>
    <textBlock id="i-2ff97c2d2851bf38">Däremot tror jag inte, och där har jag och statsrådet skilda uppfattningar, att läckande poliser känner någon meddelarplikt. Det handlar enligt min uppfattning om pengar. Man får betalt för att läcka. Det kan inte finnas något annat skäl till att man lämnar ut bandinspelningar och texter ord för ord till medierna.</textBlock>
    <textBlock id="i-9fc2f5309b7eef62">Det är tyvärr den mänskliga snikenheten som jag menar uppträder i det här fallet.</textBlock>
    <textBlock id="i-cb986953c93b5e6b">Det kanske får till effekt sämre utredningar, minskad uppklaringsförmåga. Det kan i vissa fall, när man läcker om t.ex. tillslag till medierna eller till intressenter, också innebära att enskilda polismän kan skadas i sitt arbete. Och när man läcker en utredning på ett tidigt stadium kan även oskyldiga människor bli utpekade. Har man en gång fått en stämpel på sig vet vi hur svårt det ofta är att få den fläcken borttvättad helt och hållet. Jag tycker att mediernas ansvar borde vara större och lite vidare än en desperat jakt på lösnummerförsäljning och tittarsiffror.</textBlock>
    <textBlock id="i-7fd3bb18c08cae12">Sedan skulle det vara intressant att veta, trots att det i och för sig är en skattefråga, hur de här ersättningarna betalas. När statsrådet skriver en artikel, som hon gör ofta, och jag ibland skriver någon, får vi arvode för våra artiklar i vissa tidningar. Då säger medierna alltid: Vi måste dra 30 % skatt, därför måste vi ha ditt personnummer. I det här fallet är det tydligen så att man har ett konto som är låst för alla, även för skattemyndigheten. Jag undrar egentligen varifrån de här pengarna kommer, för de kommer bevisligen.</textBlock>
    <textBlock id="i-177252e752eeff27">Till sist skulle jag vilja ställa en fråga till statsrådet. Såvitt jag förstår är en polisutredning i huvudsak sekretessbelagd intill dess beslut om åtal har väckts.</textBlock>
    <textBlock id="i-b54c42baa8f2f3d1">Sedan är den offentlig. Då kan man diskutera allt som har sagts i utredningen, för och emot. Detta är kanske en lekmannamässig fråga men jag ställer den ändå:</textBlock>
    <textBlock id="i-11c0cb3aaa01fd71">Vad anser statsrådet att det skulle innebära för åsiktsfriheten, tryckfriheten och meddelarfriheten om man förbjöd spridning av uppgifterna bara under den tid som undersökningen pågår tills det blir beslut om eventuellt åtal? Då kunde man alltså även åtala dem som sprider uppgifterna. Det innebär att man bara tillfälligt hindrar meddelarfriheten. Anser statsrådet att det skulle vara ett alltför stort ingrepp i vår meddelar- och yttrandefrihet?</textBlock>
  </contentBlock>
  <contentBlock page="0" id="i-c4a365dc4127b52a">
    <textBlock id="i-d747dfbaa6bcfd8d">Anf.  19  Justitieminister LAILA</textBlock>
    <textBlock id="i-f14795371dcbbae1">FREIVALDS (s):</textBlock>
    <textBlock id="i-fd19968259f7ba45">Fru talman! Sten Andersson påstår att det bevisligen är så att uppgifter säljs. För egen del vill jag nog säga att den frågan aldrig är klarlagd. Men Sten Andersson kanske sitter inne med någon bevisning i det avseendet.</textBlock>
    <textBlock id="i-96b7e398f0ee38f9">Det här är naturligtvis ett bekymmer i vissa situationer, även om jag vill understryka att polisen själv tror att problemet med läckande poliser är ett storstadsfenomen, egentligen koncentrerat till Stockholm.</textBlock>
    <textBlock id="i-d471b64c8e361f38">Det har inte någon vidare omfattning, enligt polisens egna bedömningar.</textBlock>
    <textBlock id="i-7f0d952d48529a5d">Jag delar Sten Anderssons uppfattning att medierna har ett väldigt stort ansvar i det här sammanhanget.</textBlock>
    <textBlock id="i-b547636ecc73415a">Det är ju medierna som är intresserade av att få uppgifter och som kan locka poliser att göra mer än polisen vill göra. Medierna borde naturligtvis vara medvetna om att det här är fråga om en balansgång. Samtidigt är det viktigt att understryka att mediernas uppgift är att söka efter information och offentliggöra den.</textBlock>
    <textBlock id="i-7d0de4fc7a2b626f">Rättssystemet har ett system för att försvara sig mot läckor som kan leda till skada för utredningen eller enskilda personer. Enligt den lagstiftning vi har är det möjligt för polisen att begränsa möjligheterna att utnyttja meddelarfriheten. Det brukar populärt kallas för yppandeförbud, och det är något som förundersökningsledaren kan förordna om under pågående förhör. Även domstol kan förordna om det. De personer som får ett yppandeförbud kan inte lämna ut uppgifter som omfattas av förbudet till någon, inte ens till pressen, utan att riskera påföljd. Det finns alltså ett system som kan användas för att säkerställa att läckor inte leder till skada.</textBlock>
  </contentBlock>
  <contentBlock page="0" id="i-65c032570533d386">
    <textBlock id="i-fab17878e1f77c4c">Anf.  20  STEN ANDERSSON (m):</textBlock>
    <textBlock id="i-40a56ce635bfa9cb">Fru talman! Nej, det är klart att jag inte har några bevis, men jag har verkligen svårt att tänka mig att en polis som håller på med en utredning om ett mycket kvalificerat brott, där allmänheten är intresserad av att veta en del, har ett begär att läcka uppgifterna till medierna, vilket han eller hon vet kan försvåra eller försämra utredningen. Jag tror inte heller att han eller hon har någon inre kraft som tvingar honom eller henne att göra det. Jag är så pass verklighetsanknuten att jag tror - på gränsen till att jag vet - att det handlar om pengar.</textBlock>
    <textBlock id="i-10eafc82303d9746">När det gäller omfattningen vill jag säga att jag läste en stor artikel av informationschefen för polisen i Stockholms län, Leif Cassel, häromdagen, där han menade att det här var ett stort problem. Jag vet att det har förekommit även i Malmö och i Göteborg.</textBlock>
    <textBlock id="i-151cba3df768e3e2">De poliser som läcker sådana uppgifter och gör det mot betalning vill jag benämna "grisar", fru talman. De fördärvar förtroendet för polisens verksamhet. De skadar alla de kan skada inklusive sina egna kolleger. Framför allt kan det innebära att skyldiga människor icke blir dömda och att människor som är oskyldiga kan råka mycket illa ut.</textBlock>
    <textBlock id="i-46c7af89a3afcbb6">Till sist, fru talman: Jag ställde en fråga - den kanske inte statsrådet uppfattade. Skulle det vara ett stort ingrepp i meddelarfriheten att införa ett totalförbud även för medierna att skriva uppgifter som kommer från läckande poliskällor från det att en utredning påbörjas tills det är beslutat om ett åtal, om man har förordnat om yppandeförbud? När det är beslutat om åtal, släpp då alla spärrar, men detta skulle gälla under tiden från starten av förhören tills beslut om åtal är taget. Skulle det vara ett stort ingrepp i meddelarfriheten?</textBlock>
  </contentBlock>
  <contentBlock page="0" id="i-33e3b4bb5c16d4c5">
    <textBlock id="i-e6f99c44752f7fd3">Anf.  21  Justitieminister LAILA</textBlock>
    <textBlock id="i-977dd356ba006a91">FREIVALDS (s):</textBlock>
    <textBlock id="i-e5c44640b4e6dc83">Fru talman! Yppandeförbudet gäller ju dem som sitter på informationen. Det är där det ska stoppas, och det är de som omfattas av det.</textBlock>
  </contentBlock>
  <contentBlock page="0" id="i-20cdbacc2e64a77d">
    <textBlock id="i-582ad42a03512a93">Överläggningen var härmed avslutad.</textBlock>
  </contentBlock>
  <contentBlock page="0" id="i-ba8c6cbc5cf66633">
    <textBlock id="i-575a8c6335216a88">5 §  Svar på interpellation 1999/2000:58 om inskrivningsverksamheten</textBlock>
  </contentBlock>
  <contentBlock page="0" id="i-6f16421d3d9ffa2d">
    <textBlock id="i-9dd45a07cea4ed91">Anf.  22  Justitieminister LAILA</textBlock>
    <textBlock id="i-de8351ecb1cfd834">FREIVALDS (s):</textBlock>
    <textBlock id="i-88cad1d7a5b049f2">Fru talman! Lars Elinderson har frågat om förslaget till förändringar av inskrivningsverksamheten och bouppteckningsverksamheten innebär att Domstolsverket samtidigt ges i uppdrag att genomföra nedläggning av tingsrätter. Om svaret är nej har Lars</textBlock>
    <textBlock id="i-0268a1cb05fc3c39">Elinderson frågat om regeringen kommer att återkomma till riksdagen med förslag i den frågan.</textBlock>
    <textBlock id="i-853703eb48b73d99">Förslaget till förändringar av inskrivningsverksamheten och bouppteckningsverksamheten är ett led i att renodla domstolarnas och domarnas arbete och skapa effektivare inskrivnings- och bouppteckningsverksamhet. Regeringen har inte gett Domstolsverket i uppdrag att utreda frågan om att avveckla tingsrätter till följd av förändringar av inskrivnings- och bouppteckningsverksamheten.</textBlock>
    <textBlock id="i-782621a960eeda0a">En annan fråga är hur domstolarna ska vara organiserade för att verksamheten ska bli mer flexibel, för att kompetensen ska kunna säkerställas och ytterligare höjas samt för att domstolarna även i framtiden ska vara attraktiva arbetsplatser som lockar till sig de bästa medarbetarna. Det fortsatta reformarbetet inriktas på att se över formerna för framtidens domstolsväsende. Flera olika lösningar övervägs. I en region kan det vara lämpligt att bedriva verksamhet i flera domstolar med en gemensam domkrets. Med en sådan större domkrets kan de framtida kraven på domstolsväsendet bättre tillgodoses. Även samverkan mellan olika domstolar kan utvecklas. Kraven på en modern domstolsorganisation kan innebära att vissa tingsrätter sammanläggs med andra, t.ex. när målunderlaget är alltför litet för att skapa bärkraftiga domstolsenheter eller när domstolarna ligger geografiskt nära varandra.</textBlock>
    <textBlock id="i-a542eb0b091f5c04">I flera regioner, t.ex. Blekinge, nordvästra Skåne,</textBlock>
    <textBlock id="i-9befd1821fb92d4e">Värmland, Dalarna och Västmanland, arbetar Domstolsverket med olika projekt tillsammans med berörda domstolar. Projekten avser såväl den yttre som den inre organisationen. Flertalet av dessa projekt finns redovisade i årets budgetproposition. Projekten ingår som en del i regeringens arbete med att modernisera domstolsväsendet. Domstolsverket har också mot den bakgrunden fått i uppdrag att se om det finns förutsättningar för att lägga samman Jakobsbergs och</textBlock>
    <textBlock id="i-bcf633ae01e6e11d">Sollentuna tingsrätter. Domstolsverket ska redovisa uppdraget senast den 1 december 1999. Domstolsverket har också remitterat ett förslag med innebörden att</textBlock>
    <textBlock id="i-0d2294f44a471dcc">Ljusdals tingsrätt läggs samman med Hudiksvalls eller Bollnäs tingsrätt.</textBlock>
    <textBlock id="i-8b18ca6412ea7e7b">Regeringen har under de senaste 15 åren avvecklat två tingsrätter - Sjuhäradsbygdens och Åmåls tingsrätter. Vid dessa två tillfällen har regeringen i god tid före planerade förändringar informerat riksdagen om sina intentioner. Vid behandlingen av förra årets budgetproposition uttalade justitieutskottet, med anledning av en pågående organisationsöversyn av</textBlock>
    <textBlock id="i-b48f8e29a6521720">Åmåls tingsrätt, förståelse för att arbetet med att skapa effektivare domstolar kunde omfatta vissa organisationsändringar. Utskottet betonade vikten av att organisationsförändringarna var brett politiskt förankrade. I detta syfte borde regeringen även fortsättningsvis anmäla organisationsförändringar till riksdagen. Riksdagen ställde sig bakom utskottets uttalanden.</textBlock>
    <textBlock id="i-c7af956f00091bd2">Regeringen har självfallet ingen avsikt att avvika från den praxis i detta avseende som regeringen själv har tagit initiativ till och som riksdagen vill ska upprätthållas. Vidare avser regeringen - som jag nämnde i riksdagsdebatten om domstolsväsendets framtid -</textBlock>
    <textBlock id="i-7c0d53a0fa51f069">att för riksdagen under våren 2000 redovisa den syn som regeringen har på den fortsatta reformeringen av domstolsväsendet.</textBlock>
  </contentBlock>
  <contentBlock page="0" id="i-3a5dfab85c5854ef">
    <textBlock id="i-301d8ffcc665a237">Anf.  23  LARS ELINDERSON (m):</textBlock>
    <textBlock id="i-9427f7c5c9019275">Fru talman! Jag vill börja med att tacka justitieministern för svaret på mina frågor. Syftet med interpellationen var, som justitieministern naturligtvis förstår, att jag gärna skulle vilja höra huruvida regeringen har bedömt och har en uppfattning om förslaget till förändringar av inskrivningsverksamheten vad gäller konsekvenser för domstolarnas verksamhet i övrigt.</textBlock>
    <textBlock id="i-26a802fd747a19c5">Justitieministern svarar på min konkreta fråga att hon inte gett Domstolsverket i uppdrag att utreda eller genomföra nedläggningar av tingsrätter på grund av den föreslagna organisationsförändringen. Inte heller om man läser budgetpropositionen, och inte att döma av svaret i övrigt, framgår det om regeringen har gjort någon bedömning - eller i varje fall har redovisat en bedömning - av de konsekvenser som förändringen kommer att få arbetsmässigt och bemanningsmässigt, framför allt för de mindre tingsrätterna.</textBlock>
    <textBlock id="i-b06d1faf6e73b9c0">I propositionen redovisas antalet sysselsatta i den nuvarande organisationen när det gäller inskrivningsverksamheten: 187 årsarbetskrafter fördelade på våra</textBlock>
    <textBlock id="i-fdea52ccae81b079">91 tingsrätter, 4 domare, 22 tingsnotarier och 161</textBlock>
    <textBlock id="i-c2edd40282ea8cb1">domstolssekreterare. Vid var och en av tingsrätterna rör det sig om delar av tjänster. Om man när det gäller nuvarande organisation ska göra en besparing motsvarande de 187 årsarbetskrafterna måste man rimligen också förändra den övriga organisationen eftersom de personer som i dag arbetar med inskrivningsverksamheten också har andra uppgifter på sin nuvarande arbetsplats.</textBlock>
    <textBlock id="i-dc6f84705d49b71f">Konsekvenserna blir motsvarande när bouppteckningsverksamheten förändras. Framför allt gäller det naturligtvis de mindre tingsrätterna.</textBlock>
    <textBlock id="i-77633327e7d63397">Den nya organisationen kommer enligt regeringen att säkerställa en uthållig och kostnadseffektiv organisation av inskrivningsverksamheten. Jag kan ställa upp på det påståendet trots att regeringen inte, i varje fall inte tillräckligt tydligt, redovisat hur den här effektiviseringen och förbättringen ska ske.</textBlock>
    <textBlock id="i-ce0af4f93139b22b">Den fråga som inställer sig är hur den nya organisationen påverkar tingsrätternas övriga verksamhet.</textBlock>
    <textBlock id="i-7cde0fe7066cb9e7">Kommer denna förändring att medföra en mer uthållig och kostnadseffektiv organisation för domstolsverksamheten i övrigt, framför allt när det gäller de mindre tingsrätterna? Såvitt jag förstår, och mellan raderna kan läsa i svaret, är svaret på den frågan nej -</textBlock>
    <textBlock id="i-7ecbd6fe9a3dacda">såvitt inte andra förändringar genomförs.</textBlock>
    <textBlock id="i-6d59936980e3a24c">Justitieministern redovisar i sitt svar ett antal tänkbara förändringar som man i dag arbetar utifrån i form av projekt. Bl.a. nämns att Domstolsverket har fått i uppdrag att föra samman Jakobsbergs och Sollentuna tingsrätter och att det också finns förslag om att föra samman Ljusdals tingsrätt med Hudiksvalls eller Bollnäs tingsrätt. Såvitt jag förstår har detta inte primärt med förändringar av inskrivningsverksamheten att göra.</textBlock>
    <textBlock id="i-9e9d6a06fc964911">Jag har fått informationen att Domstolsverket också har ett färdigt förslag om att lägga samman</textBlock>
    <textBlock id="i-f55bf32415a9c56b">Motala och Mjölby tingsrätter med Linköpings tingsrätt och att man arbetar med ett förslag om att lägga samman Falköpings tingsrätt med tingsrätten i Skövde. Dessa två förslag är enligt uppgift direkt motiverade av förändringen av inskrivningsverksamheten.</textBlock>
    <textBlock id="i-d7c40aaeb602ea5f">Enligt min uppfattning, fru talman, vore det rimligt om riksdagen fick möjlighet att ta ställning till ett samlat förslag till domstolsorganisation - inte styckevis och på ett sådant sätt att det blir omöjligt att bedöma konsekvenserna av förslaget. Det är först om riksdagen i förväg får information om innebörden av de konkreta förslagen som förändringarna kan förankras brett.</textBlock>
    <textBlock id="i-afdd7e0557bd116e">Jag skulle vilja avsluta med en tilläggsfråga till justitieministern: Hur tänker statsrådet se till att förslagen till förändringar av domstolsorganisationen får en bred politisk förankring i framtiden när hon enligt citerad praxis enbart har för avsikt att i efterhand anmäla förändringar till riksdagen?</textBlock>
  </contentBlock>
  <contentBlock page="0" id="i-cb87e45adf12b2b8">
    <textBlock id="i-8b4150c646b4ca2a">Anf.  24  Justitieminister LAILA</textBlock>
    <textBlock id="i-6e7d8d9cde4cc9dd">FREIVALDS (s):</textBlock>
    <textBlock id="i-99cbc2f5171021db">Fru talman! I arbetet med att reformera domstolsväsendet utgår regeringen givetvis från det tidigare arbete som är utfört och den debatt som har pågått i nu snart tio års tid. Där kommer de olika partiernas och de olika individernas ståndpunkter fram. Jag tror att jag har haft en ganska klar bild av hur man ser på olika förhållanden, och det har varit mycket vägledande i mitt arbete. Men det är klart att det blir lite besvärligt att hantera frågan politiskt när ett parti så totalt byter ståndpunkt från den ena dagen till den andra.</textBlock>
    <textBlock id="i-d9851f3a05e7c9ed">Så sent som förra året motionerade Lars Elindersons parti om att de här verksamheterna, inskrivning och bouppteckning, snarast borde föras bort från tingsrätterna. Det är ju den uppfattning som har funnits. Den har haft en mycket bred politisk förankring och har varit styrande för arbetet. Nu förefaller i varje fall Lars Elinderson - kanske hela Moderata samlingspartiet - ha bytt uppfattning utan att redovisa vad den nya bedömningen, att det inte längre behövs en renodling av tingsrätterna, beror på. Detta försvårar naturligtvis arbetet när det gäller att säkerställa att man har en bred politisk förankring i det arbete man gör.</textBlock>
    <textBlock id="i-ebb7b77b1e16876f">När det gäller inskrivningsverksamheten och domstolarnas övriga verksamhet tror jag att det är väldigt viktigt att understryka att inskrivningsverksamheten egentligen inte har något att göra med domstolarnas dömande verksamhet. Det är en verksamhet som finns hos domstolarna av historiska skäl.</textBlock>
    <textBlock id="i-2b9d03887e9d9418">Det är därför som jag tror att alla har insett att om den dömande verksamheten ska renodlas så är det angeläget att rensa bort sådant som inte har med den dömande verksamheten att göra. Därför är det heller inte fråga om att ett borttagande av inskrivningsverksamheten påverkar förutsättningarna för den dömande verksamheten. Den lilla domstolen kan ha svårigheter med den dömande verksamheten men det beror i så fall på att man inte har ett tillräckligt målunderlag.</textBlock>
    <textBlock id="i-9d9b1be253ec4307">Det påverkas inte vare sig av om det finns en inskrivningsverksamhet eller av om det inte finns någon inskrivningsverksamhet. Det gäller nog alltså att hålla isär vad det här reformarbetet i sina olika delar utgår från och vad det syftar till.</textBlock>
    <textBlock id="i-1ea1e79e49bc0c3b">Bortflyttandet av inskrivningsverksamheten har att göra med behovet av renodling och i övrigt arbete när det gäller att pröva att hitta organisatoriska former som ger underlag för att bedriva en bra dömande verksamhet som säkerställer att det finns ett tillräckligt målunderlag för att kunna bedriva en kvalitativ verksamhet som ger utrymme för de domare som är verksamma i domstolen att t.ex. kompetensutveckla sig och ha möjlighet till en arbetsfördelning som ger en rimlig arbetsbörda. Det gäller också en hel del andra frågor.</textBlock>
    <textBlock id="i-c59cf2a238c169ee">Det arbetet pågår nu. Som jag tidigare sagt är det viktigt att de som är direkt berörda medverkar i detta.</textBlock>
    <textBlock id="i-8bc53aa4405ba758">Det är inte bara vi från centralt håll som ska tala om hur det ska vara, utan jag tycker att de som är berörda av det här och som vet hur det fungerar ska vara aktiva deltagare i den här förändringsprocessen. Jag ser ett oerhört värde i det och är mycket angelägen om att omhänderta de förslag och idéer som kommer fram vid de olika domstolar som medverkar i olika försök och överväganden. Det är detta som ska ligga till grund för de förslag som regeringen kommer med.</textBlock>
    <textBlock id="i-174e11b24d785ffd">Som jag sade i mitt interpellationssvar ämnar jag, för att ge en övergripande bild av hur arbetet fortskrider och av de intentioner som regeringen har, till våren återkomma med en skrivelse till riksdagen.</textBlock>
  </contentBlock>
  <contentBlock page="0" id="i-8b9ac0553405b8e6">
    <textBlock id="i-64fac75857fdc146">Anf.  25  LARS ELINDERSON (m):</textBlock>
    <textBlock id="i-79bf34e9cd47c5ba">Fru talman! Jag delar statsrådets uppfattning när det gäller förändringsarbetet i dess helhet avseende domstolsorganisationen. Men samtidigt bör en rimlig utgångspunkt för det förändringsarbetet vara att förändringen sker i takt med den diskussion som är förankrad här i riksdagen.</textBlock>
    <textBlock id="i-af9062e033685139">Förändringar av inskrivnings- och bouppteckningsverksamheten har jag inte i grunden ifrågasatt som princip. Jag kan ha förståelse för - kanske kan jag t.o.m. säga att jag delar den uppfattningen - att det är en rimlig inriktning att renodla den dömande verksamheten. Men samtidigt tycker jag att en förändring i en sådan riktning bör ske med hänsyn tagen till övrig verksamhet och till de konsekvenser som detta får för organisationen som helhet.</textBlock>
    <textBlock id="i-9d1d7a4c07560b76">Nu sker en förändring i ett steg. I nästa steg ska konsekvenserna av förändringarna redovisas i form av konkreta förslag till organisationsförändringar här i riksdagen. Att då säga att förändringen sker med bred politisk förankring tycker jag är att dra ut konsekvenserna ganska långt av den tidigare tioårsdiskussionen. När det gäller de organisationsförändringar som nu sker har vi inte någon uppfattning om -</textBlock>
    <textBlock id="i-b4c25602ea619ca2">eller kan göra en bedömning av vilka konsekvenser de får för t.ex. antalet tingsrätter - men jag tror att statsrådet, precis som jag, känner till konsekvensen av den här förändringen. Konsekvensen kommer att vara, även om det inte står i något utlåtande från</textBlock>
    <textBlock id="i-d865dce09aef3c77">Domstolsverket eller från departementet eller utskottet, att det inte finns underlag personalmässigt för verksamheten vid ett antal mindre tingsrätter och att de organisationsförslag som längre fram anmäls till riksdagen kommer att innebära att man, om den här förändringen sker, måste ta skeden i vacker hand och acceptera förändringar i form av nedläggningar av tingsrätter. Det tycker jag inte är en förändringsprocess som sker vare sig med förankring bland dem som är verksamma ute på fältet eller med en bred politisk förankring här i kammaren.</textBlock>
  </contentBlock>
  <contentBlock page="0" id="i-d770f40f498e3878">
    <textBlock id="i-90132d3da93f4863">Anf.  26  Justitieminister LAILA</textBlock>
    <textBlock id="i-21818fbebd5391c3">FREIVALDS (s):</textBlock>
    <textBlock id="i-6a5f1b666b37ee03">Fru talman! Jag vill än en gång understryka att de diskussioner som förs om organisatoriska förändringar för att skapa ett säkert underlag för den dömande verksamheten egentligen inte har någonting med inskrivningsverksamheten att göra. Det är olika personalkategorier vi talar om. Det blir väldigt förvirrat om man tror att inskrivningsverksamheten har något slags direkt betydelse för möjligheterna för en tingsrätt att bedriva en bra dömande verksamhet. Det har den inte.</textBlock>
    <textBlock id="i-a7704f65cef0d258">När det gäller de organisatoriska förändringarna, som alltså utgår från behovet att säkerställa att varje domstol har förutsättningar att bedriva en bra dömande verksamhet, ser jag ett oerhört stort värde i att vi går fram stegvis, prövar, ser vad erfarenheterna ger.</textBlock>
    <textBlock id="i-1afa9f3e3d664462">Jag behöver det underlaget som kommer från dem som är verksamma i denna verksamhet. Jag utgår från att övriga partier ser samma behov och därför med intresse och uppmuntran ser på de försöksverksamheter som domstolarna tillsammans med Domstolsverket bedriver.</textBlock>
  </contentBlock>
  <contentBlock page="0" id="i-f5bc0cf295e42394">
    <textBlock id="i-743d31cbe1298235">Anf.  27  LARS ELINDERSON (m):</textBlock>
    <textBlock id="i-8a1d27fe1713c8d6">Fru talman! Jag är inte verksam inom det här området och har naturligtvis svårt att på egen hand göra en bedömning huruvida förändringar i vissa delar av verksamheten också påverkar förändringar i den dömande organisationen. Men jag har haft ganska mycket kontakt med verksamma på olika nivåer med olika arbetsuppgifter ute på olika tingsrätter. Där har man för mig redovisat en helt annan uppfattning än den statsrådet här redovisar. Den uppgift jag får - det rör sig om ett ganska stort antal kontakter jag haft -</textBlock>
    <textBlock id="i-402bf4f3c992da7f">är att den här förändringen kommer att innebära behov av stora administrativa förändringar för de mindre tingsrätterna, en verksamhet som innebär att man administrativt kommer att ha svårt att behålla också den dömande verksamheten i de små enheterna. Har mina sagesmän fel i det här påståendet är jag naturligtvis glad.</textBlock>
    <textBlock id="i-8274c03a1357bbd8">Jag kommer att återkomma till denna fråga när vi av statsrådet längre fram får en redovisning, en anmälan till riksdagen om vilka förändringar som hon avser att genomföra när det gäller domstolarnas organisation. Jag är övertygad om att vi då kan konstatera huruvida det här hänger samman med förändringar i inskrivnings- och bouppteckningsverksamheten eller inte.</textBlock>
  </contentBlock>
  <contentBlock page="0" id="i-71b803fbeb9ea634">
    <textBlock id="i-0c16d1e1c9dc10ac">Överläggningen var härmed avslutad.</textBlock>
  </contentBlock>
  <contentBlock page="0" id="i-bd94dbc20a47d46e">
    <textBlock id="i-5bf737f4778dbe70">6 §  Svar på interpellation 1999/2000:86 om skydd för djurs avkomma</textBlock>
  </contentBlock>
  <contentBlock page="0" id="i-1c2ee4fe1019876a">
    <textBlock id="i-0490fafa3a14f9b8">Anf.  28  Jordbruksminister MARGARETA</textBlock>
    <textBlock id="i-bcdb83e0a0ad0d0f">WINBERG (s):</textBlock>
    <textBlock id="i-7dd6b7d9a7157c93">Fru talman! Marietta de Pourbaix-Lundin har frågat mig om jag tänker ta initiativ till en förändring vad avser djurs avkomma vid omhändertagande av djuret.</textBlock>
    <textBlock id="i-4f3f9999aa1603e4">Enligt 29 § djurskyddslagen kan en person som grovt missköter sina djur förbjudas att ta hand om djur över huvud taget. Denna paragraf är tillämplig även på avkomma från omhändertagna djur. Ett beslut om omhändertagande av djur enligt 31 och 32 §§</textBlock>
    <textBlock id="i-ec14bc88826979c6">djurskyddslagen bör kunna utformas så att det omfattar även den ofödda  avkomman.</textBlock>
    <textBlock id="i-4390e56ba5b2469c">Miljö- och jordbruksutskottet har tidigare behandlat en motion i samma fråga i utskottets betänkande 1999/2000:MJU4 om djurskydd m.m. I motionen (1998/1999:MJU501) efterfrågades en lagändring i syfte att förbättra skyddet för omhändertagna djurs avkomma. Utskottet föreslog ingen åtgärd med anledning av motionen.</textBlock>
    <textBlock id="i-6cd3b363268425df">Det är således möjligt att uppnå det efterfrågade syftet med stöd av gällande lag. Trots detta kan det eventuellt finnas behov av att i förtydligande syfte komplettera lagen. Detta kan lämpligen övervägas under beredningen av den propositionen med förslag till ett förbättrat djurskydd som regeringen avser att lämna till riksdagen under nästa år.</textBlock>
  </contentBlock>
  <contentBlock page="0" id="i-0bd51341d3afe7e4">
    <textBlock id="i-3a8a15f1393d2063">Anf.  29  MARIETTA DE POURBAIX-</textBlock>
    <textBlock id="i-d3394bb2dabf9ab4">LUNDIN (m):</textBlock>
    <textBlock id="i-22c1fb768ea2cc1e">Fru talman! Jag tackar för svaret, som jag upplever som mycket positivt för djurens skull Att jag har tagit upp denna fråga beror på att om någon missköter djuren, som blir omhändertagna, finns det ingen automatik i lagen som säger att även djurens avkomma som föds efter omhändertagandet är omhändertaget.</textBlock>
    <textBlock id="i-1b1be26eef15c856">Det finns en hel del skräckexempel där man har fått lämna tillbaka valpar och föl till någon som grovt misskött djuren, inte de djuren naturligtvis utan så att säga djurens mamma. Lagen är otydlig på denna punkt för det finns ingen automatik i det hela.</textBlock>
    <textBlock id="i-4bf988da6b4a505f">Det jordbruksministern refererar till i sitt svar är min motion som blev behandlad på detta sätt i miljöoch jordbruksutskottet. Jag kan konstatera att miljöoch jordbruksutskottet säger att man kan tillämpa lagen så, men verkligheten är en annan. Jag får ganska många signaler på att verkligheten är en annan;</textBlock>
    <textBlock id="i-74e17cd69bbf413d">man tillämpar inte lagen på detta sätt. Jag är glad att jordbruksministern har förstått och har större insikter i detta problem än vad miljö- och jordbruksutskottet faktiskt hade.</textBlock>
    <textBlock id="i-2be2af110b71da8c">Jag läser i svaret - där är jag väldigt hoppfull - att det kommer att göras ett förtydligande. Hur det ska utformas kan jag inte uttala mig om - om det ska vara någon automatik eller om skriver att "eventuellt avkomma också kommer att omfattas av lagen". Det får de som är jurister naturligtvis titta på. Men jag har stort hopp om att det blir så.</textBlock>
    <textBlock id="i-bc7422e58c642cdb">Jag har två små frågor till jordbruksministern då jag upplever svaret så positivt. Det finns med andra ord stor sannolikhet att djurskyddslagen kan kompletteras med ett förtydligande av de två paragrafer som vi talar om? Det är den första frågan.</textBlock>
    <textBlock id="i-49646f14f911277c">Den andra frågan är: När kommer propositionen?</textBlock>
  </contentBlock>
  <contentBlock page="0" id="i-e1bcfacdc6a95654">
    <textBlock id="i-3b37db50acaaa5ae">Anf.  30  Jordbruksminister MARGARETA</textBlock>
    <textBlock id="i-a1ee7d49ef4098c8">WINBERG (s):</textBlock>
    <textBlock id="i-79c977326a359a65">Fru talman! Vi verkar vara överens om hur vi skulle vilja att lagen tillämpades. Jag har tagit del av fall där den inte har tillämpats på det sättet. Det tyder på att lagen är oklar eftersom den tolkas på ett annat sätt vad i varje fall nuvarande regeringens och bådas våra intentioner är. Då är den väg man har att gå att förtydliga lagen så att de politiska ambitioner som ligger bakom lagen också kommer till uttryck i praxis och tillämpning. Det avser jag att göra.</textBlock>
    <textBlock id="i-1465416c2153851e">Vilka paragrafer som ska ändras är jag inte nu beredd att säga, men vi ska ändra på ett sådant sätt att det blir en annan tillämpning som är i överensstämmelse med vad vi tycker.</textBlock>
    <textBlock id="i-8f7c87d5937581e5">Propositionen kommer under 2000. Jag kan inte närmare ange något datum.</textBlock>
  </contentBlock>
  <contentBlock page="0" id="i-bb83f4dcddc8aacb">
    <textBlock id="i-d826289c41eeb541">Anf.  31  MARIETTA DE POURBAIX-</textBlock>
    <textBlock id="i-c913c26cecb32668">LUNDIN (m):</textBlock>
    <textBlock id="i-5c5a7ed2581e750b">Fru talman! Det gör att jag känner mig väldigt tillfredsställd med det svar som jordbruksministern gav.</textBlock>
    <textBlock id="i-24b0155086f2b077">Det finns många jurister och djurskyddsinspektörer som välkomnar detta förtydligande, och de kommer att bli väldigt nöjda. Jag ser fram emot propositionen och kommer naturligtvis själv att bevaka att denna bit finns med. Tack!</textBlock>
  </contentBlock>
  <contentBlock page="0" id="i-50d5a94a9f76c332">
    <textBlock id="i-3357795f45be6934">Överläggningen var härmed avslutad.</textBlock>
  </contentBlock>
  <contentBlock page="0" id="i-d67a0605f52f969f">
    <textBlock id="i-dc6403cf3c7e7eef">7 §  Svar på interpellation 1999/2000:81 om krigsmaterielexport till Indien</textBlock>
  </contentBlock>
  <contentBlock page="0" id="i-6b50b55da3fe6b7c">
    <textBlock id="i-ecb89fcdd4f6b8a3">Anf.  32  Statsrådet LEIF PAGROTSKY (s):</textBlock>
    <textBlock id="i-2f704209365df9c2">Fru talman! Lars Ohly har frågat mig vad jag avser att göra för att förmå FN att införa vapenembargo mot Indien och Pakistan och för att reglerna för export av krigsmateriel skall följas. Bakgrunden till</textBlock>
    <textBlock id="i-32efed1824719921">Lars Ohlys fråga är en debattartikel i Dagens Nyheter den 5 november om export av granatgeväret Carl</textBlock>
    <textBlock id="i-8185a19d51212207">Gustaf till Indien.</textBlock>
    <textBlock id="i-468aec4040974e40">Regeringen har tydligt klargjort att man ser mycket allvarligt på konflikten mellan Indien och Pakistan och de provsprängningar av kärnvapen som båda länderna har genomfört. Sverige har upprepade gånger, bilateralt och i internationella forum, uppmanat</textBlock>
    <textBlock id="i-b1a68da89f7e3161">Indien och Pakistan att iaktta yttersta återhållsamhet och att vidta alla nödvändiga åtgärder för att undvika ytterligare konfrontation.</textBlock>
    <textBlock id="i-dd52e898b1555e1e">Sverige har också drivit denna fråga i FN:s säkerhetsråd, som den 14 maj förra året antog ett svenskt förslag till ett skarpt formulerat ordförandeuttalande om de båda ländernas kärnvapenprov. Regeringen har också verkat inom EU för ett vapenembargo, men inte fått gehör för detta. Sverige anser att EU:s uppförandekod stöder vår slutsats, att nya åtaganden till</textBlock>
    <textBlock id="i-869fab31eb4baf3e">Indien inte kan komma i fråga.</textBlock>
    <textBlock id="i-27602a1eef676df8">Regeringen kommer även fortsättningsvis att försöka påverka Indien och Pakistan att lösa Kashmirfrågan och andra utestående frågor med fredliga medel. Sverige har redan tidigare i olika forum manat till återhållsamhet i fråga om krigsmaterielexport till dessa båda länder och avser att fortsätta med detta</textBlock>
    <textBlock id="i-d5bb1e66deb687c8">När det gäller svensk krigsmaterielexport till Indien och Pakistan är regeringens syn att tillstånd som innebär nya åtaganden inte kan beviljas under nuvarande omständigheter. Därmed intar Sverige en internationellt sett ytterst restriktiv hållning.</textBlock>
    <textBlock id="i-7cdbf7aeda57fb9f">Det enda som i dag beviljas tillstånd är affärer som efter noggrann prövning bedöms vara följdleveranser. Min principiella hållning vid bedömningen av om en affär skall anses ha tillräckligt samband med tidigare leveranser av vapensystem för att klassificeras som följdleverans är att ribban i varje enskilt fall ska sättas högt. Samtidigt anser jag det grundläggande att Sverige ska honorera ingångna avtal. Grunden för de bedömningar som för närvarande resulterar i tillstånd för följdleverans till Indien eller Pakistan redovisas utförligt för riksdagspartierna i Exportkontrollrådet.</textBlock>
    <textBlock id="i-98f1ff1e2c01bd5b">Sammanfattningsvis kan konstateras att den svenska exporten av krigsmateriel till Indien hanteras i enlighet med de riktlinjer för krigsmaterielexport som riksdagen ställt sig bakom. Utan en inhemsk försvarsindustri skulle Sverige bli helt beroende av materielleveranser utifrån, något som jag bedömer vara svårförenligt med en alliansfri säkerhetspolitik.</textBlock>
  </contentBlock>
  <contentBlock page="0" id="i-734ccc08a1887816">
    <textBlock id="i-2bc98ceffbe71a35">Anf.  33  LARS OHLY (v):</textBlock>
    <textBlock id="i-10b7ca1f696e2f35">Fru talman! Statsrådet Pagrotsky menar att de följdleveranser som nu sker till Indien sker helt i linje med den svenska exportkontrollpolitiken. Det är svårt att se detta. Jag förstår att man inte kan lägga alla kort på bordet, men samtidigt stämmer inte detta med uttalanden som regeringsföreträdare tidigare har gjort.</textBlock>
    <textBlock id="i-383fa7482cbf94cb">I somras sade utrikesminister Anna Lindh att hon beklagade de följdleveranser som gjordes, och då gällde det följdleveranser till Boforshaubitsar i Indien. Hon sade: Tyvärr är avtalet som en gång inletts väldigt långtgående. Enligt uppgifter finns det inga sådana garantier för följdleveranser när det gäller granatgeväret Carl Gustaf.</textBlock>
    <textBlock id="i-52187e7844120cb7">De vapen som vi pratar om här används i strider i</textBlock>
    <textBlock id="i-2a03826e7fc812f1">Kashmir, i strider mellan Indien och Pakistan. Det är allvarligt att svenska vapen och leveranser som följer av de leveranser som en gång har gjorts kan användas för att trappa upp en konflikt som måste betecknas som den mest allvarliga som nu pågår. Det är en konflikt mellan två kärnvapenstater som riskerar att leda till en allvarlig kärnvapenkonflikt, och det är kanske den enda kärnvapenkonflikt just nu som det finns risk för.</textBlock>
    <textBlock id="i-64670b3dffbf1112">När provsprängningarna genomfördes i maj 1998</textBlock>
    <textBlock id="i-82e1e045e24cfc34">reagerade regeringen mycket starkt. Självklart, sade</textBlock>
    <textBlock id="i-26a55830e1e897fc">Pierre Schori i riksdagen, kommer den här oansvariga kärnvapenpokerpolitiken från den indiska regeringens sida att starkt påverka våra relationer. Sverige har också reagerat. Statsrådet Pagrotsky har visat i sitt svar att Sverige har agerat i FN och i EU, men inte fått igenom t.ex. förslag om vapenembargo mot Indien.</textBlock>
    <textBlock id="i-e48a48cf53aa8ef2">Detta, påpekade Pierre Schori, gjorde att det var upp till de enskilda medlemsländerna att agera. Då är det också rimligt att Sverige agerar på egen hand, att vi sätter ribban oerhört högt när följdleveranser till</textBlock>
    <textBlock id="i-2a6da227dee9b203">Indien kommer på tal.</textBlock>
    <textBlock id="i-5b1b74a64bbadaaf">Det ska göras en mycket sträng bedömning i det enskilda fallet av vad som är nödvändigt och av vad vi kan påverka. Där vi kan påverka ska vi göra det så att Indien och Pakistan förstår vad vi menar. Så sade handelsministern själv i riksdagen den 28 maj 1998.</textBlock>
    <textBlock id="i-fe1a2becc1a74e0b">Jag menar att den här affären inte är i linje med -</textBlock>
    <textBlock id="i-6e5c667bcc8f8579">åtminstone enligt vad vi känner till - de regler som riksdagen har ställt sig bakom. Dessutom är det fullt rimligt att Sverige markerar hur allvarligt man ser på upptrappningen av konflikten genom att stoppa planerade följdleveranser. Det har gjorts tidigare. Regeringen stoppade följdleveranser till granatgeväret Carl</textBlock>
    <textBlock id="i-3383ec3382de1bd9">Gustaf till Australien under Vietnamkriget, till Burmas militärjunta 1984-1987 och till Storbritannien under Falklandskriget 1982. Det finns ingenting som förhindrar att vi agerar likadant nu.</textBlock>
  </contentBlock>
  <contentBlock page="0" id="i-bbc872099ab73959">
    <textBlock id="i-b8ae83e96e63a0e4">Anf.  34  Statsrådet LEIF PAGROTSKY (s):</textBlock>
    <textBlock id="i-dd5bb2ecdc062209">Fru talman! Lars Ohly kritiserar det sätt som riktlinjerna tillämpas på i det här fallet, de riktlinjer som vi är överens om, som grundas på beslut här i riksdagen och som regeringen och den myndighet det gäller har att följa i sin vardag.</textBlock>
    <textBlock id="i-653fab19a8ec4125">Egentligen är det ju inte tillämpningen som Lars</textBlock>
    <textBlock id="i-77673062aec459a4">Ohly kritiserar. Jag tror att det bara är en förevändning för att få angripa de instruktioner som riksdagen har gett till den myndighet som det gäller.</textBlock>
    <textBlock id="i-d38533e7fd34c939">KU har granskat hur följdleveransbegreppet har tillämpats. Utskottet fann då - och det är ganska nyligen - inte någon anledning att anmärka på hur detta sker i vardagen, i praktiken i samtliga fall som har granskats. Däremot ansåg man att själva begreppet följdleverans borde förtydligas. Det begrepp som riksdagen angivit villkoren för i riktlinjerna för verksamheten och som regeringen myndigheten har att följa skulle kanske bli tydligare - det var KU:s slutsats av en omfattande granskning.</textBlock>
    <textBlock id="i-140e20a7f2f1de91">Jag tillsatte därför en utredning som skulle se över följdleveransbegreppet. Den har arbetet, kommit fram till slutsatser och skickats ut på remiss. När arbetet är klart och vi har prövat om det finns anledning att föreslå ett förtydligande av följdleveransbegreppet, då ska jag återkomma till riksdagen. Men så länge de nuvarande reglerna gäller är den min och myndighetens skyldighet att följa dem efter bästa förmåga.</textBlock>
    <textBlock id="i-f863cb2f9f1f0d2d">Lars Ohly säger att jag måste leva upp till det som jag har sagt här i riksdagen, att vi ska skärpa politiken mot Indien på ett sådant sätt att man där förstår vad vi tycker om den säkerhetspolitiska linje som Indien har slagit in på. Det har vi gjort. Vi säger nej till i princip allt nytt, alla nya system och alla nya leveranser.</textBlock>
    <textBlock id="i-59747ab6867b00bc">Jag kan försäkra Lars Ohly - även om det inte är offentliggjort och även om det inte är så publikt - att det finns mycket avancerade marknadsföringsprojekt som har avbrutits. Förhandlingar har inte fullföljts därför att vi har gett så klara besked. Nya affärer finns helt enkelt inte i pipelinen. De skärpningar som vi har gjort bara på vapenexportområdet - och för att inta tala om alla andra politikområden - är bland de hårdaste som finns bland jämförbara länder.</textBlock>
    <textBlock id="i-68dbbaf6f2b954b0">Det hela handlar om detta enda som återstår, nämligen: Vad är det för konsekvenser av gamla åtaganden som vi fortsätter att leva med? Och vad har vi förhållningssätt till dem?</textBlock>
    <textBlock id="i-b24a7d13d621ffc2">När det gäller följdleveranserna skulle Sverige för sin del aldrig drömma om att köpa något vapensystem alls utan att vi vore helt säkra på att vi kunde få reservdelar i många år, under hela systemets livslängd.</textBlock>
    <textBlock id="i-55a4a0ebc45fea66">Det är ju inte annorlunda för andra länder. Inget land skulle köpa försvarsmateriel utan att veta att man kommer att få följdleveranser. Antingen har vi sådana regler eller också finns vi inte med på marknaden. Så enkelt är det. Antingen har vi en så hög tröskel att endast embargo beslutat i FN eller EU är skäl nog för</textBlock>
    <textBlock id="i-eebc86e46b83a6b7">Sverige att bryta ingångna avtal med andra länder eller också slutar vi att exportera vapen över huvud taget.</textBlock>
    <textBlock id="i-a7e4824756e758f2">Det är en orsak till att det är så viktigt att ha en hård prövning vid nya åtaganden. Har vi väl godkänt en affär en gång måste vi räkna med att godkänna följdleveranser av reservdelar och ammunition under många år framöver. Det är därför som vi är så noga med den första prövningen, trots att företagen gnisslar tänder över alla de marknader som är stängda för dem och trots att konkurrenterna får sälja.</textBlock>
  </contentBlock>
  <contentBlock page="0" id="i-59081eab068dd1e3">
    <textBlock id="i-40fbbb626c92ccb2">Anf.  35  LARS OHLY (v):</textBlock>
    <textBlock id="i-48d874260abdd126">Fru talman! Handelsministern påstår att jag egentligen skulle ha framställt interpellationen som en sorts förevändning att angripa de nuvarande reglerna. Så är det inte. De nuvarande reglerna kan gott diskuteras, och jag välkomnar den begreppsförklaring som statsrådet säger ska komma till riksdagen med anledning av utredningen om följdleveransbegreppet.</textBlock>
    <textBlock id="i-3f9d05859414c472">Snarare är det så att jag har farhågor för att den svenska politiken håller på att förändras i mindre restriktiv riktning. De exempel som jag nämnde där regeringen har stoppat följdleveranser, t.ex. till Australien, till Burma och till Storbritannien, visar ju på en ganska hård inställning till följdleveranser.</textBlock>
    <textBlock id="i-2d8d99222475bba4">Följdleveranser ska naturligtvis ske om inte förhållandena har ändrats. Om vi exporterar vapen enligt svenska regler, och vi får möjlighet att exportera delar till vapnen som en följd av ingångna avtal och om förhållandena inte har ändrats, är det självklart att följdleveranser ska ske.</textBlock>
    <textBlock id="i-68071f0758683cfc">Frågan är väl snarare om vi inte till något pris eller i något fall kan stoppa följdleveranser till ett land som enligt Sverige bedriver kärnvapenpokerpolitik.</textBlock>
    <textBlock id="i-d630dda4c16d1bc8">Är det en omöjlighet för oss att använda något annat än minskade biståndsmedel som bestraffning av ett land som rustar upp och som faktiskt äventyrar säkerheten i hela världen? Är det så att följdleveranserna är viktigare än att markera Sveriges hårda inställning till kärnvapenupprustningen och till det pågående kriget mellan Indien och Pakistan? Eller är det kanske så att vi i dag ser en harmonisering till regler som är mer vanliga ute i Europa, nämligen regler som är ganska långt ifrån den svenska restriktiva hållningen? Är det kanske så att vi ser en början på det som kommer att bli resultatet av det pågående sexnationsarbetet om gemensamma regler för försvarsmaterielindustrin? Är det kanske så att vi inte ska förvänta oss en skärpning utan en uppmjukning av de regler som finns om både vapenexport och följdleveranser?</textBlock>
    <textBlock id="i-70acc96fff9bd41c">Jag tycker att det är rimligt att ifrågasätta följdleveranserna också av det skälet att det inte offentligt har redovisats ett enda argument för att detta skulle vara en följd av det avtal som en gång slöts. Snarare har det ifrågasatts om avtalet verkligen förbinder</textBlock>
    <textBlock id="i-69b7420fa487fa17">Sverige att till varje pris ge de följdleveranser som nu är på tapeten.</textBlock>
    <textBlock id="i-d051c467b268a63e">Det rimliga vore att Bofors inte får tillstånd att sälja reservdelar och ammunition till ett vapensystem i Indien när Indien befinner sig i krig, har genomfört och fortsätter att genomföra en kärnvapenupprustning, och då vi inte har hört att Sverige har lämnat några leveransgarantier i det gamla avtalet.</textBlock>
    <textBlock id="i-922e214d0b508d24">Jag tycker att det är rimligt att Sverige nekar Bofors tillstånd att sälja materiel till vapen som bevisligen används av de indiska styrkorna i kriget i Kashmir. Jag tycker att det är rimligt att Bofors inte får genomföra sådana leveranser till en stat som genom kärnvapenprov och nationalism är på väg att utlösa eller dras in i ett kärnvapenkrig med Pakistan.</textBlock>
  </contentBlock>
  <contentBlock page="0" id="i-0ce55cd762fb8439">
    <textBlock id="i-c65613bddcf76747">Anf.  36  Statsrådet LEIF PAGROTSKY (s):</textBlock>
    <textBlock id="i-9f4fc5d84932bb45">Fru talman! Lars Ohly är orolig över att vi håller på att förändra synen på detta i en mindre restriktiv riktning. Det tror jag att jag kan försäkra Lars Ohly och övriga ledamöter som till äventyrs har infunnit sig här att så inte är fallet.</textBlock>
    <textBlock id="i-ed81b90bb1e3ae2f">Varje enskilt fall ska bedömas för sig på egna meriter. Varje enskilt fall har kännetecken som skiljer sig från andra. Jag för min del anser att tillämpningen av följdleveransbegreppet har snävats in. Fyra ansökningar av tio som kommer in till och behandlas av</textBlock>
    <textBlock id="i-d7b100195b8f6bcf">Inspektionen för strategiska produkter avslås, inte därför att man har sagt att det är oviktigt att göra följdleveranser, utan därför att man har gjort en prövning och kommit fram till att i fyra fall av tio är kopplingen till den ursprungliga affären för svag.</textBlock>
    <textBlock id="i-c56e18bbb85ab628">Man tycker inte att det klarar tröskeln för att bli bedömt som en följdleverans. Det tycker jag är ett bevis som vederlägger Lars Ohlys påstående. Det intygar ju verkligen att det faktiskt görs en individuell, noggrann och sträng bedömning.</textBlock>
    <textBlock id="i-b6b452a4a127d816">I de fall som det gäller i Indien utgår jag från att myndigheten som har att göra  bedömningar i de enskilda fallen har gjort en lika sträng granskning och prövning som man har gjort av de 40 % som man har valt att avslå och kommit fram till att de uppfyller de mycket stränga krav som vi ställer.</textBlock>
    <textBlock id="i-b50c6ad0e68ea5ce">Lars Ohly säger också att kärnvapen ska vara skäl för att avbryta alla sådana här relationer, inklusive konsekvenser av gamla avtal och även skriftliga bindande avtal, mellanstatliga avtal och annat, att det ska vara tabu att sälja någonting. Får jag då fråga om det också gäller Frankrike? Gäller det bara vissa kärnvapenländer, eller gäller det kärnvapenländer generellt?</textBlock>
    <textBlock id="i-6c73106edb6b19b7">Gäller det kärnvapenländer som är nya, inte gamla?</textBlock>
    <textBlock id="i-5cfad2e1380929f6">Ska de gamla få fortsätta? Det tycker jag att det skulle vara intressant att få svar på, för några andra kriterier har jag svårt att se. Jag har nämligen aldrig hört Lars</textBlock>
    <textBlock id="i-88865ba258973bf5">Ohly på allvar hävda att vi ska stänga av Frankrike från den här typen av följdleveranser, även om jag då och då har hört uttalanden från Lars Ohlys parti om att vi inte ska sälja till några Natoländer, eftersom</textBlock>
    <textBlock id="i-15e45a6799caa0a7">Nato ju varit inblandat i stridigheter i forna Jugoslavien.</textBlock>
    <textBlock id="i-a16aeba6b6c84d39">Det skulle vara intressant att få ett klarläggande i just den här frågan: Gör Frankrikes kärnvapenprov i</textBlock>
    <textBlock id="i-a0df66e937647949">Söderhavet att Sverige, enligt Lars Ohlys och Vänsterpartiets mening, bör ställa in alla följdleveranser till all svensk materiel som finns i det franska försvaret?</textBlock>
  </contentBlock>
  <contentBlock page="0" id="i-68943f59a48c346f">
    <textBlock id="i-25df1b0e9fbbd9fd">Anf.  37  LARS OHLY (v):</textBlock>
    <textBlock id="i-a6aa10832dfd46a4">Fru talman! Det är tre saker som jag vill ta upp.</textBlock>
    <textBlock id="i-a26ebfda528a5a6b">Det första är en fråga i slutet på statsrådets andra inlägg, nämligen om krigsmaterielindustrins möjlighet att överleva om man inte följer ingångna avtal.</textBlock>
    <textBlock id="i-3ed8873102c8fdff">Jag vågar påstå att vi försöker inta en ganska konstruktiv hållning till den svenska krigsmaterielindustrin.</textBlock>
    <textBlock id="i-1b0e702f38b69a2d">Vi diskuterar just nu tillsammans med Näringsdepartementet framtiden för Celsius och de svenska statliga intressen som finns där. Men det innebär inte att vi vill ge något generellt klartecken till följdleveranser, även om de följer av avtal. Om t.ex. en part bryter mot ett annat avtal eller mot samma avtal, anser vi inte att det finns någon förpliktelse för den svenska staten och den svenska regeringen att till varje pris uppfylla sina förpliktelser enligt avtal. Det gäller t.ex., enligt uppgifter, Haubitzaffären som var på tapeten i somras. Jag har inte fått något belägg för att det är en garanti för följdleveranser i den affär som vi nu diskuterar.</textBlock>
    <textBlock id="i-52dbc9981f10366e">De siffror som statsrådet tog upp angående krigsmaterielärenden, som visade att 40 % hade avslagits, gäller för tiden 1988-1996. Det är den undersökningen, antar jag, där 101 ärenden anmäldes till Exportkontrollrådet. 60 av affärerna tillstyrktes och 41 avstyrktes. Men sedan dess har vi sett en oroande tendens, att alltfler ärenden inte ens kommer upp till</textBlock>
    <textBlock id="i-4111d7ce54db8755">Exportkontrollrådet. Jag är rädd för att vi faktiskt håller på att få en förändring.</textBlock>
    <textBlock id="i-0c102035c2e424b4">Slutligen: Statsrådet Pagrotsky frågade mig om vi ska fortsätta att sälja vapen till Frankrike. Nej, när man genomförde provsprängningarna hade det varit rimligare att vi hade sagt att i och med att man bröt mot ett internationellt avtal, som provstoppsavtalet är, finns det all anledning för Sverige att använda alla medel för att avbryta de prov som Frankrike genomförde och även stoppa leveranser.</textBlock>
  </contentBlock>
  <contentBlock page="0" id="i-95697e39abde06a1">
    <textBlock id="i-0e3ddfb9d9031cc9">Anf.  38  Statsrådet LEIF PAGROTSKY (s):</textBlock>
    <textBlock id="i-537f0390ac842634">Fru talman! Tack för det klarläggandet. Samtidigt som Lars Ohly sitter i diskussioner med Näringsdepartementet om försvarsmaterielföretaget Celsius framtid vill han att vi ska se till att Celsius inte längre ska få underhålla de produkter som de har sålt till det franska försvaret, att följdleveranser till Frankrike inte längre ska utgå. Så tolkar jag Lars Ohlys svar.</textBlock>
    <textBlock id="i-00260cb394764d87">Jag tycker att han var ganska tydlig på den punkten och att det var ett intressant besked.</textBlock>
    <textBlock id="i-097a54371c0e3ee2">Lars Ohly tar återigen upp statistiken. Jag tycker att det är rätt konstigt att företagen kommer till Inspektionen och säger att de har en följdleverans, eftersom det i 40 % av fallen visar sig att det inte är någon riktig följdleverans. Jag hoppas att de slutar att göra det, så att det som kommer in och anges vara följdleveranser bara är riktiga följdleveranser. Därmed kan relationstalet förändras. Men det har tydliggjorts att det sker en sträng prövning och att tröskeln är hög för att följdleveranskriteriet ska anses uppfyllt.</textBlock>
    <textBlock id="i-f2763e273b309594">Sedan till frågan om vem som bryter avtal. Om en annan part i ett avtal bryter detta ska det också befria</textBlock>
    <textBlock id="i-a9c5d943eebbf337">Sverige från att hålla sin del. Jag konstaterar att Lars</textBlock>
    <textBlock id="i-d2f9d997bdb1f7fe">Ohly redan har anmält detta till KU, alltså det aktuella fall som har varit uppe i den här debatten. Lars</textBlock>
    <textBlock id="i-517ef42c81771a3e">Ohly rusade åstad innan Vänsterpartiets representant hade fått besked i Exportkontrollrådet om hur det förhöll sig. Det var en panikartad utryckning för att hinna före Miljöpartiets anmälan till Exportkontrollrådet om att få upp frågan den ordinarie vägen för informationsgivning. Vi kommer att få diskutera det här i anslutning till KU-prövningen.</textBlock>
    <textBlock id="i-1a9024a45ae69df2">Till sist: Sverige tillhör de länder som har den mest restriktiva exportkontrollpolitiken i hela världen.</textBlock>
    <textBlock id="i-23b6aaa6891667d6">När Lars Ohly kritiserar den politiken undrar jag om det inte är måttstocken det är fel på snarare än politiken. Ingen i hela världen verkar duga åt Lars Ohly. Vi för en restriktiv politik. Men vi är inte radikalpacifister, vi socialdemokrater. Vi tycker att Sverige ska ha ett försvar och att det är en nödvändig beståndsdel i en alliansfri politik. Ska alliansfriheten vara trovärdig behöver man en inhemsk försvarsindustri av högsta klass, och det går inte i isolering. Det krävs en viss export.</textBlock>
    <textBlock id="i-86268a0385568e57">Konsekvensen av det är att man ibland ställs inför svåra avvägningar - som i fallet Indien. Ibland ställs man inför valet mellan olika alternativ där inget är perfekt. Men för en seriös politiker går det inte att säga nej till allt som inte är perfekt. Det är det, Lars</textBlock>
    <textBlock id="i-89588bc9cc21b771">Ohly, som kännetecknar seriös, ansvarstagande utrikes- och säkerhetspolitik.</textBlock>
  </contentBlock>
  <contentBlock page="0" id="i-a90c2f63a94eb2d5">
    <textBlock id="i-6416c9409d6de6e0">Överläggningen var härmed avslutad.</textBlock>
  </contentBlock>
  <contentBlock page="0" id="i-60f492115e150ee4">
    <textBlock id="i-fae98c2c3447c92b">8 §  Hänvisning av ärenden till utskott</textBlock>
  </contentBlock>
  <contentBlock page="0" id="i-01636d40da1f9d4e">
    <textBlock id="i-0fd54ba9b59596bb">Föredrogs och hänvisades</textBlock>
    <textBlock id="i-4b009d3131aa4f3b">Propositioner</textBlock>
    <textBlock id="i-ba32ed6c433bd94d">1999/2000:26 och 27 till justitieutskottet</textBlock>
    <textBlock id="i-03413e4758a8fa82">1999/2000:30 till försvarsutskottet</textBlock>
  </contentBlock>
  <contentBlock page="0" id="i-1805614df0abc169">
    <textBlock id="i-f7b7ab42207cdd16">Skrivelse</textBlock>
    <textBlock id="i-b75fb653a96cfc47">1999/2000:33 till näringsutskottet</textBlock>
  </contentBlock>
  <contentBlock page="0" id="i-e2d34ef1ce1f6bea">
    <textBlock id="i-ed8de7cc48fc3b4b">9 §  Bordläggning</textBlock>
  </contentBlock>
  <contentBlock page="0" id="i-fe6f15361a2aae36">
    <textBlock id="i-8fbaba52ed449929">Anmäldes och bordlades</textBlock>
    <textBlock id="i-73153a3c4524161b">Skatteutskottets betänkanden</textBlock>
    <textBlock id="i-fa580010c6a26863">1999/2000:SkU1 Anslagen till Skatteförvaltningen och Tullverket</textBlock>
    <textBlock id="i-4a8b501fa16bc5be">1999/2000:SkU3 Införsel av beskattade varor</textBlock>
    <textBlock id="i-8d23688e4e7b1905">1999/2000:SkU5 Slopade stoppregler</textBlock>
    <textBlock id="i-dc37118a10952109">1999/2000:SkU7 Förmånsbeskattning av miljöbilar, m.m.</textBlock>
    <textBlock id="i-f89cfd36be235745">1999/2000:SkU8 Vissa punktskatte- och tullfrågor, m.m.</textBlock>
    <textBlock id="i-c67ea3ea813e63fc">1999/2000:SkU10 Kontroll av postförsändelser</textBlock>
  </contentBlock>
  <contentBlock page="0" id="i-c971264f9e4061ab">
    <textBlock id="i-aac649fee592d22d">10 §  Anmälan om interpellationer</textBlock>
  </contentBlock>
  <contentBlock page="0" id="i-ba63d1830734aac6">
    <textBlock id="i-1de0efd72c56bc4a">Anmäldes att följande interpellationer framställts</textBlock>
  </contentBlock>
  <contentBlock page="0" id="i-c1b9b923dd188b42">
    <textBlock id="i-970bb570109087d1">den 26 november</textBlock>
  </contentBlock>
  <contentBlock page="0" id="i-04fa3e47c0425a94">
    <textBlock id="i-146e8b6e23694d7b">1999/2000:116 av Kerstin Heinemann (fp) till socialminister Lars Engqvist</textBlock>
    <textBlock id="i-5d04cf1524908a3b">Smittskyddsinstitutet</textBlock>
    <textBlock id="i-190b03852ec42558">1999/2000:117 av Sten Lundström (v) till utrikesminister Anna Lindh</textBlock>
    <textBlock id="i-2249dc734bc7a68f">Turkiets medlemskap i EU och Cypernfrågan</textBlock>
    <textBlock id="i-e4728787fbdd7a4e">1999/2000:118 av Alice Åström (v) till justitieminister Laila Freivalds</textBlock>
    <textBlock id="i-b9e20903a6f82464">Jäviga nämndemän</textBlock>
    <textBlock id="i-ff57d714686ffd10">1999/2000:119 av Kerstin-Maria Stalin (mp) till statsrådet Maj-Inger Klingvall</textBlock>
    <textBlock id="i-18aa4a0572dacd19">Folkbokföring för flyktingar med tillfälliga uppehållstillstånd</textBlock>
    <textBlock id="i-6022b7de331b301d">1999/2000:120 av Stefan Hagfeldt (m) till näringsminister Björn Rosengren</textBlock>
    <textBlock id="i-511e926da5409918">Energibeskattningen</textBlock>
  </contentBlock>
  <contentBlock page="0" id="i-a01229c63c297251">
    <textBlock id="i-f8be9abbd336987b">Interpellationerna redovisas i bilaga som fogas till riksdagens snabbprotokoll tisdagen den 30 november.</textBlock>
  </contentBlock>
  <contentBlock page="0" id="i-33d2013dfcea0b8a">
    <textBlock id="i-044244097aa2de0e">11 §  Anmälan om frågor för skriftliga svar</textBlock>
  </contentBlock>
  <contentBlock page="0" id="i-ff4d9fb849a30f55">
    <textBlock id="i-9250ada3134b0c98">Anmäldes att följande frågor för skriftliga svar framställts</textBlock>
  </contentBlock>
  <contentBlock page="0" id="i-4a4420509552c6c8">
    <textBlock id="i-bb32299bf0a6474e">den 26 november</textBlock>
  </contentBlock>
  <contentBlock page="0" id="i-757b3694f5f8a6d8">
    <textBlock id="i-b071907495a6cd61">1999/2000:279 av Lennart Klockare (s) till socialminister Lars Engqvist</textBlock>
    <textBlock id="i-948c91a614797e82">Kostnader för morbus Gaucher</textBlock>
    <textBlock id="i-937c1f1dd0fb3b34">1999/2000:280 av Johnny Gylling (kd) till miljöminister Kjell Larsson</textBlock>
    <textBlock id="i-2e1af8c3c4c9b73f">Försäljning av E10-bränsle</textBlock>
    <textBlock id="i-6da6ab7fb224ed91">1999/2000:281 av Johnny Gylling (kd) till miljöminister Kjell Larsson</textBlock>
    <textBlock id="i-0cfee893c38b0cd8">Klassning av diesel med etanolinblandning</textBlock>
    <textBlock id="i-f89b5322615db560">1999/2000:282 av Tuve Skånberg (kd) till statsrådet</textBlock>
    <textBlock id="i-280e1b7298cf8361">Ingegerd Wärnersson</textBlock>
    <textBlock id="i-ee142d779b351f5f">Rätten till skolskjuts för särskolebarn</textBlock>
    <textBlock id="i-f92c5a94e2e67a7b">1999/2000:283 av tredje vice talman Rose-Marie</textBlock>
    <textBlock id="i-eb7286f1fea114e6">Frebran (kd) till statsrådet Ingela Thalén</textBlock>
    <textBlock id="i-d604e97842da7ff1">Små företags sjuklönekostnader</textBlock>
    <textBlock id="i-a9b7a2c92b467a2a">1999/2000:284 av Ragnwi Marcelind (kd) till justitieminister Laila Freivalds</textBlock>
    <textBlock id="i-9205fb9a5c47f009">Barnkonventionen och regeringens strategi</textBlock>
    <textBlock id="i-8cdbca2d067d2889">1999/2000:285 av Owe Hellberg (v) till socialminister Lars Engqvist</textBlock>
    <textBlock id="i-9dfb1fafc6501ed3">Rätten till eget boende</textBlock>
    <textBlock id="i-50a7c316e41b6391">1999/2000:286 av Marianne Samuelsson (mp) till miljöminister Kjell Larsson</textBlock>
    <textBlock id="i-660183fb3425f9d0">Miljömodifierade produkter</textBlock>
    <textBlock id="i-a8932dbfa2ee2bd8">1999/2000:287 av Hans Hoff (s) till statsrådet Mona</textBlock>
    <textBlock id="i-c2f765cb281ae752">Sahlin</textBlock>
    <textBlock id="i-bf339df385e9d78b">Lagen om anställningsskydd</textBlock>
    <textBlock id="i-7172ef369abe351a">1999/2000:288 av Murad Artin (v) till utrikesminister</textBlock>
    <textBlock id="i-9436ea33e0289a76">Anna Lindh</textBlock>
    <textBlock id="i-ad409037dfd70842">Diskriminerande lagstiftning i Turkiet</textBlock>
    <textBlock id="i-d67b7e4c55e96caa">1999/2000:289 av Willy Söderdahl (v) till miljöminister Kjell Larsson</textBlock>
    <textBlock id="i-36bb157dd8668225">Fyrverkerier och tungmetaller</textBlock>
    <textBlock id="i-019ddc6211ddfa85">1999/2000:290 av Raimo Pärssinen (s) till statsrådet</textBlock>
    <textBlock id="i-bfa52435a56e841b">Mona Sahlin</textBlock>
    <textBlock id="i-a96ef211bb7f600a">Den statliga företagshälsovården</textBlock>
    <textBlock id="i-3da4e26950fbafc6">1999/2000:291 av Berit Jóhannesson (v) till utrikesminister Anna Lindh</textBlock>
    <textBlock id="i-3f50f59af060ec1d">Barnamord</textBlock>
    <textBlock id="i-a26311b53ff14740">1999/2000:292 av Kenth Skårvik (fp) till näringsminister Björn Rosengren</textBlock>
    <textBlock id="i-3a0a8e1131f6ee73">Mobiltelemarknaden</textBlock>
    <textBlock id="i-73261bc777f79734">1999/2000:293 av Ingegerd Saarinen (mp) till näringsminister Björn Rosengren</textBlock>
    <textBlock id="i-a16f3b6c62f7f088">Nationellt resurscentrum</textBlock>
  </contentBlock>
  <contentBlock page="0" id="i-4661f77ebbfbb41f">
    <textBlock id="i-c97e8e20970dc450">Frågorna redovisas i bilaga som fogas till riksdagens snabbprotokoll tisdagen den 30 november.</textBlock>
  </contentBlock>
  <contentBlock page="0" id="i-141c1dd97514f369">
    <textBlock id="i-d0cc42af949788a9">12 §  Kammaren åtskildes kl. 10.51.</textBlock>
  </contentBlock>
  <contentBlock page="0" id="i-c360e907010f6023">
    <textBlock id="i-5d3c9ce704ac5548"/>
    <textBlock id="i-9d570d8ce377755e">Förhandlingarna leddes av andre vice talmannen.</textBlock>
  </contentBlock>
</protocol>
