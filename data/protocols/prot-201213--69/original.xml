<protocol id="prot-201213--69">
  <contentBlock ix="0">
    <textBlock ix="0">﻿</textBlock>
    <textBlock ix="1">Riksdagens protokoll</textBlock>
    <textBlock ix="2">2012/13:69</textBlock>
    <textBlock ix="3">Torsdagen den 21 februari</textBlock>
    <textBlock ix="4">Kl.  12:00 - 18:04</textBlock>
    <textBlock ix="5">1 § Justering av protokoll</textBlock>
  </contentBlock>
  <contentBlock ix="1">
    <textBlock ix="0">Justerades protokollet för den 15 februari.</textBlock>
    <textBlock ix="1">2 § Avsägelser</textBlock>
  </contentBlock>
  <contentBlock ix="2">
    <textBlock ix="0">Andre vice talmannen meddelade att         Erik Almqvist        (SD) anhållit om entledigande från uppdraget som ledamot i riksdagen.</textBlock>
  </contentBlock>
  <contentBlock ix="3">
    <textBlock ix="0">Kammaren biföll denna anhållan.</textBlock>
  </contentBlock>
  <contentBlock ix="4">
    <textBlock ix="0">Andre vice talmannen meddelade</textBlock>
    <textBlock ix="1">att         Carina Herrstedt        (SD) avsagt sig uppdragen som ledamot i civilutskottet och som suppleant i socialutskottet från och med den 22 februari,</textBlock>
    <textBlock ix="2">att         Björn Söder        (SD) avsagt sig uppdraget som ledamot i utbildningsutskottet från och med den 22 februari,</textBlock>
    <textBlock ix="3">att         Margareta Larsson        (SD) avsagt sig uppdragen som suppleant i finansutskottet, skatteutskottet, justitieutskottet, civilutskottet, socialförsäkringsutskottet, utbildningsutskottet, trafikutskottet, miljö- och jordbruksutskottet, näringsutskottet och arbetsmarknadsutskottet från och med den 22 februari,</textBlock>
    <textBlock ix="4">att         Josef Fransson        (SD) avsagt sig uppdragen som suppleant i kulturutskottet och trafikutskottet från och med den 22 februari,</textBlock>
    <textBlock ix="5">att         Richard Jomshof        (SD) avsagt sig uppdragen som suppleant i kulturutskottet och miljö- och jordbruksutskottet från och med den 22 februari samt</textBlock>
    <textBlock ix="6">att         Mattias Karlsson        (SD) avsagt sig uppdraget som suppleant i utbildningsutskottet från och med den 22 februari.</textBlock>
  </contentBlock>
  <contentBlock ix="5">
    <textBlock ix="0">Kammaren biföll dessa avsägelser.</textBlock>
    <textBlock ix="1">3 § Anmälan om kompletteringsval</textBlock>
  </contentBlock>
  <contentBlock ix="6">
    <textBlock ix="0">Andre vice talmannen meddelade att Sverigedemokraternas riksdagsgrupp på grund av uppkomna vakanser anmält Markus Wiechel som ledamot i civilutskottet och som suppleant i justitieutskottet, Carina Herrstedt som ledamot i utbildningsutskottet och som suppleant i civilutskottet, Björn Söder som suppleant i finansutskottet, socialförsäkringsutskottet, kulturutskottet, utbildningsutskottet, trafikutskottet, miljö- och jordbruksutskottet och arbetsmarknadsutskottet, Stellan Bojerud som suppleant i skatteutskottet, Johnny Skalin som suppleant i justitieutskottet, socialförsäkringsutskottet, socialutskottet, kulturutskottet, utbildningsutskottet, trafikutskottet, miljö- och jordbruksutskottet och näringsutskottet, Kent Ekeroth som suppleant i utrikesutskottet, Mattias Karlsson som suppleant i kulturutskottet samt Sven-Olof Sällström som suppleant i arbetsmarknadsutskottet, samtliga från och med den 22 februari.</textBlock>
  </contentBlock>
  <contentBlock ix="7">
    <textBlock ix="0">Andre vice talmannen förklarade valda         från och med den 22 februari        till</textBlock>
  </contentBlock>
  <contentBlock ix="8">
    <textBlock ix="0">ledamot i civilutskottet</textBlock>
  </contentBlock>
  <contentBlock ix="11">
    <textBlock ix="0">ledamot i utbildningsutskottet</textBlock>
  </contentBlock>
  <contentBlock ix="14">
    <textBlock ix="0">suppleanter i justitieutskottet</textBlock>
  </contentBlock>
  <contentBlock ix="18">
    <textBlock ix="0">suppleant i civilutskottet</textBlock>
  </contentBlock>
  <contentBlock ix="21">
    <textBlock ix="0">suppleant i finansutskottet</textBlock>
  </contentBlock>
  <contentBlock ix="24">
    <textBlock ix="0">suppleanter i socialförsäkringsutskottet</textBlock>
  </contentBlock>
  <contentBlock ix="28">
    <textBlock ix="0">suppleanter i kulturutskottet</textBlock>
  </contentBlock>
  <contentBlock ix="33">
    <textBlock ix="0">suppleanter i utbildningsutskottet</textBlock>
  </contentBlock>
  <contentBlock ix="37">
    <textBlock ix="0">suppleanter i trafikutskottet</textBlock>
  </contentBlock>
  <contentBlock ix="40">
    <textBlock ix="0">suppleanter i miljö- och jordbruksutskottet</textBlock>
  </contentBlock>
  <contentBlock ix="44">
    <textBlock ix="0">suppleanter i arbetsmarknadsutskottet</textBlock>
  </contentBlock>
  <contentBlock ix="48">
    <textBlock ix="0">suppleant i skatteutskottet</textBlock>
  </contentBlock>
  <contentBlock ix="51">
    <textBlock ix="0">suppleant i socialutskottet</textBlock>
  </contentBlock>
  <contentBlock ix="54">
    <textBlock ix="0">suppleant i näringsutskottet</textBlock>
  </contentBlock>
  <contentBlock ix="57">
    <textBlock ix="0">suppleant i utrikesutskottet</textBlock>
  </contentBlock>
  <contentBlock ix="59">
    <textBlock ix="0">4 § Anmälan om inkomna uppteckningar från EU-nämndssammanträden</textBlock>
  </contentBlock>
  <contentBlock ix="60">
    <textBlock ix="0">Andre vice talmannen anmälde att uppteckningar från EU-nämndens sammanträden fredagen den 25 januari och fredagen den 1 februari inkommit.</textBlock>
    <textBlock ix="1">5 § Hänvisning av ärenden till utskott</textBlock>
  </contentBlock>
  <contentBlock ix="61">
    <textBlock ix="0">Föredrogs och hänvisades</textBlock>
  </contentBlock>
  <contentBlock ix="63">
    <textBlock ix="0">den 16 april</textBlock>
  </contentBlock>
  <contentBlock ix="65">
    <textBlock ix="0">den 16 april</textBlock>
  </contentBlock>
  <contentBlock ix="66">
    <textBlock ix="0">6 § Informationsutbytesavtal med Antigua och Barbuda</textBlock>
  </contentBlock>
  <contentBlock ix="67">
    <textBlock ix="0">Föredrogs</textBlock>
  </contentBlock>
  <contentBlock ix="70">
    <textBlock ix="0">Andre vice talmannen konstaterade att ingen talare var anmäld.</textBlock>
  </contentBlock>
  <contentBlock ix="71">
    <textBlock ix="0">7 § Informationsutbytesavtal med Saint Lucia</textBlock>
  </contentBlock>
  <contentBlock ix="72">
    <textBlock ix="0">Föredrogs</textBlock>
  </contentBlock>
  <contentBlock ix="75">
    <textBlock ix="0">Andre vice talmannen konstaterade att ingen talare var anmäld.</textBlock>
  </contentBlock>
  <contentBlock ix="76">
    <textBlock ix="0">8 § Ändring i fartygssäkerhetslagen</textBlock>
  </contentBlock>
  <contentBlock ix="77">
    <textBlock ix="0">Föredrogs</textBlock>
  </contentBlock>
  <contentBlock ix="80">
    <textBlock ix="0">Andre vice talmannen konstaterade att ingen talare var anmäld.</textBlock>
  </contentBlock>
  <contentBlock ix="81">
    <textBlock ix="0">9 § Subsidiaritetsprövning av kommissionens förslag till reviderat tobaksproduktdirektiv</textBlock>
  </contentBlock>
  <contentBlock ix="82">
    <textBlock ix="0">Föredrogs</textBlock>
  </contentBlock>
  <contentBlock ix="85">
    <textBlock ix="0">Kammaren biföll utskottets förslag att ärendet fick avgöras efter endast         en        bordläggning.</textBlock>
  </contentBlock>
  <contentBlock ix="86">
    <textBlock ix="0">Andre vice talmannen konstaterade att ingen talare var anmäld.</textBlock>
  </contentBlock>
  <contentBlock ix="87">
    <textBlock ix="0">10 § En folkhälsopolitik med människan i centrum</textBlock>
  </contentBlock>
  <contentBlock ix="88">
    <textBlock ix="0">Föredrogs</textBlock>
  </contentBlock>
  <contentBlock ix="90">
    <textBlock ix="0">Anf.  1  GUNNAR SANDBERG (S):</textBlock>
    <textBlock ix="1">Herr talman! Nu ska socialutskottet debattera socialutskottets betänkande 6,         En folkhälsopolitik med människan i centrum        .</textBlock>
    <textBlock ix="2">Herr talman! Jag vill inledningsvis yrka bifall till Socialdemokraternas reservationer i betänkandet under punkterna 1, 5 och 12.</textBlock>
    <textBlock ix="3">I Sverige började vi med folkbokföring i mitten av 1700-talet. Då var medellivslängden ca 40 år. Därefter har medellivslängden stadigt ökat och är i dag över 80 år. I världen finns det i dag en miljard undernärda och en miljard överviktiga människor.</textBlock>
    <textBlock ix="4">Man kan ställa sig frågan vad de viktigaste orsakerna är till att medellivslängden fördubblats i Sverige under de senaste 250 åren. Man kan också fråga vad orsakerna är till det stora antalet både undernärda och överviktiga i dag.</textBlock>
    <textBlock ix="5">Levnadsvanorna spelar en stor roll för folkhälsans utveckling, inte minst de senaste åren. Men det är framför allt de förbättrade levnadsvillkoren som haft störst betydelse för den förbättrade medellivslängden genom åren och som gör att en miljard är undernärda och en miljard är överviktiga i världen i dag.</textBlock>
    <textBlock ix="6">Jag vill därför understryka vad som sägs i inledningen till det betänkande vi nu behandlar:</textBlock>
    <textBlock ix="7">Det övergripande nationella målet för folkhälsoarbetet är att skapa samhälleliga förutsättningar för en god hälsa på lika villkor för hela befolkningen.</textBlock>
    <textBlock ix="8">I dag är folkhälsan orättvist fördelad och orättvisorna ökar, vilket framgår av den senaste folkhälsorapporten för Sverige från 2009.</textBlock>
    <textBlock ix="9">Skillnaderna i medellivslängd mellan låg- och högutbildade ökar. För kvinnorna är skillnaden 6 år om man jämför bästa och sämsta kommun, Danderyd respektive Älvdalen. Bland männen är skillnaden hela 8,4 år när man jämför Danderyd och Ljusnarsberg.</textBlock>
    <textBlock ix="10">I den senaste folkhälsosammanställningen från Socialstyrelsen kan följande läsas om orsakerna bakom denna ojämlikhet i folkhälsan.</textBlock>
    <textBlock ix="11">Valdeltagandet ligger fortfarande på en historiskt låg nivå. Personer med kort utbildning röstar i lägre utsträckning.</textBlock>
    <textBlock ix="12">Arbetslösheten är högre bland personer med kort utbildning.</textBlock>
    <textBlock ix="13">Andelen elever i årskurs 9 som är behöriga till gymnasieskolan har gradvis minskat och ligger nu på den lägsta nivån på 2000-talet.</textBlock>
    <textBlock ix="14">De senaste decenniernas trend mot allt renare luft i tätorter har planat ut, och det går för närvarande inte att urskilja någon tydlig utvecklingstrend.</textBlock>
    <textBlock ix="15">Stillasittande fritid och övervikt är vanligare bland personer med kort utbildning.</textBlock>
    <textBlock ix="16">Rökning är vanligare bland personer med kort utbildning.</textBlock>
    <textBlock ix="17">Rapporten ger en dyster bild av folkhälsan i Sverige när man ser till de socioekonomiska förhållandena. Personer med hög utbildning har oftare hälsosamma levnadsvanor än de med kort utbildning. Den höga arbetslösheten förstärker denna bild. Den sjunkande andelen behöriga till gymnasieskolan under det senaste årtiondet gör att målet om ökad jämlikhet kommer att förbli aktuellt även åren framöver.</textBlock>
    <textBlock ix="18">Vi har satt upp ett antal mål för bättre folkhälsa. Målen handlar om ett stort antal vitt spridda områden, allt från delaktighet och inflytande i samhället, ekonomiska och sociala förutsättningar, barns och ungdomars uppväxtvillkor och hälsa i arbetslivet till miljö, matvanor och fysisk aktivitet.</textBlock>
    <textBlock ix="19">Herr talman! Jag kan självklart helt ställa mig bakom dessa folkhälsomål. De är förmodligen de mest radikala och framåtblickande folkhälsomålen i hela världen, något som vi kan vara stolta över. Målen att vi alla ska kunna vara delaktiga i samhällsutvecklingen, få goda sociala och ekonomiska förutsättningar, en god uppväxt och ett gott arbetsliv i en bra miljö är alla relaterade till bra levnadsvillkor. Andra mål är mer inriktade mot levnadsvanor.</textBlock>
    <textBlock ix="20">Hur lever vi som politiker upp till dessa folkhälsomål? Jag menar att det finns stora brister i hur regeringen lever upp till genomförandet av dessa folkhälsomål i dag. Detta gäller framför allt det som handlar om förbättring av våra levnadsvillkor. Men det gäller också försöken att öka jämlikheten i folkhälsan.</textBlock>
    <textBlock ix="21">Den representativa demokratin har i Sverige till stor del formats genom de folkrörelser som växte sig starka vid förra seklets början. Nykterhetsrörelser, frikyrkorörelser och inte minst arbetarrörelsen växte fram med ett brett folkligt deltagande.</textBlock>
    <textBlock ix="22">Förtryck och orättvisor bekämpades. Folkhemmet växte fram. Målet var att alla skulle få vara med. Fördelningen av resurser var viktig och skulle ske genom att resurser fördelades från dem som hade mer till dem som hade mindre. När svårigheter drabbade någon av oss i livet skulle det solidariska generella välfärdssystemet träda in och skydda oss från dessa svårigheter.</textBlock>
    <textBlock ix="23">Mödra- och barnhälsovård utvecklades för att hjälpa gravida och barn från en för tidig död. Barnbidrag, lekskolor och föräldrapenning skapades för att båda föräldrarna skulle få möjligheter till arbete och inkomst. En skola för alla barn genomfördes. Arbete åt alla men också sjukpenning och arbetslöshetsersättning blev viktigt liksom goda bostäder. Att få en värdig ålderdom kunde förverkligas genom allmän pension.</textBlock>
    <textBlock ix="24">Utgångspunkten var: åt alla efter behov av alla efter förmåga.</textBlock>
    <textBlock ix="25">Folkhemmet, i form av den generella välfärdspolitiken, är förmodligen den viktigaste folkhälsopolitik vi någonsin utvecklat i Sverige. Detta folkhem har främst riktat in sig på våra levnadsvillkor och ett jämlikare samhälle. Folk var beredda att betala skatt för att i utbyte få denna sociala trygghet.</textBlock>
    <textBlock ix="26">I dag är den sociala tryggheten urholkad, med många barn som lever i relativ fattigdom. Många yngre kvinnor mår dåligt, och var fjärde ung person är arbetslös. Många kvinnor är sjukskrivna på grund av psykiska besvär. Vem får vara med i folkhemmet i dag?</textBlock>
    <textBlock ix="27">I dag har regeringen för lite fokus på de folkhälsomål som berör våra levnadsvillkor och som är så viktiga för en förbättrad folkhälsa. Mycket av regeringens politik ser mer till konkurrens än till samverkan och solidaritet. Där har folkhälsoarbetet blivit alltmer individinriktat, med risk för en skyll-dig-själv-mentalitet.</textBlock>
    <textBlock ix="28">Sammanfattningsvis vill jag säga att jag med glädje kan se de positiva trenderna i folkhälsan i Sverige, med den generellt fortsatta ökade medellivslängden och den generellt minskade tidiga dödligheten i folksjukdomar som hjärtinfarkt, liksom förbättringen av vissa levnadsvanor som minskad rökning. Men jag är bekymrad över bristen på folkhälsoarbete kring våra levnadsvillkor och bristen på ökad jämlikhet för att skapa en god jordmån för ett gott liv.</textBlock>
    <textBlock ix="29">Vi socialdemokrater värnar om folkhemstankens visioner också i dagens nya Sverige. Vi vill fylla det med invånare med en förbättrad och jämlik folkhälsa. Här handlar det i högsta grad, med Olof Palmes ord, om att politik är att vilja.</textBlock>
  </contentBlock>
  <contentBlock ix="91">
    <textBlock ix="0">I detta anförande instämde Ann Arleklo, Lennart Axelsson, Catharina Bråkenhielm, Christer Engelhardt och Meeri Wasberg (alla S).</textBlock>
    <textBlock ix="1">Anf.  2  GUNVOR G ERICSON (MP):</textBlock>
    <textBlock ix="2">Herr talman! Folkhälsa, som vi debatterar här i dag, handlar om livskvalitet. Folkhälsa kan också ses som den sociala dimensionen av ett långsiktigt hållbart samhälle, som det så klokt formulerades i början av 90-talet på FN-konferensen i Rio.</textBlock>
    <textBlock ix="3">Jag beklagar verkligen att folkhälsofrågor inte är högt prioriterade för regeringen. Ministern är inte ens här i dag. Tydligen är de inte så högt prioriterade för vare sig statsrådet eller regeringen.</textBlock>
    <textBlock ix="4">Fördelningspolitik påverkar i allra högsta grad hur vi mår. Många politiker ignorerar det  så även i alliansregeringen. Skillnader i livsvillkor mellan olika grupper visar sig i form av ojämlik hälsa. Och skillnaderna ökar i Sverige mellan olika grupper i samhället. En politik mot segregation, diskriminering och utanförskap och för minskade klyftor ger därför stora hälsovinster.</textBlock>
    <textBlock ix="5">Den skrift jag nu visar upp heter         Liv  det är jag den förste att skriva under på. Strukturen i riksdagen gör dock att vi diskuterar olika budgetinsatser på olika ställen.</textBlock>
    <textBlock ix="6">Miljöpartiet lyfte upp infrastrukturen. Ni har dock inga reservationer på infrastrukturområdet inom folkhälsopolitiken, utan de ligger på infrastrukturen. Det gör att situationen ser ut som den gör.</textBlock>
    <textBlock ix="7">Samtidigt lyfter vi upp en hel del frågor. Centerpartiet har bland annat motionerat om myggbekämpning, och det ligger på det här. Det är ett hälsohot som ligger lite utanför.</textBlock>
    <textBlock ix="8">Kemikalier och så vidare är viktiga frågor, men vi får behandla dem i den ordning som är.</textBlock>
    <textBlock ix="9">Det vore visserligen intressant att ha den debatten här och nu, men det finns också många andra faktorer som påverkar hälsan och som finns på andra politikområden. Flera här har diskuterat arbetsmarknadspolitik. Det kanske inte alltid hör hemma i denna debatt, men det påverkar givetvis.</textBlock>
    <textBlock ix="10">Det är oerhört många faktorer som påverkar människors hälsa. Det måste vi ha med oss genomgående inte bara när vi diskuterar folkhälsopolitiken här i dag. De är något som vi kanske ska ta med oss till våra partikamrater för bredare debatter och diskussioner.</textBlock>
    <textBlock ix="11">Anf.  30  GUNVOR G ERICSON (MP) replik:</textBlock>
    <textBlock ix="12">Herr talman! Det är just det som är det stora problemet med regeringens politik när det gäller folkhälsan. Regeringen hade kunnat välja att i den här skrivelsen lyfta in många fler frågor eftersom det finns en struktur som alla partier i Sveriges riksdag var överens om 2003 när den nuvarande folkhälsopolitikens grund lades fast, nämligen att man skulle jobba brett med ett övergripande mål att minska klyftorna och att man skulle se till att jobba övergripande inom elva målområden. De elva målområdena berör en mängd politikområden. Ett målområde handlar om miljöer och produkter. Om regeringen hade velat hade man kunnat lyfta in detta. Om utskottet hade velat hade man i sitt yttrande över skrivelsen kunnat skriva att man ser allvarligt på hoten från kemikalier, klimatförändringar och luftutsläpp. Ni valde att inte göra det.</textBlock>
    <textBlock ix="13">Vi i Miljöpartiet har ett antal gånger motionerat om att man ska ändra på det här arbetssättet. Vi har hittills inte fått gehör för det. Jag hoppas att ni kan ändra er på den punkten.</textBlock>
    <textBlock ix="14">När det gäller de ekonomiska frågor som jag har lyft upp här tidigare vill jag säga att det i debatten har låtit som om det inte finns något att göra och som att sir Michael Marmot inte visste. Man vet visst. WHO har antagit en resolution som säger att man ska minska gapet  closing the gap in a generation  när det handlar om makt, inflytande och resurser. Där har alliansregeringen långt kvar.</textBlock>
    <textBlock ix="15">Anf.  31  RICKARD NORDIN (C) replik:</textBlock>
    <textBlock ix="16">Herr talman! Som vi hörde när Barbro Westerholm talade kan de generella insatserna riskera att öka gapet. De som har förmåga att ta till sig kunskap ökar sin kunskap och därmed sin hälsa.</textBlock>
    <textBlock ix="17">Jag är den första att skriva under på att Marmot har gjort många intressanta saker. Det kommer vi att få höra mer om i utskottet om ett par veckor. Jag tror också att det finns mycket som vi kan göra när det gäller samhällsekonomiska analyser av folkhälsa för att sätta in i en svensk kontext. Då blir det också spännande att höra Malmökommissionens tankar och synpunkter.</textBlock>
    <textBlock ix="18">Det är också viktigt att se till att den som håller i pengapåsen ser vilka folkhälsoinvesteringar som är möjliga att göra. Hur betalar de sig på lång eller kort sikt, och vilka möjligheter finns? Det kommer vi säkert att återkomma till.</textBlock>
    <textBlock ix="19">Anf.  32  ROLAND UTBULT (KD):</textBlock>
    <textBlock ix="20">Herr talman! Först vill jag yrka bifall till förslaget i betänkande SoU6         En folkhälsopolitik med människan i centrum        .</textBlock>
    <textBlock ix="21">För mig låter det här som ljuv musik  människan i centrum. Det är väl så i svensk politik att vi mer och mer har riktat in oss på att ställa människan i centrum och utgå från personers olika behov och möjligheter. Vi går mer och mer ifrån att se människor i grupper och ser i stället till varje människas situation. Men jag menar att man ska se upp för ett samhälle där det bara är individens eget förverkligande som står i centrum.</textBlock>
    <textBlock ix="22">Vi talar inom den internationella kristdemokratin om personalismen. Grundtanken där är just att människan är en person, inte endast en individ sig själv nog och inte heller endast en anonym del av samhällskroppen. En person är en individ, men också en del av en mängd gemenskaper, en del självvalda men också en del som man inte själv har valt. Dessa naturliga gemenskaper är både en viktig del av personens jag och nödvändiga för att den enskilde ska kunna utvecklas. De som är med i gemenskaperna är där både för att själva utvecklas och få stöd och för att ge detsamma tillbaka till de övriga medlemmarna. Den gemenskap som anses vara viktigast för den enskildes utveckling och goda liv är familjen. Kristdemokratiska partier runt om i Europa, även vi i Sverige, brukar därför ofta hålla försvaret av familjen högt.</textBlock>
    <textBlock ix="23">Det övergripande målet för folkhälsoarbetet är att hela befolkningen ska ha förutsättningar för en god hälsa på lika villkor. Förverkligandet av en sådan politik vilar på några viktiga byggstenar.</textBlock>
    <textBlock ix="24">En sådan byggsten är barns och ungas uppväxtvillkor. Det är ingen hemlighet att det är Kristdemokraternas fokusområde nummer ett. Så här står det i socialutskottets betänkande: En trygg anknytning till och ett gott samspel med föräldrarna skapar förutsättningar för goda uppväxtvillkor och en god fysisk och psykisk hälsa under uppväxten och även senare i livet.</textBlock>
    <textBlock ix="25">Regeringen har under flera år satsat ganska många miljoner, närmare bestämt 140, på lokala föräldrastöd.</textBlock>
    <textBlock ix="26">En annan byggsten är samverkan. Här är tanken att man från olika myndigheters sida ska gå från stuprörstänkande till mera av samverkan mellan stat, kommuner och landsting samt näringslivet och det civila samhället. Jag har själv arbetat tio år i en ideell organisation och sett den kraft och energi som finns där.</textBlock>
    <textBlock ix="27">Där kan man tala om att komma nära människan och sätta människan i centrum. De människor som vi arbetade med i Göteborg hade antingen en psykiatrisk problematik eller ett missbruk eller både och, alltså en dubbeldiagnos. De flesta som vi arbetade med var hemlösa.</textBlock>
    <textBlock ix="28">Det engagemang som våra fältarbetare visade var enormt. Jag minns särskilt en kvinna som kom direkt från gatan. Hon sa: Jag vet inte om jag finns. Det var ingen som hade tilltalat henne på länge. Andra människor hade betraktat henne med förakt. Hon hade inte haft kontakt med sina anhöriga på länge; kontakterna var brutna. När hon satte sig i minibussen på väg till hemmet för hemlösa kvinnor sade hon: Jag vet inte om jag finns. Självkänslan var förlorad. Så kom hon in i den värme som det civila samhället kan ge kanske mer än något annat. Man får uppleva att man är respekterad, och man möts i ögonhöjd. I det finns en kraft och en energi som jag tycker att vi ska ta vara på.</textBlock>
    <textBlock ix="29">Ett gott samhälle byggs med en bra balans mellan stat, näringsliv och ett civilt samhälle.</textBlock>
    <textBlock ix="30">Herr talman! En tredje byggsten för att förverkliga folkhälsopolitiken är stärkt kunskapsstyrning.</textBlock>
    <textBlock ix="31">Jag vill uppehålla mig vid psykisk ohälsa som ökar. Jag vill lyfta fram det viktiga projektet Hjärnkoll. Hela den satsningen är ett regeringsuppdrag som drivs av myndigheten Handisam och nätverket Nationell samverkan för psykisk hälsa. Hjärnkoll är en kampanj som arbetar för ökad öppenhet kring psykisk ohälsa med målet att alla ska ha samma rättigheter och möjligheter oavsett psykiskt funktionssätt. Motorn i kampanjen är över 300 personer som kallas ambassadörer och berättar om sina egna erfarenheter av psykisk ohälsa.</textBlock>
    <textBlock ix="32">Psykisk ohälsa är den vanligaste orsaken till sjukskrivningar. Nästan fyra av tio sjukskrivna har den diagnosen. Det är framför allt bland kvinnor mitt i livet som den psykiska ohälsan har ökat kraftigt. Ändå är det så, och då stöder jag mig på projektet Hjärnkolls undersökning där man har frågat 1 000 tjänstemän, att 47 procent uppger att förebyggande arbete kring psykisk ohälsa inte förekommer på arbetsplatsen, trots att det är den vanligaste orsaken till sjukskrivningar. Här finns mycket att göra.</textBlock>
    <textBlock ix="33">När det gäller barn och unga är vi tillbaka i föräldrastödet och de nära gemenskapernas betydelse. Regeringen gör mycket när det gäller att i samarbete med bland andra Sveriges Kommuner och Landsting genomföra särskilda satsningar för att förbättra vården för barn och unga med psykiatrisk problematik.</textBlock>
    <textBlock ix="34">Det preventiva arbetet och insatser som den virtuella ungdomsmottagningen på nätet, umo.se, är viktiga inslag.</textBlock>
    <textBlock ix="35">Regeringen har också tagit initiativ till att pröva ett självmordsförebyggande program som har utvecklats i Australien  The Mental Health First Aid Training and Research Program, MHFA. Syftet är att undanröja de tabun och stigman som finns när det gäller självmord och psykisk sjukdom.</textBlock>
    <textBlock ix="36">Herr talman! Jag genomför tillsammans med Hjärnkoll ett arrangemang i början av april här i Sveriges riksdag, då Norges förre statsminister Kjell Magne Bondevik från Kristelig Folkeparti kommer. Bondevik är den enda statsminister i verksamhet, såvitt jag vet, som sjukskrivit sig på grund av utmattningsdepression. Det hände 1998. Han kommer hit för att berätta om hur han förlorade all kraft att utföra sitt uppdrag. Han kommer hit just för att minska stigmatiseringen när det gäller psykisk ohälsa.</textBlock>
  </contentBlock>
  <contentBlock ix="92">
    <textBlock ix="0">Anf.  33  MEERI WASBERG (S):</textBlock>
    <textBlock ix="1">Herr talman! En av de mest angelägna frågorna för folkhälsan är att minska de sociala och ekonomiska klyftor som finns i Sverige i dag. Vi vet att ojämlikhet i ekonomiska resurser bidrar till ojämlikhet i hälsa, vilket flera har lyft fram i debatten. Det borde leda till slutsatsen att omfördelning av ekonomiska resurser kan påverka graden av ojämlikhet i hälsa.</textBlock>
    <textBlock ix="2">Detta är ett av skälen till att jobben är viktiga för folkhälsan. Ett arbete och en uppgift betyder mycket för självkänslan. Det har flera andra tagit upp i debatten. Det handlar om möjligheten att klara sig själv, det sociala kontaktnätet och så vidare.</textBlock>
    <textBlock ix="3">Men detta kan inte ställas i motsats till bra och trygga socialförsäkringar. Vi möts dagligen av berättelser från människor som har kommit rejält i kläm på grund av de försämringar som den så kallade alliansregeringen har gjort vad gäller sjukförsäkringen.</textBlock>
    <textBlock ix="4">Om jag minns rätt var det i går som denna onådiga lunta överlämnades till den parlamentariska socialförsäkringsutredningen. Där kan vi ta del av flera människoöden som få av oss, om ens någon, skulle önska vår värsta ovän.</textBlock>
    <textBlock ix="5">Drivkraften att få möjlighet att klara sig själv är stark. Men den understöds knappast av den utförsäkringspolitik som förs i dag. Många av dessa människor upplever sig dessutom vara helt rättslösa.</textBlock>
    <textBlock ix="6">Jag tänker på en berättelse som jag fick mig till livs häromdagen. Den handlar om en person för vilken en anonym anmälan inte bara har resulterat i att själva utbetalningen av sjukförsäkringen har stoppats utan också att återkravet har landat i brevlådan innan överklagningstiden har gått ut.</textBlock>
    <textBlock ix="7">Vad detta innebär i form av oro och inte minst sagt en försämrad hälsa för denna person och hans eller hennes familj kan vi bara fundera på. Tanken om folkhälsa lyser med sin frånvaro när vi talar om dessa saker.</textBlock>
    <textBlock ix="8">På detta sätt tycker jag att det finns en folkhälsodimension i detta sammanhang som man borde fundera över. Det borde vara självklart att man är         för        tidig och individuellt anpassad rehabilitering om det nu är arbete som ska vara i fokus. Men regeringen passar i den frågan.</textBlock>
    <textBlock ix="9">Folkhälsa är inte bara en fråga om att uppmana och uppmuntra till sundare vanor, utan i politiken handlar det om vilka förutsättningar som finns för att kunna leva sundare. Därför är det angeläget att motverka och minska de sociala och ekonomiska klyftor som finns i Sverige i dag. Det blir mer och mer angeläget för varje dag.</textBlock>
    <textBlock ix="10">Avslutningsvis vill jag ansluta mig till yrkandet som min partikollega Gunnar Sandberg tidigare har framfört.</textBlock>
  </contentBlock>
  <contentBlock ix="93">
    <textBlock ix="0">I detta anförande instämde Gunnar Sandberg (S).</textBlock>
  </contentBlock>
  <contentBlock ix="94">
    <textBlock ix="0">Överläggningen var härmed avslutad.</textBlock>
  </contentBlock>
  <contentBlock ix="95">
    <textBlock ix="0">Ajournering</textBlock>
  </contentBlock>
  <contentBlock ix="96">
    <textBlock ix="0">Kammaren beslutade kl. 13.54 på förslag av andre vice talmannen att ajournera förhandlingarna till kl. 14.00 då frågestunden skulle börja.</textBlock>
    <textBlock ix="1">Återupptagna förhandlingar</textBlock>
  </contentBlock>
  <contentBlock ix="97">
    <textBlock ix="0">Förhandlingarna återupptogs kl. 14.00.</textBlock>
    <textBlock ix="1">11 § Statsministerns frågestund</textBlock>
    <textBlock ix="2">Anf.  34  TALMANNEN:</textBlock>
    <textBlock ix="3">Jag hälsar statsministern välkommen.</textBlock>
    <textBlock ix="4">Nuonaffären</textBlock>
    <textBlock ix="5">Anf.  35  MIKAEL DAMBERG (S):</textBlock>
    <textBlock ix="6">Herr talman! Den så kallade Nuonaffären har snurrat runt i medierna i snart två veckors tid, och regeringen har fått hård kritik. Statsministern har glidit på svaren, både till oss i oppositionen och till journalister. Därför är jag glad att statsministern är i riksdagen i dag och kan svara rakt och tydligt på mina frågor.</textBlock>
    <textBlock ix="7">I februari 2009 köpte det helstatliga bolaget Vattenfall holländska Nuon för 97 miljarder kronor. Det var en mycket stor affär, faktiskt den största kontantaffären i Sveriges historia. Det var dock också en mycket dålig affär  en affär som skapat miljardförluster för svenska staten och de svenska skattebetalarna. Det var en affär statsministern avråddes från att godkänna, av sina egna tjänstemän.</textBlock>
    <textBlock ix="8">Min fråga till statsministern i dag är väldigt enkel: Varför godkände du Vattenfalls köp av Nuon för 97 miljarder kronor trots att dina egna tjänstemän avrådde från detta?</textBlock>
    <textBlock ix="9">Anf.  36  Statsminister FREDRIK REINFELDT (M):</textBlock>
    <textBlock ix="10">Herr talman! Jag ska ge samma svar i dag som jag har givit i alla andra sammanhang: Regeringen har inte fattat något beslut om detta; det har gjorts i Vattenfalls styrelse. Det är förankrat i regeringen via då ansvarigt statsråd, Maud Olofsson. Detta har hon redogjort för.</textBlock>
    <textBlock ix="11">Jag ifrågasätter om det är möjligt att som Socialdemokraterna nu gör i kampanjer framställa det som att 97 miljarder därmed har gått förlorade. Jag skulle tycka att det vore intressant om Mikael Damberg kunde redogöra för hur Stefan Löfven har kommit fram till denna siffra, att vi skulle ha förlorat 97 miljarder. Jag tror att det är för tidigt att säga något om detta. Nuon är en del av Vattenfall, och avkastningen har gått upp. Man måste se till mer än pris.</textBlock>
    <textBlock ix="12">I Vattenfalls styrelse satt vid detta tillfälle den tidigare socialdemokratiske näringsministern Anders Sundström. Då blir onekligen frågan tillbaka till Socialdemokraterna: Finns det inget ansvar alls hos Vattenfalls styrelse för detta beslut?</textBlock>
    <textBlock ix="13">Anf.  37  MIKAEL DAMBERG (S):</textBlock>
    <textBlock ix="14">Herr talman! Allt detta kokar ned till ansvar. Statsministern har väldigt lätt att peka finger åt andra men väldigt svårt att se sig själv i spegeln. Någonstans måste också statsministern och regeringen ta eget ansvar för den politik man bedriver. Häromveckan var det Göran Perssons fel att klyftorna ökar i Sverige, och nu är det en avgången näringsministers fel att regeringen fattade ett felaktigt beslut om köpet av Nuon, trots att Regeringskansliets egna tjänstemän förklarade att det var alldeles för dyrt att göra köpet.</textBlock>
    <textBlock ix="15">Statsministern måste fundera över sitt eget ansvar i denna situation. Han påstår nu att han var informerad. Varför agerade inte statsministern om han var informerad? Det var en affär på 97 miljarder kronor som Regeringskansliets egna tjänstemän sade var alldeles för dyr. Min fråga till statsministern kvarstår: Varför godkände regeringen att Vattenfall köpte Nuon för 97 miljarder kronor?</textBlock>
    <textBlock ix="16">Anf.  38  Statsminister FREDRIK REINFELDT (M):</textBlock>
    <textBlock ix="17">Herr talman! Nu kommer ni att höra att jag upprepar mig. Det gör jag därför att Mikael Damberg har så svårt att återge vad jag säger. Regeringen har alltså inte fattat något beslut i detta ärende. Om Mikael Damberg känner till något annat sätt att fatta beslut kring Vattenfall, som gällde under socialdemokratins tid vid makten, är jag intresserad av att höra om det. Gäller det till exempel inköp av kol- och kärnkraft? Fanns det andra sätt att fatta beslut under socialdemokratins tid vid makten?</textBlock>
    <textBlock ix="18">Däremot var det då ansvariga statsrådet, Maud Olofsson, förankrad kring denna affär på det sätt hon har redogjort för. Det skiljer dock inte beslutet från Vattenfalls styrelse, och där hade vi den tidigare socialdemokratiske näringsministern. Förnekar Mikael Damberg detta? Förnekar Mikael Damberg att Vattenfalls styrelse har något ansvar i denna fråga?</textBlock>
    <textBlock ix="19">Anf.  39  TALMANNEN:</textBlock>
    <textBlock ix="20">Jag ger Mikael Damberg 15 sekunders talartid för att reda ut detta.</textBlock>
    <textBlock ix="21">Anf.  40  MIKAEL DAMBERG (S):</textBlock>
    <textBlock ix="22">Herr talman! Det pinsamma för statsministern blir att Regeringskansliet nu har tillstått att de hade uppgifter bland sina tjänstemän om att det inte var en bra affär för Vattenfall. Man informerade dock inte ens styrelsen om dessa underlag. Detta har i alla fall framgått i medierna. Styrelsen fick alltså inte veta att Regeringskansliet trodde att affären inte var lönsam.</textBlock>
    <textBlock ix="23">Anf.  41  Statsminister FREDRIK REINFELDT (M):</textBlock>
    <textBlock ix="24">Herr talman! De som fattade beslutet, Vattenfalls styrelse, ska alltså  beroende på att det i styrelsen sitter en socialdemokratisk tidigare näringsminister  nu framställas som att de inte visste någonting. Det är en fullkomligt fantastisk slutsats.</textBlock>
    <textBlock ix="25">Jag är absolut beredd att stå upp för det ansvar regeringen har haft eftersom vi var förankrade via Maud Olofsson på det sätt som angivits. Socialdemokratin måste dock börja se till vilka som har fattat beslut och vara beredda att se att de också har ett ansvar.</textBlock>
    <textBlock ix="26">Alliansens mål</textBlock>
    <textBlock ix="27">Anf.  42  GUSTAV FRIDOLIN (MP):</textBlock>
    <textBlock ix="28">Herr talman! Nästa år är det tio år sedan Alliansen bildades. Alliansen hade två tydliga mål. Det ena var att bryta socialdemokratins långa monopolinnehav av regeringsmakten, och det andra var att sänka skatterna.</textBlock>
    <textBlock ix="29">Jag får väl erkänna att detta är mål man kan ha viss sympati för, men det är också mål som är avklarade. De är färdiga och avbockade, och Sverige står nu inför mycket stora utmaningar: 150 000 unga söker jobb utan att få ett, 12 000 barn lämnar varje år nionde klass utan att ha med sig det de behöver för att gå vidare till gymnasiet, och i Alliansens takt kommer vi att nå klimatmålen först 150 år för sent.</textBlock>
    <textBlock ix="30">Om fyra dagar möter statsministern sina partiledarkolleger i Alliansen i Annie Lööfs föräldrahem i Maramö. Jag vill därför fråga: När ni kommer ut från stugvärmen, har ni med er någon ny politik och några idéer för att möta utmaningarna med jobben, skolan och klimatet? Eller blir det bara nya arbetsgrupper?</textBlock>
    <textBlock ix="31">Anf.  43  Statsminister FREDRIK REINFELDT (M):</textBlock>
    <textBlock ix="32">Herr talman! Nästa år är det åttonde året i rad som de rödgröna har misslyckats med att formera ett regeringsalternativ som står gentemot Alliansen. Det är i grunden det regeringspolitik till slut handlar om. Det sitter åtta partier i denna riksdag, och det finns inget parti som har större stöd än 30 procent. Ödmjukt ska man då inför svenska väljare erkänna att ingen ensam kan göra anspråk på regeringsmakten.</textBlock>
    <textBlock ix="33">Var och en av oss som representerar olika parter vill mycket, men förmågan att regera tillsammans med andra avgör om man kan bära regeringsmakten. Det har Alliansen insett, men det saknar de rödgröna partierna insikt om. Vad vi än producerar i Maramö gör vi alltså mer än vad ni har åstadkommit tillsammans någonsin.</textBlock>
    <textBlock ix="34">(Applåder)</textBlock>
    <textBlock ix="35">Anf.  44  GUSTAV FRIDOLIN (MP):</textBlock>
    <textBlock ix="36">Herr talman! Ibland är det mer tydligt än annars att statsministern är generationskamrat med Henrik Schyffert  för det där måste väl ändå ha varit ironi. Jag kom med en fråga om vad Alliansen vill göra åt den växande arbetslösheten, de sjunkande resultaten i skolan och den skenande klimatförändringen, och Alliansens företrädare svarar genom att börja prata om oppositionen.</textBlock>
    <textBlock ix="37">Jag är uppriktigt oroad över att statsministern verkar ägna mer uppmärksamhet åt hur man ska hantera ett valresultat om ett och ett halvt år än åt de utmaningar Sverige står inför här och nu. Jag kan upplysa om en sak: Det är inte så att utmaningarna när det gäller skolan, jobben och klimatet tar paus i väntan på resultaten från Alliansens arbetsgrupper. Därför vill jag än en gång fråga statsministern: När ni kommer ut från mötet i Maramö, kommer ni att ha någon ny politik att presentera? Eller är det någon annan typ av möte  ska ni spåna valsloganer en gång till?</textBlock>
    <textBlock ix="38">Anf.  45  Statsminister FREDRIK REINFELDT (M):</textBlock>
    <textBlock ix="39">Herr talman! Jag är jättestolt över att få delta i möten som också handlar om att förbereda mig för kommande val och lägga grund för hur vi ska möta framtidsutmaningar. Jag är dock även stolt över att riksdagen har antagit den budget som innehöll satsningar på 23 miljarder till bland annat skolan och forskning och innovation.</textBlock>
    <textBlock ix="40">Vi gör detta i ett Europa där nära nog alla andra drar ned, höjer skatter och gör nedskärningar på många områden. Sverige satsar för att kunna möta en internationell konjunkturavmattning och minskad efterfrågan på många av våra exportprodukter. Ja, det får sysselsättningseffekt här, som i många andra länder, men vi har haft resurser och utrymme att göra investeringar som andra saknar resurser för.</textBlock>
    <textBlock ix="41">Det tycker jag i grunden är bra. Det är effekten av en ansvarsfull politik. Jag ska gärna erkänna att det tar tid att få till förändringar av resultaten i den svenska skolan  därför att reformer tar tid. Vi visste vad vi ville göra bland annat när det gäller betygssystemet när vi tillträdde 2006, men det var först strax före jul som sjätteklassarna fick nya betyg för första gången. Sådana är ledtiderna i demokratin, och det tar naturligtvis ännu längre tid innan resultaten syns.</textBlock>
    <textBlock ix="42">Brottspåföljder</textBlock>
    <textBlock ix="43">Anf.  46  JIMMIE ÅKESSON (SD):</textBlock>
    <textBlock ix="44">Herr talman! Det finns många skäl för ett samhälle att straffa dem som begår brott på olika sätt, statsministern. Delvis handlar det givetvis om att man ska skydda samhället och de laglydiga medborgarna från grova brottslingar. Om man håller dem inlåsta kan de inte begå nya brott; det är ganska enkelt att förstå. Det är en viktig poäng.</textBlock>
    <textBlock ix="45">En annan viktig poäng är att vi på något sätt måste upprätthålla respekten för de lagar som vi stiftar i den här församlingen i god demokratisk ordning. Ett annat skäl är att de som blir offer för ett brott har rätt till upprättelse på olika sätt.</textBlock>
    <textBlock ix="46">Statsministern och även justitieministern har i många olika sammanhang gjort ett stort nummer av att man har skärpt straffen mycket, särskilt vad gäller grova våldsbrott. Häromdagen kunde vi ta del av en granskning från Brottsförebyggande rådet som visar att de så kallade skärpningarna inte har gett någon effekt över huvud taget. Straffnivåerna ligger kvar på ungefär samma nivå som tidigare.</textBlock>
    <textBlock ix="47">Min fråga till statsministern är: När tänker regeringen vidta åtgärder som faktiskt får effekt och som skärper straffen på riktigt?</textBlock>
    <textBlock ix="48">Anf.  47  Statsminister FREDRIK REINFELDT (M):</textBlock>
    <textBlock ix="49">Herr talman! Rättsstatens princip bygger på att vi stiftar lag i Sveriges riksdag och att ett självständigt rättsväsen sedan har att både göra uttolkning och formera praxis. Det är via domstolspraxis som det faktiska utfallet i verkställighet av olika straffpåföljder uttolkas. Ofta fattar riksdagen beslut om långa spann inom vilka man ska lägga straffpåföljderna, och det är sedan i domstol som detta uttolkas. Det tycker jag är en riktig ordning.</textBlock>
    <textBlock ix="50">Detta gör att vi med en majoritet till stöd i riksdagen kan fatta beslut om att vi vill se straffskärpningar för våldsbrott, vilket vi också initialt såg att man i rättsväsendet rättade sig efter för att sedan återgå till kortare påföljder, så som det såg ut förut. Vi har också sett en praxisförskjutning när det gäller påföljder för narkotikabrott, vilket gör att vi just nu ser en bred strafförkortning i Sverige.</textBlock>
    <textBlock ix="51">Detta tar jag på fullt allvar. Det gör hela regeringen. Vi analyserar och följer detta och förbereder oss för att eventuellt vidta olika åtgärder. Vi är inte färdiga med analysen. Men det är helt rätt utformat med lagstiftning, och praxisförskjutning sker i domstolar. Jag vill inte ändra på det, utan det ska se ut så.</textBlock>
    <textBlock ix="52">Anf.  48  JIMMIE ÅKESSON (SD):</textBlock>
    <textBlock ix="53">Herr talman! Det är behjärtansvärt att statsministern ändå erkänner att problematiken finns. Jag är väl medveten om ordningen. Jag har inget annat att säga om den än vad statsministern har.</textBlock>
    <textBlock ix="54">Men det jag frågade var vilka åtgärder man avser att vidta för att komma åt problematiken. Detta är bevisligen ett problem. Om nu domstolarna väljer att hela tiden och ständigt, oavsett vilka signaler vi sänder ut härifrån eller från Regeringskansliet, lägga sig i den nedre delen av straffskalan får det ingen effekt. Det skadar inte minst tilltron till hela systemet när regeringen sänder ut signalen om att det ska bli straffskärpningar och att vi ska ta brotten på allvar och det sedan inte händer någonting. Det skadar tilltron till hela systemet, och så kan vi inte ha det.</textBlock>
    <textBlock ix="55">Jag upprepar min fråga, herr talman: När får vi se åtgärder  och vilka åtgärder får vi se  från regeringen avseende denna problematik?</textBlock>
    <textBlock ix="56">Anf.  49  Statsminister FREDRIK REINFELDT (M):</textBlock>
    <textBlock ix="57">Herr talman! Vi har beställt en översyn som kommer nästa vår. Utvecklingen är inte alldeles entydig. Regeringen och riksdagen har fattat beslut om att till exempel införa en ny straffnivå när det gäller det som kallas för synnerligen grov misshandel. Där har vi lagt minimistraff på fyra år i straffskalan. Det beror på att vi senare såg att den tidigare straffskalan för grov misshandel, som rörde sig från ett till tio år, i realiteten i utfall bara låg nere på miniminivåerna. Jag tycker att det finns all anledning att analysera hur detta med synnerligen grov misshandel har använts.</textBlock>
    <textBlock ix="58">Det är likadant när det gäller det faktum att vi har ändrat i straffskalan för mord, som tidigare antingen gav upp till 10 år eller livstid. Där har vi nu sagt att skalan går upp till 18 år eller livstid.</textBlock>
    <textBlock ix="59">Det finns anledning att analysera detta, men det är inte någon entydig utveckling. Den stora förskjutningen har gällt narkotikapåföljderna. Det finns anledning att analysera detta särskilt. Vi ska återkomma. Vi har bland annat fått analysen beställd till nästa vår, och vi följer detta mycket noga.</textBlock>
    <textBlock ix="60">Löneutvecklingen i Sverige</textBlock>
    <textBlock ix="61">Anf.  50  ULLA ANDERSSON (V):</textBlock>
    <textBlock ix="62">Herr talman! Nyligen visade Sveriges Television dokumentären         Lönesänkarna,        statsministern. Där redovisades att löneandelen av det samlade produktionsresultatet har sjunkit sedan 1980, medan vinstandelen har ökat. Politiken för ökade vinstandelar har ofta motiverats med att den ska öka investeringarna och minska arbetslösheten. Resultatet har emellertid blivit det motsatta. Investeringarna som andel av bnp har trendmässigt minskat sedan 1980, och arbetslösheten har tredubblats.</textBlock>
    <textBlock ix="63">Som bland annat dokumentären, Finanspolitiska rådet, Konjunkturinstitutet och professor Lars Calmfors har konstaterat går regeringens ekonomiska politik i form av jobbskatteavdrag och försämring av a-kassa, sjukförsäkring och arbetsmarknadspolitik ut på att minska löneökningarna. Regeringen har emellertid varit ovillig att erkänna detta.</textBlock>
    <textBlock ix="64">Lägre löneökningar leder till lägre efterfrågan, vilket i sin tur påverkar bnp och sysselsättning negativt. Det faktiska resultatet av regeringens politik har blivit detta. Vi har högre arbetslöshet, lägre sysselsättningsgrad och en ungdomsarbetslöshet som ligger på genomsnittet för euroländerna.</textBlock>
    <textBlock ix="65">Min fråga till statsministern blir: Är du nu villig att erkänna att hela er arbetslinje går ut på att sätta press på lönerna nedåt?</textBlock>
    <textBlock ix="66">Anf.  51  Statsminister FREDRIK REINFELDT (M):</textBlock>
    <textBlock ix="67">Herr talman! Vi sade till svenska folket att det måste löna sig bättre att arbeta, och vi har levererat mycket breda skattesänkningar för alla dem som jobbar deltid såväl som heltid och för låg- såväl som normalinkomsttagare.</textBlock>
    <textBlock ix="68">Ulla Andersson framställer frågan som att lyckoriket rådde 1980. Då gick jag i grundskolan. Det jag lärde mig det året var att det var generalstrejk i Sverige och att vi hade stora problem med vår ekonomi. Att framställa det som lyckoriket varifrån vi faller är något märkligt. Sanningen är att vi har haft en mycket bred reallöneförbättring åren därefter. Det går att belägga detta i alla typer av statistik.</textBlock>
    <textBlock ix="69">Det lönar sig bättre att arbeta i dag än förr. Det är jag stolt över, och det har alliansregeringen bidragit till att möjliggöra.</textBlock>
    <textBlock ix="70">Anf.  52  ULLA ANDERSSON (V):</textBlock>
    <textBlock ix="71">Herr talman! Trenden är mycket tydlig. Lönernas andel av det totala produktionsresultatet har minskat kraftigt, och vinstandelarna har ökat.</textBlock>
    <textBlock ix="72">Det har alltid lönat sig att jobba, herr Reinfeldt. Det du har gjort med jobbskatteavdraget är att sätta en press på arbetstagarna och säga: Nu får ni sänkt skatt, och då kommer ni inte att kräva så stora löneökningar. Det är det hela teorin går ut på.</textBlock>
    <textBlock ix="73">Din finansminister Anders Borg var tidigt ute och krävde att ingångslönerna i kommunsektorn skulle minska. Han tyckte att 16 000 för en undersköterska var för mycket. Din vice statsminister hängde på och krävde sänkta ingångslöner i kommunsektorn med 25 procent. Sedan toppade din näringsminister detta med att kräva sänkta ingångslöner på hela arbetsmarknaden. Resultatet av det skulle i så fall bli ungefär 8 500 för en undersköterska.</textBlock>
    <textBlock ix="74">Du var nyligen ute i Davos och tyckte att Sverige behövde fler låglönejobb. Alla de reformer ni har gjort hittills  försämringarna i a-kassan, försämringarna i sjukförsäkringen och försämringarna i arbetsmarknaden samt jobbskatteavdraget  leder till en press nedåt på lönerna. Detta säger fler och fler: Finanspolitiska rådet, Calmfors, Konjunkturinstitutet och nu även dokumentären. Stå upp för er politik!</textBlock>
    <textBlock ix="75">Anf.  53  Statsminister FREDRIK REINFELDT (M):</textBlock>
    <textBlock ix="76">Herr talman! I Sverige höjer vi lönerna. Vi avviker därmed från många andra länder, där man ägnar sig åt att sänka lönerna. Det tycker jag i grunden är bra. Vi har alltså förenat höjda löner med lägre skatt. Är det någonting som vi dock har lärt oss är det att akta oss för inflationsdriven löneutveckling, det vill säga att det på papperet ser ut som att man får höjd lön, men köpkraften förstärks inte.</textBlock>
    <textBlock ix="77">Så hade vi det under lång tid. Det var många, inte minst lågavlönade, som sade: Detta är ingen bra utveckling. Vi vill ha förstärkt köpkraft. Vi vill se att effekterna av vårt arbete blir att vi får råd med mer  att vi kanske har råd med lite semester och kan unna våra barn lite mer. Det är den utveckling Sverige har sett. Det är i grunden bra.</textBlock>
    <textBlock ix="78">Vi ska fortsätta ha denna utveckling i framtiden. Jag är beredd att ta fler steg för att göra det mer lönsamt att arbeta, och jag tycker definitivt att vi fortsatt ska förena det med att höja lönerna i Sverige. Men lönerna sätts av de avtalsslutande parterna och inte av politiker.</textBlock>
    <textBlock ix="79">Omröstningen om EU:s långtidsbudget</textBlock>
    <textBlock ix="80">Anf.  54  ANNA KINBERG BATRA (M):</textBlock>
    <textBlock ix="81">Herr talman! Den 78 februari samlades statsministern och hans kolleger bland de europeiska stats- och regeringscheferna och kom överens om EU:s så kallade långtidsbudget. Överenskommelsen var förhållandevis positiv jämfört med de förväntningar vi kanske hade. Den samlade budgetens omfång minskar, den svenska rabatten är värnad och den svenska medlemsavgiften har möjlighet att sjunka med ungefär 500 miljoner varje år framöver. Det är en modernare EU-budget där det även finns möjlighet att satsa lite grann.</textBlock>
    <textBlock ix="82">Nu ligger bollen hos Europaparlamentet, där den tyske socialdemokratiske talmannen hotar med hemlig omröstning. Som tur är har åtminstone flera alliansledamöter från Sverige deklarerat att de röstar ja till budgeten. Inför statsministerns besök i morgon på Irland, EU:s ordförandeland, vill jag fråga vad regeringscheferna kan göra och vad statsministern kan göra för att uppmuntra till bästa möjliga ansvarstagande för skattepengarna  för transparens, för värnandet av öppenhet och för bästa möjliga budgetutfall.</textBlock>
    <textBlock ix="83">Anf.  55  Statsminister FREDRIK REINFELDT (M):</textBlock>
    <textBlock ix="84">Herr talman! Det är en bra uppgörelse som slutits. Den är bra för Europa och för Sverige. Det är unikt att vi i denna för många europeiska länder svåra stund kunnat komma överens om en budget som något minskas i omfattning. Det innebär att Sverige, som stod inför risken av kraftigt ökade medlemsavgifter, kommer att få den mest oförändrade och något sjunkande medlemsavgiften kommande år.</textBlock>
    <textBlock ix="85">Nu ska detta hanteras av Europaparlamentet, och precis som angavs åker jag till EU:s ordförandeland Irland i morgon. Det finns inskrivet lösningar som ökar flexibiliteten i användandet av resurserna, som vi vet är viktigt för Europaparlamentet. Det är inte upp till oss att diskutera beslutsmetoderna i Europaparlamentet, men en bärande tanke i ett parlament är att man söker sig dit för att representera sina väljare. Rimligen blir det svårt om man röstar hemligt.</textBlock>
    <textBlock ix="86">Jag har noterat och välkomnar det faktum att alliansledamöterna i Europaparlamentet har sagt sig stå bakom budgeten och rösta för den.</textBlock>
    <textBlock ix="87">Sysselsättningen för ungdomar</textBlock>
    <textBlock ix="88">Anf.  56  ANDERS W JONSSON (C):</textBlock>
    <textBlock ix="89">Herr talman! Jag skulle vilja ta vid där Ulla Andersson slutade. Hon beskrev ju Alliansens politik i rätt mörka ordalag. Jag delar inte alls hennes slutsatser. Vi kan bland annat glädjas över att vi i dag har 200 000 fler sysselsatta.</textBlock>
    <textBlock ix="90">Trots att vi befinner oss i en lågkonjunktur kom det ganska glädjande rapporter från SCB häromdagen. De visar att vi i januari i år jämfört med januari i fjol har en rejäl ökning i sysselsättningen. Tyvärr når det inte alla. Framför allt känner jag oro för många av våra ungdomar, som går arbetslösa alldeles för länge.</textBlock>
    <textBlock ix="91">Min fråga till statsministern blir därför: Hur ska en politik se ut framöver för att svenska ungdomar ska få del av den glädjande sysselsättningsökning som vi förhoppningsvis ser från och med nu?</textBlock>
    <textBlock ix="92">Anf.  57  Statsminister FREDRIK REINFELDT (M):</textBlock>
    <textBlock ix="93">Herr talman! Så är det, under Alliansens tid vid makten har sysselsättningen successivt ökat. Fler kommer in i arbetslivet. Jag ska dock inte sticka under stol med att en av de svåraste utmaningarna är hur vi ska sänka trösklarna för unga människor att kunna komma in på arbetsmarknaden.</textBlock>
    <textBlock ix="94">Några saker måste göras. Vi måste se till att skolan når bättre resultat. Alldeles för många hoppar av eller har otillräckliga kunskaper. I många länder jobbar man med lärlingsformat, med tenureutbildningar  lite av det vi diskuterar inom den så kallade jobbpakten där vi försöker förena arbete med utbildning under handledning. Vi måste erkänna att det är sådant som vi gjort för lite av. Där har andra gjort mer. Det verkar vara ett sätt att få det att fungera bättre.</textBlock>
    <textBlock ix="95">Vi tror också att man ska sänka kostnaderna men ändå ha samma lönenivåer för unga som får jobb. Vi har använt det i vissa branscher och när det gällt att anställa dem som är under 26. Vi tittar löpande på ytterligare åtgärder, såsom bättre coachningsstöd och bättre möjligheter att komplettera luckor i utbildningen. Jag tror att man behöver göra allt detta för att fler unga ska få möjlighet att komma in i arbetslivet.</textBlock>
    <textBlock ix="96">Ersättning till ålfiskare på västkusten</textBlock>
    <textBlock ix="97">Anf.  58  ROLAND UTBULT (KD):</textBlock>
    <textBlock ix="98">Herr talman! Jag har en fråga som gäller ett löfte från en myndighet till en yrkesgrupp, om det löftet ska hållas och vad som händer om det inte hålls.</textBlock>
    <textBlock ix="99">År 2008 beslutade regeringen tillsammans med Fiskeriverket och ålfiskarna på västkusten om fortsatt fiske av ål. Yrkesfiskarna drog då ned 40 procent på sitt fiske. Två år senare fattade Fiskeriverket beslut om att stoppa allt fiske av ål på västkusten. I samband med det beslutet lovade generaldirektören för Fiskeriverket ersättning till dessa yrkesfiskare. Det löftet har inte hållits, vare sig beträffande förlorad inkomst eller beträffande de redskap som ligger och ruttnar på land. Därefter har Fiskeriverket införlivats i den nya myndigheten HaV medan ansvaret för ersättningen hamnat på regeringens bord.</textBlock>
    <textBlock ix="100">Hur ser statsministern på att det utlovade löftet från en statlig myndighet till en yrkesgrupp inte hålls?</textBlock>
    <textBlock ix="101">Anf.  59  Statsminister FREDRIK REINFELDT (M):</textBlock>
    <textBlock ix="102">Herr talman! Jag känner inte till exakta fakta i ärendet och ska därför inte försöka framställa det så. Det jag känner till är att ål, liksom en del andra delar i fiskbeståndet, ständigt diskuteras utifrån uthållighet och ifall det finns tillräckligt stora bestånd. Vi har talat mycket om exempelvis torskens status i Östersjön. Jag har naturligtvis kunnat följa diskussionen om hur ålen klarar sig givet miljögifter, givet olika former av prövningar.</textBlock>
    <textBlock ix="103">Vad exakt som varit bedömningen och vad en generaldirektör har lovat ber jag att få återkomma till i annat sammanhang, för det är jag inte helt insatt i.</textBlock>
    <textBlock ix="104">Anf.  60  ROLAND UTBULT (KD):</textBlock>
    <textBlock ix="105">Herr talman! Det handlar om ett brutet löfte, om att en myndighetschef inte håller det löfte han avgivit. Det är poängen. Yrkesfiskarna står så att säga på torra land och får inte den ersättning som de utlovats.</textBlock>
    <textBlock ix="106">Anf.  61  Statsminister FREDRIK REINFELDT (M):</textBlock>
    <textBlock ix="107">Herr talman! En generaldirektör har en tydlig domän inom vilken han eller hon kan röra sig. Det viktigt att de gör det.</textBlock>
    <textBlock ix="108">När det gäller olika former av ersättning hänförs det ofta till budgetar av skilda slag, som riksdagen i sista hand förfogar över. Det är därför jag säger att jag inte är insatt i detta enskilda ärende och vem som egentligen ska fullfölja ett sådant löfte. Det måste rimligen hänga ihop med vem som utställer löftet. Jag vet inte i detalj mer än så.</textBlock>
    <textBlock ix="109">Styrningen av statliga bolag</textBlock>
    <textBlock ix="110">Anf.  62  KRISTER ÖRNFJÄDER (S):</textBlock>
    <textBlock ix="111">Herr talman! Jag har en fråga som delvis varit uppe till diskussion tidigare i dag, nämligen Vattenfall, men jag vill även tala om Telia. Jag vill ta upp hur regeringen gör för att tillgodose svenska folkets behov av att genom ett ansvarsfullt agerande äga bolag.</textBlock>
    <textBlock ix="112">Vi i näringsutskottet fick en hel del information inför köpet av Nuon. Vi förutsätter att den informationen stämmer. Det innebär att den kommit från Regeringskansliet och från bolaget. Nu gick det inte som det var tänkt, och jag drar därför en parallell till Telia. Det var en likadan situation. Någonting gick inte som det var tänkt. Regeringen borde ha haft, och hade säkert också, en hel del information, men vi har ändå haft två klara misslyckanden.</textBlock>
    <textBlock ix="113">Därför vill jag fråga statsministern om man nu har upprättat ett system som förhindrar den typen av misslyckanden som vi kunnat se i dessa två fall.</textBlock>
    <textBlock ix="114">Anf.  63  Statsminister FREDRIK REINFELDT (M):</textBlock>
    <textBlock ix="115">Herr talman! I alla år jag varit i politiken, och oavsett vilka som varit i regeringsställning, har jag sett att ifall det varit fråga om att köpa eller sälja något har alla alltid varit överens om att det skett till fel pris. Ofta är man dessutom väldigt snabbt färdig med den analysen. Min erfarenhet är att den oftast görs för tidigt och att man ofta måste vänta längre innan man de facto kan avsluta med formuleringar av typen misslyckad eller lyckad.</textBlock>
    <textBlock ix="116">I någon mån är det som förvärvats och finns kvar fortfarande föremål för utveckling. Man måste då se till vilken avkastning verksamheten ger och hur det som man köpt som del av företaget fungerar. Dessutom tycker jag att det är viktigt att hålla på principen att även när staten är helägare till bolag görs de affärsmässiga bedömningarna i bolaget skilt från regeringsmakten och att det finns ett särskilt ansvar för ledning och styrelse. Så tycker jag att det är nu. Så tycker jag att det ska vara i framtiden.</textBlock>
    <textBlock ix="117">Vi är till och med beredda att titta på ifall vi ska lägga över det tydliga ansvarsägandet, eller utförandet av ansvaret kring ägandet, i en egen verksmyndighet just för att ännu tydligare skilja det från regeringsmakten. Vi styr rimligen inte stora bolag från kanslihusstolar.</textBlock>
    <textBlock ix="118">Nuonaffären</textBlock>
    <textBlock ix="119">Anf.  64  CARINA ADOLFSSON ELGESTAM (S):</textBlock>
    <textBlock ix="120">Herr talman! Jag vill fortsätta på spåret angående Vattenfall och affären med Nuon.</textBlock>
    <textBlock ix="121">Statsministern brukar själv säga att vi alltid ska vara rädda om skattebetalarnas pengar. Där är vi väl helt överens.</textBlock>
    <textBlock ix="122">Med tanke på den summa Vattenfall betalade för Nuon och utifrån det uppkomna läget finns det all anledning att känna en viss oro inför framtiden.</textBlock>
    <textBlock ix="123">Det gäller inte minst det som handlar om omställningen till mer miljövänlig energi. Det var ett av de tyngsta argumenten för att affären skulle genomföras. Vi skulle höja teknikkunskapen så att vi skulle kunna få en bättre miljö för framtiden.</textBlock>
    <textBlock ix="124">Mot bakgrund av det undrar jag om det även i framtiden kommer att vara möjligt med det ekonomiska läge som Vattenfall har.</textBlock>
    <textBlock ix="125">Anf.  65  Statsminister FREDRIK REINFELDT (M):</textBlock>
    <textBlock ix="126">Herr talman! Man bör ställa frågor om detta till Vattenfalls ledning och styrelse. Vi har ett ägarinflytande. Det är viktigt att skilja detta åt.</textBlock>
    <textBlock ix="127">Det har ändrats i styrningen av Vattenfall och inriktningen bland annat mot mer förnybart. Jag hörde Vattenfalls vd i radion häromveckan påpeka att just detta leder till att man förändrar mycket av verksamheten.</textBlock>
    <textBlock ix="128">Det är bättre att ledningen för Vattenfall får svara på frågan om de tycker att det finns begränsningar eller möjligheter för att uppnå de mål det har att leva efter.</textBlock>
    <textBlock ix="129">Arbetsförmedlingens överskott</textBlock>
    <textBlock ix="130">Anf.  66  MEHMET KAPLAN (MP):</textBlock>
    <textBlock ix="131">Herr talman! Jag har i min hand en skrift. Det är Arbetsförmedlingens återrapportering 2012 Ekonomiskt utfall.</textBlock>
    <textBlock ix="132">Arbetsmarknadspolitik är statens huvudområde. Kommunerna ska egentligen inte jobba särskilt mycket med detta. Vi vet att enligt den undersökning som Sveriges Kommuner och Landsting gjorde nyligen känner sig 93 procent av kommunerna nödgade att jobba på området. Det är otaliga kolleger ute i kommunerna som sitter i olika arbetsmarknadsnämnder.</textBlock>
    <textBlock ix="133">Min fråga till statsministern är: Vad tänker statsministern göra när regeringen år efter år ger övertydliga direktiv och uppdrag till Arbetsförmedlingen och det varje år skickas miljarder tillbaka? Är det regeringen som räknar fel, eller är det Arbetsförmedlingen som räknar fel? På vilket sätt avser statsministern att hantera det framöver?</textBlock>
    <textBlock ix="134">Anf.  67  Statsminister FREDRIK REINFELDT (M):</textBlock>
    <textBlock ix="135">Herr talman! Anslagen till Arbetsförmedlingen har byggt på prognoser om arbetslöshet som har varit högre än det faktiska utfallet. Det får naturligtvis till konsekvens att det vid några tillfällen har blivit så att resurser har blivit över. Det är inget självändamål att göra slut på skattepengar. Det är rätt att det i så fall ska återföras till statskassan.</textBlock>
    <textBlock ix="136">Nästan varje budget vi har lagt fram på riksdagens bord har sedan inneburit nya volymsatsningar bland annat i arbetsmarknadspolitiken och utbildningspolitiken. Vi har dessutom tillfört mycket fler åtgärder i form av nystartsjobb och coachningsinsatser. Vi har tydliggjort att det finns möjlighet att erbjuda stöd redan från den första dagen när man kommer in på Arbetsförmedlingen. Allt detta finns nu hos Arbetsförmedlingen.</textBlock>
    <textBlock ix="137">Det är en tuff arbetsmarknad och en vikande konjunktur. Det är dessutom så att vi har stängt den tidigare metoden att förtidspensionera bort stora delar av arbetskraften som Socialdemokraterna använde som metod för att dölja arbetslösheten och gått över till att numera försöka anstränga oss i mycket högre utsträckning.</textBlock>
    <textBlock ix="138">Det har gjort att många av dem som är hos Arbetsförmedlingen står väsentligt längre från arbetsmarknaden jämfört med hur det var tidigare. Allt detta påverkar.</textBlock>
    <textBlock ix="139">Arbetsmarknadspolitiken</textBlock>
    <textBlock ix="140">Anf.  68  PATRIK BJÖRCK (S):</textBlock>
    <textBlock ix="141">Herr talman! Jag skulle vilja fortsätta på den linje som Mehmet Kaplan började på och fråga om den misslyckade arbetsmarknadspolitiken.</textBlock>
    <textBlock ix="142">Nu säger statsministern att det inte är något självändamål att använda pengar. Det kan vi vara överens om. Vi har nu hundratusentals arbetslösa samtidigt som var femte rekrytering misslyckas så att lediga jobb inte blir tillsatta.</textBlock>
    <textBlock ix="143">Om man i det sammanhanget ser att Arbetsförmedlingen skickar tillbaka många miljarder blir det kanske lite lättvindigt att säga att det inte är något självändamål att använda pengar. Pengarna ska naturligtvis användas för att matcha de hundratusentals arbetslösa mot de lediga jobb som finns.</textBlock>
    <textBlock ix="144">Här har vi en stark kritik från företagen. De säger själva att de får säga nej till ordrar, att jobb inte blir utförda och att produktion inte blir gjord. Det finns ändå resurser för att lösa problemet, och det finns ett stort problem som alla vill ha löst.</textBlock>
    <textBlock ix="145">Det handlar inte om ett självändamål utan om ett allvarligt samhällsproblem.</textBlock>
    <textBlock ix="146">Anf.  69  Statsminister FREDRIK REINFELDT (M):</textBlock>
    <textBlock ix="147">Herr talman! Det byggde på att prognoser om arbetslöshet låg mycket högre än det faktiska utfallet.</textBlock>
    <textBlock ix="148">Jag har suttit ned med många av de arbetsgivare som är kritiska mot Arbetsförmedlingen. De tycker att det skickas personer från Arbetsförmedlingen som i grunden har varit alldeles för länge utanför arbetsmarknaden, kan för lite och har för lite erfarenhet. Menar Patrik Björck att vi ska sluta anstränga oss att försöka få in dessa personer på arbetsmarknaden?</textBlock>
    <textBlock ix="149">Jag kan berätta vad arbetsgivare eftersöker. Det tror jag att de flesta känner till. De vill ha perfekt arbetskraft med gedigen erfarenhet, gärna med en eller två högskoleutbildningar och med inte alltför stora löneanspråk. Så låter det, Patrik Björck. Ska vi bara sätta oss ned och ge efter för detta och sluta anstränga oss för människor som stått länge utanför arbetsmarknaden, kanske kommer från långvarig sjukfrånvaro och inte har den perfekta erfarenheten?</textBlock>
    <textBlock ix="150">Luras inte till att lyssna bara på arbetsgivarna, Patrik Björck. Lyssna också på dem som söker jobb. Då blir berättelsen lite annorlunda.</textBlock>
    <textBlock ix="151">Industrisysselsättningen</textBlock>
    <textBlock ix="152">Anf.  70  YLVA JOHANSSON (S):</textBlock>
    <textBlock ix="153">Herr talman! Nästan 600 000 människor arbetar i den svenska industrin. De arbetar i en hårt konkurrensutsatt verksamhet där det ställs höga krav på effektivitet, kompetens och förnyelse.</textBlock>
    <textBlock ix="154">Svensk industri står för 75 procent av den svenska exporten. Ändå kunde man höra statsministern säga på World Economic Forum i Davos nyligen att vi brukade ha människor anställda i industrin men att de i princip har försvunnit.</textBlock>
    <textBlock ix="155">Min fråga är: Vad menar statsministern? Har 600 000 människor och 75 procent av svensk export i princip försvunnit?</textBlock>
    <textBlock ix="156">Anf.  71  Statsminister FREDRIK REINFELDT (M):</textBlock>
    <textBlock ix="157">Herr talman! Det är intressant att titta i de skolböcker från förr som beskrev industrigolv som var bemannade av flera tusen personer och sedan själv, som jag har gjort, nu i stora delar av Sverige besöka dessa industrigolv. De är väldigt ofta helt utan människor. Det är kanske en eller två som sitter i kontrollhytter i starkt automatiserad produktion.</textBlock>
    <textBlock ix="158">Det är viktigt för att förstå arbetsmarknadens utmaningar. Det säger något om var vi har varit och var vi är i dag. Det innebär naturligtvis att industrin fortsätter att ha många sysselsatta. Men det är rimligen inte där som den stora mängden nya jobb genereras.</textBlock>
    <textBlock ix="159">Jag får också här frågor från riksdagsledamöter: Vad ska vi göra för de ungdomar som söker jobb? Var växer de nya jobben fram? Det är precis det vi måste svara på.</textBlock>
    <textBlock ix="160">Det är en kraftig förskjutning som sker i svensk arbetsmarknad. Många av jobben vi hade har vi fortfarande kvar. Många av dem har förändrats och ställer helt nya typer av krav än vad som gällde förut.</textBlock>
    <textBlock ix="161">Det viktiga är att ställa frågan: Hur skapar vi grund för att det ska växa fram nya jobb så att ungdomar kan få komma in på svensk arbetsmarknad?</textBlock>
    <textBlock ix="162">Det är vad jag försöker beskriva. Det är naturligtvis viktigt att alla deltar i den diskussionen.</textBlock>
    <textBlock ix="163">Nuonaffären</textBlock>
    <textBlock ix="164">Anf.  72  EVA-LENA JANSSON (S):</textBlock>
    <textBlock ix="165">Herr talman! Jag tänkte gå tillbaka till Nuonaffären och lite tidigare till regeringens hantering och presentation av budgetpropositionen 2008/09 och då utgiftsområde 24. Man skriver: Arbetet med den bolagsgenomgång som regeringen aviserat pågår och omfattar även Vattenfall i den del som rör eventuella förändringar eller förtydligande av uppdrag.</textBlock>
    <textBlock ix="166">Jag uppfattar att budgetpropositionen är en del av hela regeringens och inte bara Näringsdepartementets ansvar. Min första fråga till statsministern är: Anser statsministern att han var delaktig när det gäller arbetet med budgetpropositionen?</textBlock>
    <textBlock ix="167">Den andra frågan är följande. Den 23 februari kunde man läsa på regeringens hemsida: Förvärvet av det holländska Nuon är ett naturligt steg i att skapa ett ännu större värde i Vattenfall.</textBlock>
    <textBlock ix="168">Var det ett för tidigt uttalande?</textBlock>
    <textBlock ix="169">Anf.  73  Statsminister FREDRIK REINFELDT (M):</textBlock>
    <textBlock ix="170">Herr talman! Enligt den svenska regeringsformen har vi kollektivt beslutsfattande i Sverige. Hela regeringen är ansvarig för allt det arbete som regeringen utför och de propositioner som läggs fram. Självklart är regeringschefen ytterst ansvarig.</textBlock>
    <textBlock ix="171">Ursprungsmärkning av processat kött</textBlock>
    <textBlock ix="172">Anf.  74  PYRY NIEMI (S):</textBlock>
    <textBlock ix="173">Herr talman! I ljuset av den köttskandal som pågår inom EU och även här i Sverige har jag en fundering till regeringen.</textBlock>
    <textBlock ix="174">Det har pågått en intensiv debatt om konsumentmakt och livsmedelsindustrins ansvar. Det har också pågått en intensiv debatt om hur livsmedelskontrollerande myndigheter ska fullfölja sina uppgifter, vilka typer av rutiner de ska ha, och så vidare.</textBlock>
    <textBlock ix="175">En fråga som ofta förekommer i sammanhanget och som har förekommit på EU-nivå handlar om obligatorisk ursprungsmärkning av mat. Det finns en sådan regel i dag när det gäller färskt och fryst kött.</textBlock>
    <textBlock ix="176">Min fråga till statsministern blir: Kommer regeringen i ljuset av skandalen att driva på EU-nivå att det också ska bli obligatorisk ursprungsmärkning av processat kött?</textBlock>
    <textBlock ix="177">Anf.  75  Statsminister FREDRIK REINFELDT (M):</textBlock>
    <textBlock ix="178">Herr talman! Jag tror att vi som konsumenter uppskattar om vi vet var det vi handlar kommer ifrån. Frågan är väl mer om det verkligen går att belägga för alla olika typer av produkter, till exempel olika former av matprodukter. Jag har hört Eskil Erlandsson delta i den diskussionen vid flera tillfällen. Det är väl det som har varit grund för ifrågasättande: Hur väl skulle en reglering fungera? Hur går det att med säkerhet belägga vad som är ursprung i de olika fallen? Det måste man rimligen svara på, så att varje form av reglering verkligen leder till det man har önskat.</textBlock>
    <textBlock ix="179">Rubriken är ofta rätt, men alltför ofta motsvarar det man sedan gör inte vad som står i rubriken. Det har jag lärt mig av gedigen erfarenhet. Det är väl också det som har varit föremål för diskussion i detta fall.</textBlock>
    <textBlock ix="180">Antalet högskoleplatser</textBlock>
    <textBlock ix="181">Anf.  76  IBRAHIM BAYLAN (S):</textBlock>
    <textBlock ix="182">Herr talman! Rätt nyligen, och till och med i dag, kunde vi läsa att förre statsministern Thorbjörn Fälldin tänker lämna tillbaka sin doktorshatt till Mittuniversitetet med anledning av nedläggningen av Campus Härnösand. Hela högskoleverksamheten ska läggas ned i Härnösand.</textBlock>
    <textBlock ix="183">Bakgrunden är att regeringen under förra året och också i år väljer att dra ned på antalet högskoleplatser med sammantaget mellan 20 000 och 30 000 platser. Det tyder på att vi kommer att få se en rad av neddragningar över hela landet när det handlar om högskole- och universitetsplatser.</textBlock>
    <textBlock ix="184">Samtidigt ser vi att antalet ungdomar som söker sig till högskolor och universitet är rekordstort. Samtidigt ser vi att antalet ungdomar som skriver högskoleprovet är rekordstort.</textBlock>
    <textBlock ix="185">Min fråga till statsministern blir: Vari ligger klokskapen att under brinnande lågkonjunktur dra ned på antalet universitets- och högskoleplatser så att vi får se den effekt som vi ser nu, att högskolor och universitet försvinner från vissa delar av vårt land?</textBlock>
    <textBlock ix="186">Anf.  77  Statsminister FREDRIK REINFELDT (M):</textBlock>
    <textBlock ix="187">Herr talman! Vi har tillfört resurser till högre utbildning i Sverige och tycker att det är bra att vi kan förstärka kvaliteten. Det är två saker som har inträffat.</textBlock>
    <textBlock ix="188">Det ena, som man bör se över åren, är att vi inte föder lika många barn varje år i Sverige. Variationerna är rätt stora. Ibland har vi stora ungdomskullar, och ibland är de mindre. Om man då möter en kull i högskoleåldern som är mindre kan det rimligen, åtminstone under en tid, påverka hur många platser man har.</textBlock>
    <textBlock ix="189">Det andra är att vi har gjort den förändringen att vi inte utan avgift upplåter högskole- och universitetsplatser i Sverige till studenter som kommer från hela världen. Vi är ett av de sista länderna i världen som på det sättet inför avgifter. Vi kan naturligtvis  jag vet inte hur Socialdemokraterna ser på det  återgå till ett system där vi använder skattebetalarnas pengar till att betala för studenter som kommer från stora delar av världen för att läsa fritt i Sverige. Denna reform har haft den påverkan att färre söker, för det som var drivkraften att komma till Sverige var att det var gratis. Det visar att vi som ifrågasatte det möjligen hade rätt.</textBlock>
    <textBlock ix="190">Tillfällig vårdnadshavare</textBlock>
    <textBlock ix="191">Anf.  78  HILLEVI LARSSON (S):</textBlock>
    <textBlock ix="192">Herr talman! Något av det värsta man kan göra mot sitt barn är att mörda barnets förälder. Tyvärr är det en del föräldrar som mördar den andra föräldern. Det är i de flesta fall pappan som mördar mamman. Man kan verkligen ifrågasätta om den som har mördat barnens mamma är lämplig som vårdnadshavare. Trots detta behåller fyra av tio av dessa pappor vårdnaden om barnen och kan fortsätta att styra deras liv från fängelset.</textBlock>
    <textBlock ix="193">Ett exempel är ett mord ganska nyligen i Malmö, där en kvinna blev ihjälhuggen av sin exman inför barnen, tre och sex år gamla. Under fyra månader hindrade pappan barnen från att få psykologhjälp, vilket de behövde då de skrek på nätterna på grund av detta trauma.</textBlock>
    <textBlock ix="194">Det har kommit ett förslag om att man automatiskt ska sätta in en tillfällig vårdnadshavare och i extrema undantagsfall ompröva detta. Vad tycker statsministern om det förslaget?</textBlock>
    <textBlock ix="195">Anf.  79  Statsminister FREDRIK REINFELDT (M):</textBlock>
    <textBlock ix="196">Herr talman! Jag har vid upprepade tillfällen suttit ned med dem som har varit drabbade av eller arbetar med våld i familjenära relationer. Vi har säkerställt att det nu görs riktiga dödsfallsutredningar kopplat till mycket av detta, då det ofta är män som tar livet av kvinnor som de lever tillsammans med.</textBlock>
    <textBlock ix="197">Det Hillevi Larsson i övrigt hänvisar till, och den beskrivning som det är lätt att känna för, är en följd av svensk lagstiftning. Det är en svår gränsdragning i lagstiftningen om man i det fall den ena föräldern har begått ett allvarligt brott ska anse föräldraskapet förverkat. Så länge man inte ändrar svensk lagstiftning kommer myndigheter och rättsvårdande myndigheter att agera.</textBlock>
    <textBlock ix="198">Men de har att se till barnets bästa  det står också i lagstiftningen. De har möjlighet att göra bedömningar som innebär att man tilldömer någon annan vårdnaden om man anser att det är i barnets intresse.</textBlock>
    <textBlock ix="199">Det finns alltså, och det handlar om att uttolka svensk lagstiftning. Det bör inte jag som representant för regeringen göra, utan det har andra att ta ansvar för.</textBlock>
    <textBlock ix="200">Anf.  80  TALMANNEN:</textBlock>
    <textBlock ix="201">Därmed var dagens utfrågning av statsministern avslutad. Jag tackar statsministern och deltagande ledamöter.</textBlock>
    <textBlock ix="202">12 § Riksrevisionens rapport om statens försäljningar av apotek</textBlock>
  </contentBlock>
  <contentBlock ix="98">
    <textBlock ix="0">Föredrogs</textBlock>
  </contentBlock>
  <contentBlock ix="100">
    <textBlock ix="0">Anf.  81  AGNETA LUTTROPP (MP):</textBlock>
    <textBlock ix="1">Herr talman! Detta blir ett kort anförande.</textBlock>
    <textBlock ix="2">Som ni säkert vet var Miljöpartiet inte alls förtjust i omregleringen av apotek, men det är inte det jag kommer att prata om i dag. Jag kommer att prata om den revision som Riksrevisionen har gjort och uppehålla mig vid en av punkterna.</textBlock>
    <textBlock ix="3">Det handlar om att Riksrevisionen anser att regeringens rapportering till riksdagen om hur försäljningen av apotek har genomförts är knapphändig, otydlig och därför inte ändamålsenlig. Det är någonting som Miljöpartiet instämmer i.</textBlock>
    <textBlock ix="4">Det regeringen svarar på detta är att man visst har gjort redovisningar, delårsrapporter och årsredovisningar för Apoteksgruppen i Sverige Holding AB och verksamhetsberättelse för företag. Tyvärr räcker inte detta. Det behövs en samlad bild över hela processen. Informationen bör vara transparent och begriplig. Det är i dagsläget svårt att få en helhetsbild över omregleringen av apoteksmarknaden. Hur ser utvärderingen ut? Blev det önskat utfall? Finns det risker framöver?</textBlock>
    <textBlock ix="5">Riksrevisionen anser att redovisningen bör omfatta försäljningens affärsmässiga resultat, inklusive de totala kostnaderna och resultat av försäljning i förhållande till riksdagens mål. Var finns redovisningen för den organisatoriska lösning som har gjorts vid försäljning av enskilda apotek? Vilka konsekvenser är det för staten? Vilka risker finns det?</textBlock>
    <textBlock ix="6">Det finns alltså frågor som är obesvarade. Miljöpartiet anser att regeringen bör återkomma till riksdagen med en tydligare rapportering om statens försäljning av apotek.</textBlock>
    <textBlock ix="7">Jag yrkar bifall till vår reservation.</textBlock>
    <textBlock ix="8">Anf.  82  LENNART AXELSSON (S):</textBlock>
    <textBlock ix="9">Herr talman! När vi nu behandlar den här rapporten från Riksrevisionen om försäljningen av apoteken och senare en liknande rapport om tandvårdsstödet kanske det kan vara på sin plats att påminna om vad Riksrevisionen är och gör. Så här beskrivs det på deras hemsida: Riksrevisionens uppdrag är att granska vad statens pengar  jag skulle hellre säga skattebetalarnas pengar  går till och hur effektivt de används. Genom att utföra oberoende revision bidrar vi till att stärka den demokratiska insynen, en god resursanvändning och en effektiv förvaltning i staten.</textBlock>
    <textBlock ix="10">Det finns alltså  i alla fall enligt min uppfattning  goda skäl att ta till sig deras bedömningar och rekommendationer.</textBlock>
    <textBlock ix="11">I den rapport vi nu behandlar har de granskat hur regeringen har skött försäljningen av apoteken. De har bland annat kunnat konstatera  precis som Agneta Luttropp sade nyligen  att regeringens rapportering till riksdagen har varit knapphändig, otydlig och därmed inte tillräckligt ändamålsenlig.</textBlock>
    <textBlock ix="12">Men regeringen känner inte alls igen sig i den beskrivningen utan tycker att man har skött det hela på ett klanderfritt sätt.</textBlock>
    <textBlock ix="13">Vi socialdemokrater har valt att inte lägga någon motion i frågan, eftersom det handlar om själva hanterandet av försäljningen och inte om frågan i sak. Det allvarligaste med apoteksfrågan är annars att den borgerliga regeringen har slagit sönder en väl fungerande del av svensk hälso- och sjukvård och har gjort det besvärligare för många att få tillgång till den medicin de har behov av. Att antalet apotek i storstäderna har ökat kraftigt ändrar inte detta faktum.</textBlock>
    <textBlock ix="14">Socialministern och de flesta andra borgerliga debattörer i denna fråga verkar ha svårt att ta till sig detta. Det underlättar inte arbetet med det som borde vara det viktigaste just nu: att se till att vi som patienter återigen sätts i centrum.</textBlock>
    <textBlock ix="15">Anf.  83  ISABELLA JERNBECK (M):</textBlock>
    <textBlock ix="16">Herr talman! Riksrevisionen har i sin rapport lagt fram synpunkter efter sin granskning av statens försäljningar av apotek och om de har redovisats på ett transparent och ändamålsenligt sätt. Det är relevanta synpunkter som är viktiga att ta upp. Däremot visar regeringens svar i skrivelsen att de är tillgodosedda inom ramen för vad som faktiskt är gjort. Jag vill peka på ett par saker.</textBlock>
    <textBlock ix="17">Det har före försäljningen gjorts ett antal analyser, bland annat Apoteksmarknadsutredningen år 2008. Det gällde förutsättningarna för den som får tillstånd att bedriva detaljhandel. Det fanns också en proposition före omregleringen om just omreglering av apoteksmarknaden. Där angavs en övergripande målsättning med bedömningen att just konkurrensutsättning av en marknad är ett effektivt medel för att nå en ökad mångfald och ett effektivt resursutnyttjande.</textBlock>
    <textBlock ix="18">Bildandet av Apoteket Omstrukturering AB skulle säkerställa konkurrensneutraliteten. I analyser med förslag från både Apoteksmarknadsutredningen och lagrådsremissen angavs minst tre aktörer som ett mått för att nå bra konkurrens. Man valde att sälja ut 49,9 procent av marknadsandelarna i åtta kluster samt ett kluster för småföretagsapotek.</textBlock>
    <textBlock ix="19">Riksrevisionen ger också synpunkter om Apoteksgruppens eventuella informationsövertag. Vi kan se att klusterköparna hade full tillgång till så kallade datarum med både legal och finansiell information om samtliga enskilda apotek, även de apotek som inte såldes ut.</textBlock>
    <textBlock ix="20">När det gäller uppföljningar har regeringen redogjort för försäljningarna löpande i Apoteksgruppen i Sverige Holding AB:s delårsrapporter och årsredovisningar. Den stora och kanske viktigaste utredningen är rapporten om slutredovisning av försäljningarna av apotek, som lades fram i oktober 2012. Det sker också löpande återrapportering i varje budgetproposition.</textBlock>
    <textBlock ix="21">Vad gäller statens ägande av bolag som helhet utvärderar regeringen bolagen löpande och prövar skäl till fortsatt statligt ägande.</textBlock>
    <textBlock ix="22">Den kanske viktigaste utvärdering som man kan göra är att se på hur verkligheten har blivit, se hur förutsättningarna är och titta på marknaden i dag.</textBlock>
    <textBlock ix="23">I verkligheten har precis det som var syftet med omregleringen skett, nämligen att åstadkomma bättre tillgänglighet till läkemedel. Marknaden har utvecklats i god konkurrens. Det har vi sett genom att vi har nått ökad tillgänglighet, ökade öppettider och många fler apotek. De förhoppningar som man hade har till och med överträffats.</textBlock>
    <textBlock ix="24">Man kan ifrågasätta om transparensen har varit god hela vägen. Men om man tittar på resultatet ser man att transparensen är väldigt tydlig, och man kan titta öppet på hur konkurrensen verkligen har blivit.</textBlock>
    <textBlock ix="25">Med det, herr talman, vill jag yrka bifall till utskottets förslag.</textBlock>
  </contentBlock>
  <contentBlock ix="101">
    <textBlock ix="0">Anf.  84  BARBRO WESTERHOLM (FP):</textBlock>
    <textBlock ix="1">Herr talman! Syftet med omregleringen av apoteken var att åstadkomma en bättre tillgänglighet för konsumenterna, att hålla läkemedelskostnaderna låga och att det skulle vara en fortsatt säker och effektiv läkemedelsförsörjning. Det har vi också.</textBlock>
    <textBlock ix="2">Det finns vissa brister beträffande 24-timmarsreglen och generikasystemet. Men där har vi en utredning på gång för att lösa problemen, och branschen är också med och vill lösa 24-timmarsproblematiken.</textBlock>
    <textBlock ix="3">När det gäller processen har riksdagen fortlöpande informerats och tagit ställning steg för steg  det framgår tydligt av betänkandet. Här i riksdagen ställde vi oss bakom Apoteket Omstrukturering AB när det gällde avyttring av aktierna och sedan detta att åstadkomma en konkurrensneutralitet.</textBlock>
    <textBlock ix="4">Man återfinner i betänkandet att regeringen på punkt efter punkt har kunnat bemöta Riksrevisionens kritik när det gäller precisering av regler och villkor för försäljningen och också styrningen av Apoteket AB under vägen. Beträffande information har klusterköparna, precis som Isabella Jernbeck sade nyss, fått samma information som andra.</textBlock>
    <textBlock ix="5">Här finns inte några invändningar att göra, och den slutsatsen anger vi i utskottets ställningstagande.</textBlock>
    <textBlock ix="6">För Folkpartiets del tycker vi att det är viktigare att vi nu diskuterar apotekens roll i hälso- och sjukvården i samhället framöver. Där kan apoteken spela en mycket viktig roll som primärvårdens frontlinje. I samarbete med vårdcentraler och andra vårdgivare kan man åstadkomma väldigt mycket av förbättrad hälsa och förbättrad läkemedelsanvändning genom att utnyttja den kompetens som farmaceuterna har genom sina mångåriga studier. De är en del av hälso- och sjukvården. Här finns det möjlighet för olika apotekskedjor och apoteksinnehavare att utveckla sina modeller i olika delar av landet.</textBlock>
    <textBlock ix="7">Jag yrkar bifall till utskottets förslag.</textBlock>
  </contentBlock>
  <contentBlock ix="102">
    <textBlock ix="0">Anf.  85  RICKARD NORDIN (C):</textBlock>
    <textBlock ix="1">Herr talman! Jag skulle vilja börja med att yrka bifall till utskottets förslag.</textBlock>
    <textBlock ix="2">Efter att ha lyssnat på mina allianskolleger är det svårt att hitta något att tillägga. Regeringens skrivelse med anledning av Riksrevisionens rapport visar ju på punkt efter punkt hur man bemöter kritiken och att Riksrevisionen kanske borde backa på vissa punkter med tanke på den information som vi här i riksdagen faktiskt har fått.</textBlock>
    <textBlock ix="3">Utskottet, eller åtminstone den övervägande majoriteten, delar inte den bild som Riksrevisionen målar upp. Regeringen har i samband med försäljningen av Apoteket AB lämnat stora mängder information och redovisningar till riksdagen. Det har skett både i budgetpropositioner de senaste fyra åren och i olika utredningar, rapporter och skrivelser som den intresserade kan läsa om mer noggrant i utskottets handlingar. Det finns också omfattande analyser gjorda av externa aktörer som belyser konkurrens- och marknadssituationen på hela apoteksmarknaden.</textBlock>
    <textBlock ix="4">Regeringen avser också framöver att fortlöpande återrapportera till riksdagen om utvecklingen för de statliga bolagen. Jag tänker därför inte förlänga den här debatten mer än nödvändigt. Jag vet att vi har fler debatter som kommer, och jag ser fram emot att ta dem också.</textBlock>
    <textBlock ix="5">Anf.  86  EVA OLOFSSON (V):</textBlock>
    <textBlock ix="6">Herr talman! I sin rapport om statens försäljning av apoteken har Riksrevisionen synpunkter på att utförsäljningen kunde ha varit mer transparent och att man borde ha haft mer information till riksdagen. Vänsterpartiet har heller inte väckt någon motion på det här området då det inte rör själva apoteksfrågan.</textBlock>
    <textBlock ix="7">Jag tänker alltså inte här gå in på detta utan bara konstatera att vi hela tiden har varit emot utförsäljningen av stora delar av ett väl fungerande statligt apotek, Apoteket AB, för privata intressen och av ideologiska skäl. Man slog sönder ett välfungerande, patientsäkert och kostnadseffektivt system som hade stort förtroende hos svenska folket. Efter detta har förtroendet för apoteken minskat.</textBlock>
    <textBlock ix="8">Den uppsplittrade marknaden med flera apotek gör att människor får svårare att hitta den medicin de behöver i närmaste apotek. Förtroendet för den medicinska rådgivningen har minskat. Lokaler har i flera fall blivit mindre tillgängliga för människor med rörelsehinder. Personalen upplever sig på många ställen mer stressad och har mindre tid för läkemedelsrådgivning. Man uppger, vilket jag tycker är allvarligt, att deras möjlighet att uppdatera sina kunskaper om läkemedel har minskat. I glesbygden oroar man sig för hur det kommer att se ut på lite längre sikt.</textBlock>
    <textBlock ix="9">När flera aktörer ska in på samma marknad och det gäller en produkt som skrivs ut på recept, där målsättningen är att inte öka konsumtionen, blir det naturligtvis tufft med konkurrensen också. Just nu diskuteras lönsamheten i systemet mycket. Speciellt de små företagen har det tufft. Sverige är troligtvis liksom Norge på väg mot ett oligopol med ett antal stora apotekskedjor som kommer att vara de som finns kvar.</textBlock>
    <textBlock ix="10">Vänsterpartiets ståndpunkt är att Apoteket AB, som fortfarande ägs av oss gemensamt, är viktigt att ha kvar och borde utvecklas. Vi ser läkemedelsdistributionen som en viktig del av hälso- och sjukvården, där patientsäkerhet, tillgänglighet till läkemedel och kostnadseffektiviteten med våra skattepengar är huvudfrågorna.</textBlock>
    <textBlock ix="11">Nu leker den borgerliga regeringen detaljhandel i stället. Vad vi får se är apotek som försöker höja vinsterna genom att ha en mängd andra saker än läkemedel  hudkrämer, kosmetika och en rad andra artiklar som nu tar allt större plats på apoteken  medan man får leta sig fram till receptdisken. Vi tycker att detta var en riktigt dålig reform.</textBlock>
    <textBlock ix="12">Anf.  87  ANDERS ANDERSSON (KD):</textBlock>
    <textBlock ix="13">Herr talman! Vi ska nu behandla Riksrevisionens rapport om försäljningen av apoteken. Jag kan inte påminna mig någon reform som har granskats och utvärderats så djupt som just apoteksreformen. Detta tycker vi är bra. Det vi nu har att ta ställning till är Riksrevisionens rapport, som pekar på ett antal förbättringsområden.</textBlock>
    <textBlock ix="14">Min ambition är att vi ska ha en god närhet till apotek runt om i landet som förutom bra service har kompetens och därmed ger trygghet i hanteringen av läkemedel. Läkemedel är ingen vanlig vara. Det handlar om en viktig del i hälso- och sjukvårdens behandling av enskilda patienter. Det är därför vi har all vår lagstiftning i medicinfrågor.</textBlock>
    <textBlock ix="15">Apoteksomregleringen innebar en stor tillgänglighetsförbättring för allmänheten i vårt land. På ungefär 6 000 ställen säljs nu receptfria läkemedel  många gånger till och med dygnet runt. De flesta i vårt land är redan så vana vid denna utökade service att de inte kan tänka sig något annat eller tänka sig hur det var förut.</textBlock>
    <textBlock ix="16">Antalet öppenvårdsapotek, som är detsamma som vad vi i dagligt tal kallar apotek, har ökat från 930 till 1 250. Detta innebär att mer än 300 nya apotek har öppnats samtidigt som vi har kunnat bibehålla servicen i glesbygd. När det gäller just glesbygdsapoteken finns en planering hos regeringen som innebär att en särskild stödordning är tänkt att inrättas.</textBlock>
    <textBlock ix="17">För övrigt är det intressant att notera att apotekstätheten när vi jämför länen i landet uppvisar en statistik som inte nämns så ofta. Länen i Norrland har den högsta apotekstätheten. Jämtland ligger bäst till följt av Västerbotten, Västernorrland och Norrbotten. I debatten kan man tro att det bara är Stockholm och andra storstadsområden som har hög apotekstäthet, men det är tvärtom. Slutligen kan jag inte låta bli att peka på hur den genomsnittliga öppettiden en normalvecka på apoteken har förbättrats sedan omregleringen. Från att ha varit 45 timmar per vecka är nu genomsnittstiden 53 timmar per vecka. Jag välkomnar dessa förbättringar och menar att de är till glädje för patienter och allmänhet.</textBlock>
    <textBlock ix="18">Herr talman! I betänkandet som vi nu har att behandla, SoU9, instämmer socialutskottet i regeringens bedömning av Riksrevisionens iakttagelser och rekommendationer. Riksdagen har löpande fått information om försäljningarna av apotek under omregleringen av apoteksmarknaden. Även i budgetpropositionerna för 2010, 2011, 2012 och 2013 har regeringen lämnat rapporter om de förändringar som har skett. Jag instämmer i utskottets skrivning där vi säger att denna rapportering har varit tillräcklig och att vi förutsätter att regeringen även i fortsättningen kommer att återrapportera till riksdagen på ett liknande sätt.</textBlock>
    <textBlock ix="19">Med dessa synpunkter vill jag yrka bifall till utskottets förslag.</textBlock>
  </contentBlock>
  <contentBlock ix="103">
    <textBlock ix="0">Överläggningen var härmed avslutad.</textBlock>
  </contentBlock>
  <contentBlock ix="104">
    <textBlock ix="0">13 § Riksrevisionens rapport om det statliga tandvårdsstödet</textBlock>
  </contentBlock>
  <contentBlock ix="105">
    <textBlock ix="0">Föredrogs</textBlock>
  </contentBlock>
  <contentBlock ix="107">
    <textBlock ix="0">Anf.  88  LENNART AXELSSON (S):</textBlock>
    <textBlock ix="1">Herr talman! Var femte vuxen svensk säger att man inte har råd att gå till tandläkaren. Tre av fyra av dem som har dålig tandhälsa uppger att de inte har råd att gå så ofta som de egentligen skulle behöva.</textBlock>
    <textBlock ix="2">Det mest anmärkningsvärda i det här ärendet är att vi har fyra borgerliga partier som inte ser det allvarliga i att det ser ut på det här sättet. Under 2011 och 2012 har flera rapporter publicerats som redovisar hur tandvården är fördelad i befolkningen.</textBlock>
    <textBlock ix="3">Det handlar om ett antal rapporter från både Socialstyrelsen och Försäkringskassan som samtliga visar att ekonomiska skäl är den i särklass vanligaste orsaken till att man avstår från tandvård trots att man skulle behöva det. Det är främst arbetslösa, långtidssjukskrivna, låginkomsttagare och personer födda utanför Europa som avstår av det skälet. Många av dessa grupper har dessutom fått det allt sämre under den borgerliga regeringsperioden.</textBlock>
    <textBlock ix="4">Grundproblemet är dock att det helt enkelt är för dyrt att gå till tandläkaren.</textBlock>
    <textBlock ix="5">Det finns alltså ingen brist på kunskap om hur det ser ut, och det bekräftas också i Riksrevisionens rapport som vi nu behandlar.</textBlock>
    <textBlock ix="6">Vi som politiker med möjlighet att göra skillnad måste börja se dessa sanningar i vitögat och faktiskt göra någonting åt detta. Det är inte värdigt ett rikt välfärdsland som vårt att ställa så många människor utanför en möjlighet att sköta om sina tänder.</textBlock>
    <textBlock ix="7">Det är precis det som Riksrevisionen lyfter fram i sin rapport och som vi socialdemokrater tillsammans med en majoritet i socialutskottet ställer oss bakom. Men de borgerliga partierna säger av någon outgrundlig anledning nej till det.</textBlock>
    <textBlock ix="8">Regeringspartiernas tilltro till att det går att informera bort problemet måste väl även den mest rättrogna borgare inse vara en smula naiv. Deras tanke är att om alla görs medvetna om att det finns ett statligt stöd på 150 eller 300 kronor per år och dessutom ges en möjlighet att göra prisjämförelser mellan olika tandläkare skulle alla som i dag har svårt att få sin inkomst att räcka hela månaden plötsligt få råd att gå till tandläkaren.</textBlock>
    <textBlock ix="9">Herr talman! Ni som var med när vi behandlade Riksrevisionens rapport om försäljningen av apoteken kommer kanske ihåg att jag nämnde att Riksrevisionens uppdrag är att granska vad våra skattepengar går till och hur effektivt de används. Det kan vara bra att tänka på även här, med tanke på borgarnas agerande.</textBlock>
    <textBlock ix="10">Enligt Riksrevisionen bör regeringen se över ett antal områden inom tandvårdsstödet för att kunna få en uppfattning om hur målsättningen om en god tandhälsa för alla har uppnåtts eller vad som kan behöva göras på annat sätt.</textBlock>
    <textBlock ix="11">En majoritet i socialutskottet håller med Riksrevisionen och föreslår tre tillkännagivanden eller, med andra ord, uppdrag till regeringen om tandvårdsstödet.</textBlock>
    <textBlock ix="12">Bakgrunden till det är att det har visat sig att tandvårdsstödet, som infördes genom tandvårdsreformen 2008, har ett antal brister. Det allmänna tandvårdsbidraget har inte fått så många människor att gå regelbundet till tandläkaren som regeringen hade hoppats på. Och det har under varje år blivit pengar över på anslagen. Om man räknar ihop alla de år som reformen har varit i kraft handlar det om ungefär 8 miljarder, totalt, som inte har använts till det som det var tänkt att det skulle användas till. De pengarna hade naturligtvis kunnat användas till att förbättra reformen så att fler hade haft råd att gå till tandläkaren.</textBlock>
    <textBlock ix="13">Högkostnadsskyddet är dessutom utformat så att patienten fortfarande betalar en stor del av kostnaderna själv. 3 000 kronor i egenavgift innan högkostnadsskyddet träder in är väldigt mycket pengar för den som inte har några i plånboken, vilket gör att personer med låga inkomster och stora tandvårdsbehov fortfarande har svårt att ta del av skyddet.</textBlock>
    <textBlock ix="14">Systemet med referenspriser och en prisportal som skulle göra det lättare för patienterna att jämföra priser har inte heller fungerat.</textBlock>
    <textBlock ix="15">Utskottet föreslår därför att riksdagen ger regeringen i uppdrag att följa upp om det allmänna tandvårdsbidraget och högkostnadsskyddet är rätt utformade.</textBlock>
    <textBlock ix="16">Regeringen bör också följa upp om det går att få en fungerande prisportal där alla kan göra prisjämförelser. Det är inte självklart att det går att få till en sådan. Det är inte heller självklart att det blir någon stor mängd av människor som sitter och jämför kostnader mellan tandläkare. Det är andra saker som avgör vilken tandläkare man går till. Oftast handlar det kanske om en relation man har byggt upp med en tandläkare som man känner förtroende för. Då är inte det första man tänker på vad det kommer att kosta när man går dit.</textBlock>
    <textBlock ix="17">Ett tredje förslag till tillkännagivande handlar om att regeringen bör överväga om en myndighet ska få det samlade ansvaret för att patienter får rätt information vid rätt tillfälle så att patientens ställning stärks.</textBlock>
    <textBlock ix="18">Vi socialdemokrater känner oss övertygade om att systemet måste göras om så att ingen ska behöva avstå från att gå till tandläkaren av ekonomiska skäl.</textBlock>
    <textBlock ix="19">Därför säger vi i en reservation tillsammans med Vänsterpartiet och Miljöpartiet att vi också borde ge ett bredare uppdrag till regeringen att utreda och återkomma med ett nytt förslag till tandvårdssystem som gör att vi uppnår tandvårdslagens mål om en god tandhälsa för alla.</textBlock>
    <textBlock ix="20">Tyvärr har vi inte fått en majoritet att ställa upp bakom det kravet. Men jag yrkar bifall till reservation 4 och i alla övriga delar till förslaget i betänkandet.</textBlock>
    <textBlock ix="21">Anf.  89  HENRIK RIPA (M):</textBlock>
    <textBlock ix="22">Herr talman! Ledamöter! Under tolv år styrde Socialdemokraterna. Ingenting hände.</textBlock>
    <textBlock ix="23">När alliansregeringen tillträdde gjordes en stor satsning på tandvård och tandhälsa för att få en god tandhälsa i hela befolkningen genom att utvidga det förebyggande arbetet och ge personer med stort tandvårdsbehov en möjlighet att få tandvårdsbehandlingar till en rimlig kostnad.</textBlock>
    <textBlock ix="24">Sedan den 1 juli 2008 lägger staten ut drygt 6 miljarder årligen på medborgarnas tandvård. Det är en fördubbling jämfört med den tidigare regeringen.</textBlock>
    <textBlock ix="25">För barn och ungdomar upp till 19 år är tandvården fri. Det har införts högkostnadsskydd som innebär att staten betalar 50 procent av tandvårdskostnaderna mellan 3 000 och 15 000 kronor och 85 procent av det som överstiger 15 000 kronor. Det är en rejäl förbättring.</textBlock>
    <textBlock ix="26">Utöver högkostnadsskyddet görs särskilda insatser för vissa grupper som på grund av funktionshinder eller av medicinska skäl har särskilt stora tandvårdsbehov. Dessutom har vi infört en tandvårdscheck som ett led i satsningen på förebyggande tandvård. Det är en check som innebär att alla får 300 kronor vartannat år som kan användas för att betala besök hos tandläkaren. Och för den som är 2029 år eller över 75 år är tandvårdschecken dubbelt så stor, 600 kronor.</textBlock>
    <textBlock ix="27">Man får en tydlig prisbild genom en prisjämförelseportal med fastlagda referenspriser.</textBlock>
    <textBlock ix="28">Socialdemokraterna pratar om att det är pengarna det handlar om. Självklart är det så, men i budgeten finns det inga pengar avsatta för det här från Socialdemokraterna.</textBlock>
    <textBlock ix="29">Riksrevisionen har en del kritik, och vi instämmer i ett antal av de synpunkterna. Men för att en utvärdering ska bli rättvisande och fullt ut användbar bör den genomföras när tandvårdsreformen är helt genomförd. Därför anser vi att Riksrevisionens granskning av det statliga tandvårdsstödet har genomförts för tidigt.</textBlock>
    <textBlock ix="30">Det allmänna tandvårdsbidraget är det första steget. Högkostnadsskyddet är det andra steget. Till det kommer nu ett stöd för tandvård för personer med vissa sjukdomar eller funktionsnedsättningar, det särskilda tandvårdsstödet, som är det tredje steget, som trädde i kraft den 1 januari 2013. Då kommer hela reformen att synliggöras, och det blir en ökad medvetenhet om den.</textBlock>
    <textBlock ix="31">Vi instämmer i Riksrevisionens iakttagelser när det gäller att tandvårdsreformens insatser med det allmänna tandvårdsbidraget ännu inte lett till den ökning av besöksfrekvensen som man hade förväntat sig och att kännedomen om det tyvärr fortfarande är låg, framför allt bland vissa grupper med stora tandvårdsbehov.</textBlock>
    <textBlock ix="32">Men vi har beslutat om informationsinsatser när det gäller tandvårdsstödet, det allmänna tandvårdsbidraget och högkostnadsskyddet. Förhoppningen är att det ska leda till ökad besöksfrekvens och förbättrad munhälsa.</textBlock>
    <textBlock ix="33">Vi delar Riksrevisionens iakttagelse att prisportalen inte fungerade första året. Förutsättningarna för portalens prisjämförelser är nu väl tillgodosedda i fråga om anslutningsnivåerna och kvalitetsindikatorerna. Och i och med den ambitionsförklaring som man nu gör tillsammans med Sveriges Kommuner och Landsting och tandvårdsaktörer, både offentliga och privata, ser vi en förbättring.</textBlock>
    <textBlock ix="34">När det gäller frågan om en ny myndighet  det är väldigt populärt hos Socialdemokraterna att lösa problem med nya myndigheter  tycker vi inte att man ska föregripa beredningen av Vård- och omsorgsutredningens betänkande         Gör det enklare!        Där är just syftet att titta på vissa av de här delarna.</textBlock>
    <textBlock ix="35">Tandvårds- och läkemedelsförmånsverket är väl lämpat för att genomföra uppdraget och reglera hur högkostnadsskyddet ska utformas och samtidigt ansvara för det.</textBlock>
    <textBlock ix="36">Tyvärr vill oppositionen ha konflikt till varje pris. Det här är ett populistiskt utspel som slår in öppna dörrar. Anledningarna till det är tre.</textBlock>
    <textBlock ix="37">1. Regeringen har redan beslutat om informationsinsatser för att öka kunskapen om tandvårdsstödet och avser att göra en lägesbeskrivning som en grund för en utvärdering.</textBlock>
    <textBlock ix="38">2. Regeringen har gjort en överenskommelse med Privattandläkarna och SKL för att öka antalet tandläkarmottagningar som är anslutna till prisjämförelsetjänsten.</textBlock>
    <textBlock ix="39">3. Frågor kring en myndighet med samlat ansvar för patientinformation bereds inom Regeringskansliet genom vård- och omsorgsutredningens rapport.</textBlock>
    <textBlock ix="40">De här tre punkterna är väldigt tydliga.</textBlock>
    <textBlock ix="41">Till detta får läggas att man inte avsätter några ytterligare medel i sin budget. Då kan man prata om att det här påverkar privatpersonernas ekonomi. Men om man inte tillför medel undrar jag: Hur ska man förändra det för dem?</textBlock>
    <textBlock ix="42">Det är klart att det fanns en anledning till att man under sina tolv år inte vidtog några åtgärder. Jag har träffat aktörer som jobbar med mobil tandvård. De pratar om landsting, företrädesvis socialdemokratiskt styrda, som försvårar hemtandvården och som försvårar för de äldre att få den tandvård som de kan begära i sitt äldreboende.</textBlock>
    <textBlock ix="43">Under tolv år hände ingenting under socialdemokratiskt styre.</textBlock>
    <textBlock ix="44">Anf.  90  LENNART AXELSSON (S) replik:</textBlock>
    <textBlock ix="45">Herr talman! Vi söker inte konflikt, utan vi söker stöd för att vi behöver göra en annan och bättre tandvårdsreform. När var femte svensk på frågan om de har råd att gå till tandläkaren svarar att nej, som det ser ut i dag så har jag inte det, då tycker vi, precis som Riksrevisionen, att man måste göra något åt det här.</textBlock>
    <textBlock ix="46">Tycker Henrik Ripa inte att detta är ett bekymmer? Ni ställer ju inte upp på Riksrevisionens rekommendationer om att utreda vad man skulle kunna göra för att uppnå de mål som även ni har ställt er bakom tidigare. Visst måste det väl ändå vara ett bekymmer.</textBlock>
    <textBlock ix="47">I vilka avseenden delar Henrik Ripa Riksrevisionens bedömningar, om det nu är några? På Henrik Ripa låter det som att vi slår in öppna dörrar och att allt är på gång ändå. Men så är det väl inte riktigt, eller hur.</textBlock>
    <textBlock ix="48">Anf.  91  HENRIK RIPA (M) replik:</textBlock>
    <textBlock ix="49">Herr talman! Den bärande punkten i det som vi diskuterar nu är huruvida revisionen har gjorts vid rätt tillfälle.</textBlock>
    <textBlock ix="50">Jag har på tre punkter sagt att vi delar de synpunkter som finns, men vi tycker också att det är rimligt att den här reformen slutförs innan man gör bedömningar av om den fungerar eller inte. Kritiken handlar om att de sämst ställda har störst behov av stöd, och det är de som har problem med ekonomin. Tycker då inte Socialdemokraterna att det är rimligt och relevant att se resultatet av det tredje steget med tanke på att det verkligen är till för de mest utsatta grupperna? Detsamma gäller resultatet av informationssatsningen.</textBlock>
    <textBlock ix="51">Vi utesluter inte att det kommer att behövas fler åtgärder, och det är klart att om vi får regera tolv år till kan vi säkert förbättra ytterligare. Vi ser alla möjligheter att det ska kunna bli ännu bättre i framtiden, men vi vill att den här reformen först ska få sätta sig för att vi ska kunna ha en bra bild av det hela.</textBlock>
    <textBlock ix="52">Anf.  92  LENNART AXELSSON (S) replik:</textBlock>
    <textBlock ix="53">Herr talman! Jag vet inte hur pass mycket Henrik Ripa lyssnade på mitt anförande, men där redovisade jag ett antal undersökningar som allihop visar på precis samma sak: att det finns massor av människor ute i Sverige som inte har råd att gå till tandläkaren och sköta om sina tänder. Är det inte ett tillräckligt underlag för att se över hur vi ska kunna förändra det här och kanske använda de pengar som nu inte används på grund av att det är för dyrt att gå till att göra reformen bättre?</textBlock>
    <textBlock ix="54">I stället ska man vänta och låta dem som inte kan gå i dag på grund av att ekonomin inte tillåter det vänta ytterligare ett antal år med att gå till tandläkaren innan ni har bestämt er för om ni tycker att det är rätt tid att gå in och se över det här ordentligt. Jag tycker att det är tråkigt att det är på det här sättet, för ni har ju ändå tagit ett steg och avsatt ett antal miljarder för att göra tandvården bättre.</textBlock>
    <textBlock ix="55">När det nu visar sig att det inte har gett det resultat som ni själva trodde är det väl rimligt att man försöker göra någonting åt det och inte vara rädd för att man får kritik för att det här inte har blivit som det var tänkt? Det är ju lite så det är. Det är precis som med de andra rapporterna. Ska man inte använda sig av Riksrevisionens granskningar och förslag till förbättringar av reformer i stället för att bara huka och säga att vi har gjort allting bra och vi behöver inte göra någonting mer?</textBlock>
    <textBlock ix="56">Nej, försök att tänka om och se till att människor som i dag inte har råd att gå till tandläkaren faktiskt får en möjlighet att göra det.</textBlock>
    <textBlock ix="57">Anf.  93  HENRIK RIPA (M) replik:</textBlock>
    <textBlock ix="58">Herr talman! Jag kan tycka att det är lite magstarkt att prata om att vi måste agera snabbare och att det ska ske mer när det inte hände någonting alls under de tolv år ni regerade. Det tog oss två år att sjösätta en reform som har gjort det möjligt för fler människor att klara detta. Sedan finns det fortfarande grupper som vi inte når, och det är det vi får se på i det fortsatta arbetet. Men att i det här läget inte avvakta och se vad det tredje steget ger för resultat innebär att vi börjar fixa och laga ett system som vi inte vet fullt ut hur det fungerar.</textBlock>
    <textBlock ix="59">Självklart tar vi på största allvar att människor ska kunna känna att de har råd med en god tandhälsa. Vi vet att det är en väldigt viktig folkhälsofaktor.</textBlock>
    <textBlock ix="60">Anf.  94  AGNETA LUTTROPP (MP):</textBlock>
    <textBlock ix="61">Herr talman! Jag börjar med att yrka bifall till reservation 4.</textBlock>
    <textBlock ix="62">Betänkandet om tandvårdsstöd är i det stora hela ett betänkande som Miljöpartiet stöder, utom på ett område. Vi välkomnar betänkandet som tar Riksrevisionens granskning av tandvårdsstödet på allvar på en rad punkter.</textBlock>
    <textBlock ix="63">Det är positivt att det ska göras en uppföljning av tandvårdsbidraget och högkostnadsskyddet för att se om stödet kommer till rätt tänder. Utan den vetskapen är det svårt att genomföra förbättringar. Riksrevisionens rapport visar nämligen att så inte är fallet i dag.</textBlock>
    <textBlock ix="64">Tjänstetandläkarna säger så här: Trots att det finns ett högkostnadsskydd har kostnaderna för tandvård ökat för drygt 90 procent av patienterna sedan stödet infördes. Tandvården har alltså blivit dyrare för nästan alla jämfört med det tidigare systemet. Patienterna som regelbundet besöker tandvården har heller inte ökat.</textBlock>
    <textBlock ix="65">Detta är något att verkligen ta på allvar.</textBlock>
    <textBlock ix="66">Prisportalen, som innebär att patienter ska kunna se vad det kostar att gå till viss tandläkare och på så sätt kunna jämföra priser, är en väldigt bra grej  när den fungerar. Men den är inte tillräckligt känd hos patienterna, och alltså används den inte i någon större utsträckning.</textBlock>
    <textBlock ix="67">Det är TLV som beslutar om referenspriser för de tandvårdsåtgärder som ingår i det statliga tandvårdsstödet, till exempel fyllningar, rotbehandlingar och kronor. Referenspriserna ligger i sin tur till grund för beräkningen av hur stor del av kostnaderna som staten ska betala. Referenspriserna var också ämnade att fungera som prispress, men så är det tyvärr inte utan tvärtom enligt Riksrevisionen. Eftersom prisportalen inte har fått önskad effekt är det nödvändigt att ta reda på varför och därifrån förändra.</textBlock>
    <textBlock ix="68">I dag fungerar inte heller den elektroniska infrastrukturen som det borde göra. Det är inte lätt att finna den information man behöver, och det är alltför många aktörer som inte är länkade till prisportalen. Då faller förstås en del av idén med den.</textBlock>
    <textBlock ix="69">Därför är det mycket bra med en samlad myndighet som ska ge patienter rätt information, allt naturligtvis för att stärka patienternas ställning. Ett stöd som man inte känner till har väldigt svårt att fungera som drivkraft.</textBlock>
    <textBlock ix="70">Herr talman! I dag finns det en karens på 3 000 kronor. Som vi har hört tidigare här är det mycket pengar för väldigt många i ett Sverige där allt fler blir utan arbete. Riksrevisionen menar att den höga självfinansieringen leder till att personer med låga inkomster och stort tandvårdsbehov ändå har svårt att ta del av skyddet. Väntar man ett år blir det dyrare året efter. Väntar man ytterligare ett år blir det ännu dyrare. Det är dyrt att vänta, men många har inget val, och många kommer inte att gå till tandläkaren över huvud taget eftersom de inte har råd.</textBlock>
    <textBlock ix="71">Kanske är det dags att avskaffa det lägre karensbeloppet. Jag har inget svar på den frågan. Det är i alla fall viktigt att göra en analys för att se hur tandvårdsstödet kan utnyttjas på ett bättre sätt så att fler kan ta del av det, även de med låga inkomster.</textBlock>
    <textBlock ix="72">Anf.  95  BARBRO WESTERHOLM (FP):</textBlock>
    <textBlock ix="73">Herr talman! Det nya tandvårdsstödet var väldigt efterlängtat, inte minst av alla äldre människor som hade stora tandvårdsbehov men fick vänta på Försäkringskassan i Malmös ställningstagande till vad som skulle göras, vilka insatser man skulle få. Därför var det många som välkomnade den reform som kom 2008 och som innebär dels ett stöd för att man ska gå och undersöka sig, dels en subvention, som flera har beskrivit. Man betalar själv upp till 3 000 kronor, sedan är det hälften upp till 15 000 och därefter betalar man 85 procent.</textBlock>
    <textBlock ix="74">När det gäller den här revisionen ska man komma ihåg att när man reviderar föder man idéer, och det blir förändringar i systemet. Redan när en revisionsrapport ser dagens ljus är den därför lite förlegad. När den sedan kommer till Regeringskansliet och bearbetas där blir den ännu lite mer förlegad. När den kommer till riksdagen har ganska mycket hänt.</textBlock>
    <textBlock ix="75">När jag då läser betänkandetexten mot de tre reservationerna från oss på allianssidan och försöker sätta på mig allmänhetens glasögon blir frågan: Vad är det som egentligen skiljer? Är det så att Alliansens partier litar på regeringen medan oppositionen inte litar på att regeringen ska göra det som allianspartierna säger? Det är ungefär det intryck jag tror att utomstående får när de läser det här.</textBlock>
    <textBlock ix="76">Sedan till sakfrågorna.</textBlock>
    <textBlock ix="77">TLV:s nämnd för tandvårdsstöd arbetar kontinuerligt med hur vi ska definiera olika tandskador och vilket pris som är rätt att sätta på dem. Det här är tidsödande och komplicerat, och man förändrar allteftersom tandläkare kommer in med synpunkter på att det här inte är riktigt rätt.</textBlock>
    <textBlock ix="78">Naturligtvis är de här referenspriserna ganska svåra att tolka för människor som inte är tandläkare själva eller väl förtrogna med nummer på tänder och vad man kallar olika skador. Det kommer naturligtvis att utvecklas och förtydligas.</textBlock>
    <textBlock ix="79">Försäkringskassan följer hela tiden utgifterna för systemet. Det har nämnts här att pengar har blivit över. Det beror ju på att människor inte har gått till tandläkare i den utsträckning som vi beräknade när vi satte upp de 6 miljarderna. Det är därför som det är så angeläget att nu gå ut med information om hur viktigt det är att utnyttja de pengar man får för undersökning och att man sedan inte dröjer med insatser.</textBlock>
    <textBlock ix="80">Informationsinsatsen har faktiskt börjat redan 2012, men den kommer att intensifieras ytterligare.</textBlock>
    <textBlock ix="81">Sedan vill man ju från tandläkarhåll få en bra prisjämförelsesajt så att vi kan se vad det kostar hos olika tandläkare. Men här kommer hur man definierar olika skador in som en sak som man också måste lösa.</textBlock>
    <textBlock ix="82">Kostnaderna följs men det gäller att få bra sätt att också mäta vilka det egentligen är som inte utnyttjar det här stödet, som egentligen inte avstår från att gå till tandläkaren av kostnadsskäl. Man kan förebära kostnadsskäl, men vi måste också få veta ännu djupare om det är tandläkarskräck också. Är det okunskap om hur man kan utnyttja socialtjänsten och så vidare?</textBlock>
    <textBlock ix="83">Vad jag kan se är regeringen på gång att skaffa så mycket kunskap som möjligt för att vi ska ha ett så bra och transparent system som möjligt. TLV gör detsamma, och Försäkringskassan följer också det hela. Man måste ändå när det är ett sådant här stort system som sätts i sjön ha en ödmjukhet för att allt inte är perfekt i början. Men alliansregeringen har i den här reformen liksom vid apoteksomregleringen och en rad andra reformer ett utvärderingssystem och en uppföljning som startar tidigt efter det att riksdagen har tagit de här besluten.</textBlock>
  </contentBlock>
  <contentBlock ix="108">
    <textBlock ix="0">Anf.  96  RICKARD NORDIN (C):</textBlock>
    <textBlock ix="1">Herr talman! Det är alltid intressant att diskutera just tandvård i riksdagen. Det tredje steget, som nämndes tidigare, var nämligen min allra första riksdagsdebatt.</textBlock>
    <textBlock ix="2">Riksrevisionen har nu kommit fram till att högkostnadsskyddet och tandvårdsbidraget inte har gett den ökning i besöksfrekvens som man hade kunnat hoppas. Den bilden delas av oss i regeringspartierna, vilket också syns tydligt i våra reservationer i utskottet.</textBlock>
    <textBlock ix="3">Det slumpade sig faktiskt så att jag i måndags gjorde min 18-månaderskontroll hos tandhygienist och tandläkare. Självklart passade jag då på att fråga dem vad de tycker om den här reformen, vad de tycker om besöksfrekvens och kostnader.</textBlock>
    <textBlock ix="4">De var väldigt tydliga. De sade att tandvården är en klassfråga. Men det är inte en klassfråga kring ekonomin. Det är en klassfråga kring information. Man kan lätt tro när man hör debatten att det handlar om ekonomi. Men de argumenterade som så att med tandvårdsstödet och högkostnadsskyddet har de flesta ekonomiska hinder undanröjts. Visserligen kommer det, så länge vi har en kostnad över huvud taget, att finnas människor på marginalen som kommer att drabbas. Men så länge tandvården inte är helt gratis var det faktiskt inte de här människorna som tandvårdspersonalen i första hand tyckte var problematiska.</textBlock>
    <textBlock ix="5">Det är nämligen också så att man även i den tandvård som är gratis, den för barn, kan se skillnader. Där ser man ganska tydliga skillnader mellan höginkomsttagares barn och låginkomsttagares barn. De med hög inkomst har bättre munhälsa. Här behöver vi också en betydligt bättre information, vilket regeringen visar i sin skrivelse. Den som inte har en bra upplevelse av att gå till tandläkaren som barn lär ju inte heller göra det som vuxen.</textBlock>
    <textBlock ix="6">Problemet är snarare att tandvården uppfattas som dyr, även om den inte är det för den som sköter tandvården regelbundet. Riksrevisionens rapport visar också att större delen av den grupp som uppger att de inte går till tandläkaren av ekonomiska skäl inte heller känner till tandvårdsstödet. Själv betalade jag 130 kronor för min undersökning.</textBlock>
    <textBlock ix="7">Jag fick faktiskt inte heller någon information om att 600 kronor av min besöksavgift hade dragits av, vilket de borde ha informerat mig om. Där finns det också ganska mycket som man på de enskilda klinikerna kan göra för att informera om det här.</textBlock>
    <textBlock ix="8">Informationen behöver alltså stärkas för att undvika missförstånd kring priserna i tandvården och att människor därför undviker att besöka den. Den prisjämförelsesajt som Riksrevisionen kritiserar kommer förhoppningsvis inom kort att ha hög tillförlitlighet. Den ambitionsförklaring som man faktiskt har skrivit under nyligen kommer säkert att säkerställa detta.</textBlock>
    <textBlock ix="9">Jag tror också att man tack vare de mål som sätts upp under tidens gång kommer att lyckas. Jag delar inte Riksrevisionens åsikt att incitament saknas för att faktiskt skriva in sig här. Tittar man på andra produkter på internet  det handlar om elektronik, flygresor, dammsugare, vad som helst  ser man att företag betalar för att få vara med på prisjämförelsesajter.</textBlock>
    <textBlock ix="10">Visserligen har de företag med produkter som anses ha dålig kvalitet med för höga priser inte så många incitament. Men de som ger hög kvalitet, nöjda kunder och bra priser kommer självklart att få ännu fler incitament tack vare att de finns med i en jämförelse. Här blir det viktigt att hitta fler kvalitetsindikatorer som kan tas med i jämförelserna.</textBlock>
    <textBlock ix="11">Vi ska också komma ihåg att reformen inte har varit på plats i sin helhet speciellt länge. Den sista pusselbiten där människor med särskilda behov får ett utökat tandvårdsbidrag för att kunna gå på täta förebyggande kontroller kom på plats först den 1 januari i år. Det kommer ytterligare marknadsföring om just detta. Förhoppningsvis kan det ge ytterligare effekter på den information som behövs om tandvårdsbidraget. Därför har det gjorts en del överenskommelser. Dagmaröverenskommelsen slöts förra året, och den innehåller en hel del informationsinsatser. Jag hoppas att den kommer att göra att människor faktiskt går till tandläkaren.</textBlock>
    <textBlock ix="12">Som avslutning kan nämnas att TLV, Tandvårds- och läkemedelsförmånsverket, tillsatte en ekonomisk analysgrupp under 2012 som särskilt ska titta på referensprislistan, tandvårdsstödet och annat. Det blir spännande att se vad experterna inom statistik och ekonomi kommer fram till när det gäller området prissättning och produktion kontra konsumtion. Förhoppningsvis är det något som vi får anledning att återkomma till.</textBlock>
    <textBlock ix="13">Det finns alltså en hel del som regeringen gör och har gjort som inte nämns i Riksrevisionens rapport, och jag tror att det finns många punkter som är i linje med vad Riksrevisionen efterfrågar. Vi i Centerpartiet och regeringen är därför övertygade om att vi kommer att se en förbättring av besöksfrekvensen och en förbättrad tandhälsa  tack vare Alliansens arbete.</textBlock>
  </contentBlock>
  <contentBlock ix="109">
    <textBlock ix="0">Anf.  97  EVA OLOFSSON (V):</textBlock>
    <textBlock ix="1">Herr talman! Jag vill börja med att yrka bifall till reservation 4 från Vänsterpartiet, S och MP.</textBlock>
    <textBlock ix="2">Jag träffar ofta människor som undrar varför munnen inte tillhör kroppen. Varför ska det vara så dyrt att gå till tandläkaren jämfört med sjukvården? Varför ska klassamhället avspeglas i min mun? Vi vet alla att dåliga tänder, tandlossning, infektioner och inflammation i tandköttet påverkar resten av kroppen och vår hälsa.</textBlock>
    <textBlock ix="3">Att ha råd att laga tänderna är en tydlig markör. Vi i Vänsterpartiet vill att alla människor ska ha råd med bra tandvård. Ingen ska behöva hålla handen för munnen eller avstå från att skratta för att man skäms eftersom det syns att man är fattig och inte har råd med tandvård.</textBlock>
    <textBlock ix="4">Herr talman! Vi tycker att det är en självklarhet att tänderna tillhör kroppen. Vårt mål är att tandvården, på samma sätt som sjukvården, ska vara tillgänglig för alla och att ingen ska behöva avstå från tandvård av ekonomiska skäl. Så är det i dag.</textBlock>
    <textBlock ix="5">Socialstyrelsen skriver i en ny lägesrapport för 2013, en rapport om jämlik tandvård, att det syns tydligt att tandvården inte är jämlik, att ekonomiska orsaker är den vanligaste anledningen till att avstå från tandvård, att 60 procent av dem som avstår från tandvård gör det av ekonomiska skäl. Det är många gånger fråga om unga människor, som inte har så lång utbildning, ofta med låga inkomster, det är människor som är arbetslösa, sjukpensionärer och människor födda i andra länder. Om jag minns rätt är den grupp som har ökat mest den senaste tiden kvinnliga sjukpensionärer.</textBlock>
    <textBlock ix="6">De som har den sämsta tandhälsan är de som får avstå av ekonomiska skäl. Det är inte jämlik tandvård.</textBlock>
    <textBlock ix="7">Det är något riktigt fel i den borgerliga tandvårdspolitiken. Riksrevisionen skriver på s. 72 i sin rapport att konsumtionen inte har uppgått till de kostnader som regeringen räknade med. Varje år har anslaget för tandvårdsstödet underskridits. År 2011 kostade högkostnadsskyddet och det allmänna tandvårdsbidraget ca 5 miljarder, och regeringen hade räknat med ytterligare 1,7 miljarder  som alltså inte gick åt.</textBlock>
    <textBlock ix="8">Riksrevisionens rapport         Tandsvårdsreformen 2008  når den alla?        är en bra rapport. Jag tycker inte alls att det är för tidigt att göra en översyn. Under 2011 hade de med högst inkomst en besöksfrekvens på 73 procent jämfört med 40 procent för dem med lägst inkomst. Regeringen ville att 67 procent skulle besöka tandvården. Från 2009 har frekvensen ökat från 57 till 59 procent. Det är alltså långt under vad man förväntade sig.</textBlock>
    <textBlock ix="9">Jag tror inte att det här bara handlar om information. Om det bara var fråga om det kan man undra varför det inte lades till tillräcklig information, gjordes en uppföljning och togs upp i regleringsbrev till myndigheterna att informera mera.</textBlock>
    <textBlock ix="10">Riksrevisionen tar upp att 20 procent säger att de har avstått från tandvård trots att de har behov. Hälften av dem har gjort det på grund av kostnaden, medan en annan stor grupp säger att kostnaden har varit en av orsakerna.</textBlock>
    <textBlock ix="11">Riksrevisionens slutsatser är tydliga och är i praktiken ett underkännande av tandvårdsreformen. Systemen med prisportal och referenspriser har inte fungerat. Det är inte så många fler som går till tandläkaren på grund av det dåliga tandvårdsbidraget. Högkostnadsskyddet når inte dem med svagast ekonomi, alltså de med störst behov av tandvård. Förtidspensionärer eller arbetslösa springer inte i väg till socialkontoret med en gång. Många väntar, hoppar över eller gör en billig provisorisk lagning om det är absolut akut. Det finns steg att ta innan de går till socialkontoret och säger att de behöver pengar till tandvård.</textBlock>
    <textBlock ix="12">Jag vet av egen erfarenhet att när det är fråga om större insatser blir det för många människor med dålig ekonomi en katastrof. Plötsligt ska de få fram 8 0009 000 i en situation där de vänder på varenda krona i slutet av månaden. Varifrån ska de få de pengarna?</textBlock>
    <textBlock ix="13">Karensnivån, den summa du ska betala själv, på 3 000 kronor är alldeles för hög för många människor. Det känns som att man inte riktigt förstår att det finns människor som har det tufft i dag ekonomiskt. För dem är även ett litet hål som kostar ett par tusen att laga tufft att betala. Tandvårdschecken räcker inte ens till en undersökning vartannat år, som Rickard Nordin från Centerpartiet berättade. Han fick lägga till 130 kronor.</textBlock>
    <textBlock ix="14">Jag har också träffat tandläkare. De säger att man får ett bidrag till en undersökning, men om man vet med sig att man inte har pengar till att laga eventuella hål eller vidta andra åtgärder som tandläkaren upptäcker går man många gånger över huvud taget inte till tandläkaren. På så sätt fungerar inte heller tandvårdsbidraget förebyggande. Då skulle det finnas ett system som gör att man lagar de små hålen snabbt. Det är när man väntar med dem som man får dålig tandhälsa med stora hål, lidande och höga kostnader.</textBlock>
    <textBlock ix="15">Jag tror inte att lösningen är att informera bort. Det handlar helt enkelt om en tandvårdsreform som gör att det kostar för mycket för dem med lite pengar. Det är bra att det finns en majoritet för att följa upp de rekommendationer som Riksrevisionen har lagt fram. Vänsterpartiet har föreslagit en utredning som ordentligt ska analysera hur människors verklighet ser ut och vilken form av tandvård och tandvårdsstöd som behövs för att alla ska ha råd att gå till tandläkaren. Där finns en reservation som Sverigedemokraterna inte stöder. Per Ramhorn kan senare berätta varför Sverigedemokraterna inte gör det.</textBlock>
    <textBlock ix="16">De frågor jag ställer till mina borgerliga riksdagskolleger är följande: Är ni verkligen nöjda med tandvårdsreformen? Anser ni att den fungerar för människor med låga inkomster och dålig tandhälsa? Är det rimligt att det blir miljarder över medan människor inte har råd att gå till tandläkaren?</textBlock>
  </contentBlock>
  <contentBlock ix="110">
    <textBlock ix="0">Ajournering</textBlock>
  </contentBlock>
  <contentBlock ix="111">
    <textBlock ix="0">Kammaren beslutade kl. 15.49 på förslag av talmannen att ajournera förhandlingarna till kl. 16.00 då votering skulle äga rum.</textBlock>
    <textBlock ix="1">Återupptagna förhandlingar</textBlock>
  </contentBlock>
  <contentBlock ix="112">
    <textBlock ix="0">Förhandlingarna återupptogs kl. 16.00.</textBlock>
    <textBlock ix="1">14 § Beslut om ärenden som slutdebatterats den 20 februari</textBlock>
  </contentBlock>
  <contentBlock ix="114">
    <textBlock ix="0">Punkt 1</textBlock>
  </contentBlock>
  <contentBlock ix="136">
    <textBlock ix="0">Punkt 2</textBlock>
  </contentBlock>
  <contentBlock ix="142">
    <textBlock ix="0">Punkt 4</textBlock>
  </contentBlock>
  <contentBlock ix="172">
    <textBlock ix="0">Punkt 5</textBlock>
  </contentBlock>
  <contentBlock ix="204">
    <textBlock ix="0">Punkt 7</textBlock>
  </contentBlock>
  <contentBlock ix="217">
    <textBlock ix="0">Övriga punkter</textBlock>
  </contentBlock>
  <contentBlock ix="221">
    <textBlock ix="0">Punkt 6</textBlock>
  </contentBlock>
  <contentBlock ix="234">
    <textBlock ix="0">Övriga punkter</textBlock>
  </contentBlock>
  <contentBlock ix="238">
    <textBlock ix="0">Punkt 1</textBlock>
  </contentBlock>
  <contentBlock ix="260">
    <textBlock ix="0">Punkt 2</textBlock>
  </contentBlock>
  <contentBlock ix="289">
    <textBlock ix="0">Övriga punkter</textBlock>
  </contentBlock>
  <contentBlock ix="293">
    <textBlock ix="0">Punkt 4</textBlock>
  </contentBlock>
  <contentBlock ix="306">
    <textBlock ix="0">Punkt 5</textBlock>
  </contentBlock>
  <contentBlock ix="319">
    <textBlock ix="0">Övriga punkter</textBlock>
  </contentBlock>
  <contentBlock ix="321">
    <textBlock ix="0">15 § Beslut om ärenden som slutdebatterats vid dagens sammanträde</textBlock>
  </contentBlock>
  <contentBlock ix="335">
    <textBlock ix="0">Punkt 1</textBlock>
  </contentBlock>
  <contentBlock ix="357">
    <textBlock ix="0">Punkt 2</textBlock>
  </contentBlock>
  <contentBlock ix="369">
    <textBlock ix="0">Punkt 5</textBlock>
  </contentBlock>
  <contentBlock ix="382">
    <textBlock ix="0">Punkt 10</textBlock>
  </contentBlock>
  <contentBlock ix="395">
    <textBlock ix="0">Punkt 12</textBlock>
  </contentBlock>
  <contentBlock ix="408">
    <textBlock ix="0">Övriga punkter</textBlock>
  </contentBlock>
  <contentBlock ix="412">
    <textBlock ix="0">Punkt 1</textBlock>
  </contentBlock>
  <contentBlock ix="427">
    <textBlock ix="0">Punkt 2</textBlock>
  </contentBlock>
  <contentBlock ix="429">
    <textBlock ix="0">16 § (forts. från 13 §) Riksrevisionens rapport om det statliga tandvårdsstödet (forts. SoU10)</textBlock>
    <textBlock ix="1">Anf.  98  ANDERS ANDERSSON (KD):</textBlock>
    <textBlock ix="2">Herr talman! Det vi nu debatterar är en fråga som är mycket angelägen för en bred allmänhet. Om det är något som kan få drag i diskussioner när människor träffas och diskuterar samhällsfrågor så är det kostnaderna för tandvården. Därför är Riksrevisionens rapport bra och den debatt vi nu har nödvändig.</textBlock>
    <textBlock ix="3">Jag vill inleda med att peka på ett sorgligt kapitel i hälso- och sjukvårdens och tandvårdens historia. Under 1990-talet monterades tandvårdsförsäkringen ned från 4,3 miljarder ena året för att tio år senare vare nere på 1,4 miljarder. Snacka om nedrustning!</textBlock>
    <textBlock ix="4">Detta hände samtidigt som Sverige hade en S-märkt socialminister vid namn Lars Engqvist som i ett välkänt Almedalstal 1998 gav högtflygande löften om en ny tandvårdsförsäkring.</textBlock>
    <textBlock ix="5">Jag har hittat ett tidningsklipp från året efter detta Almedalstal. Det är en mycket intressant läsning. Läsningen är nästan ännu mer intressant efter att jag har tagit del av dagens debatt. Jag har hört socialdemokrater uttrycka sig med ett högt tonläge i frågan. Den 11 juli år 2000, året efter det kända Almedalstalet av Lars Engqvist om tandvården, skrev man på ledarplats i den socialdemokratiska tidningen Folket:</textBlock>
    <textBlock ix="6">Jösses vad det blev tyst om tandvården efter förra sommarens utspel av socialminister Lars Engqvist. Det var en gång i Almedalen, men inte mer. Inte ens Engqvist själv tycks längre engagera sig. Däremot har många människor engagerat sig. Ofta är det de ökande kostnaderna för tandvården som upprör. Människor känner sig med rätta lurade av den nya tandvårdsförsäkringen. Ja, den är inte så ny längre, men effekterna av den har fått genomslag. Det är bara att konstatera att försäkringen inte fungerar för dem som har störst behov av den.</textBlock>
    <textBlock ix="7">Jag kan inte underlåta att delge kammaren vad som står lite längre fram i denna ledare som skrevs i den S-märkta tidningen Folket under de socialdemokratiska regeringsåren:</textBlock>
    <textBlock ix="8">Utvecklingen har alltför raskt gått mot att tandhälsan alltmer börjar spegla människors inkomster. De som har pengar och en hygglig inkomst efterfrågar tandvård och går regelbundet till tandläkaren; de sämre ställda måste avstå. Det är en utveckling som vi knappast kunde tänka oss för bara några år sedan. Ingen kunde heller förutspå att en socialdemokratisk regering genom sin politik skulle skynda på en sådan utveckling. Om inget snart görs kan vi tyvärr förvänta oss att det gamla samhällets klasskillnader i tandhälsa åter blir verklighet.</textBlock>
    <textBlock ix="9">Statsminister Göran Persson har helt riktigt sagt att vi aldrig ska tillbaka till ett samhälle där tänderna var ett klassmärke. Nu är vi på väg dit, i hög fart dessutom.</textBlock>
    <textBlock ix="10">Detta skrevs i tidningen Folket i juli år 2000. Det var en recension av socialdemokratisk tandvårdspolitik.</textBlock>
    <textBlock ix="11">Den politik som vi fick under dessa socialdemokratiska regeringsår var vackert tal men helt utan bett  nästan tandlöst, skulle nog någon säga.</textBlock>
    <textBlock ix="12">Herr talman! Alliansregeringen och Alliansen som bildades i samband med valet 2006 ville uppnå en förstärkning av tandvårdsreformen. Det som vi såg under de socialdemokratiska regeringsåren dög inte som underlag för tandvårdspolitiken. Vi hade högre mål och var också beredda att skjuta till nya resurser efter den nedrustning som har gjorts för att öka jämlikhet och rättvisa.</textBlock>
    <textBlock ix="13">Jag vet att allt kan bli bättre. Men ingen kan förneka att det skett en hundraprocentig ökning av de statliga resurserna till tandvården under alliansregeringen och Göran Hägglund som socialminister, från ca 3 miljarder till ca 6 miljarder. Något liknande var vi aldrig i närheten av under de tolv socialdemokratiska regeringsåren.</textBlock>
    <textBlock ix="14">Sett i ljuset av 1990-talets nedmontering av tandvårdsförsäkringen som jag redovisade, från 4,3 miljarder till 1,4 miljarder under en tioårsperiod, är det ingen tvekan om att 2008 års tandvårdsreform är en kraftig förbättring. Reformen började gälla den 1 juli 2008 och har sedan justerats. Som det har redovisats här i debatten har det nu också gjorts kompletteringar i ett tredje steg.</textBlock>
    <textBlock ix="15">Herr talman! Riksrevisionen har överlämnat en rapport om det statliga tandvårdsstödet till oss här i riksdagen. Jag vill understryka att det är av mycket stort värde att tandvårdsreformen följs upp och utvärderas. Regeringen har svarat på denna rapport och redovisar det arbete som nu pågår runt samtliga de påpekanden som har framförts. Det är därför som vi kan vara förhoppningsfulla framöver med sikte på att uppnå de mål som angavs i 2008 års tandvårdsreform.</textBlock>
  </contentBlock>
  <contentBlock ix="430">
    <textBlock ix="0">Anf.  99  LENNART AXELSSON (S) replik:</textBlock>
    <textBlock ix="1">Herr talman! Jag kunde inte låta bli att begära replik. Anders Andersson använde i alla fall sex minuter, om inte mer, av sin talartid för att berätta hur det har sett ut historiskt. Han förklarar inte med ett ord hur det kommer sig att Alliansen eller de borgerliga partierna i detta sammanhang, när vi behandlar Riksrevisionens rapport om tandvårdsreformen, inte ställer sig bakom Riksrevisionens förslag. I Riksrevisionens rapport framgår att man har misslyckats med de målsättningar som fanns med reformen om att alla skulle nås av tandvårdsstödet. Det vill Riksrevisionen försöka komma till rätta med genom sina förslag.</textBlock>
    <textBlock ix="2">En samlad opposition ställer sig bakom dessa förslag. Men alla allianspartier anser att det inte finns tillräckliga skäl att göra det.</textBlock>
    <textBlock ix="3">Jag kan tycka att det är lite underligt att Anders Andersson, som representant för det parti som styr i Socialdepartementet, inte med ett ord tar upp den problematik som utredning efter utredning har visat finns.</textBlock>
    <textBlock ix="4">Vi hörde tidigare från Centerpartiet att man inte tycker att det problem som dessa utredningar visar finns, alltså att människor i ganska stor omfattning i dag inte har råd att gå till tandläkaren. Det var det som vi skulle diskutera.</textBlock>
    <textBlock ix="5">Vi ska naturligtvis dra lärdom av det som har hänt tidigare. Men det viktigaste för folk i dag är faktiskt att man ska ha råd att gå till tandläkaren även om man inte har en hög inkomst. Det borde Anders Andersson ha berört i sitt anförande.</textBlock>
    <textBlock ix="6">Anf.  100  ANDERS ANDERSSON (KD) replik:</textBlock>
    <textBlock ix="7">Herr talman! Jag vill bara påminna Lennart Axelsson om att jag utifrån hans inledning, som jag lyssnade på, valde att plocka fram en del av det underlag som jag har tagit del av. Det visar att det inte var bättre förr för olika grupper i vårt land när det gäller att få del av en vettig tandvård. Framför allt var det inte bättre för dem som hade små medel men stora tandvårdsbehov. De kan känna att regeringen äntligen har tillskjutit 6 miljarder kronor. Det är en fördubbling jämfört med hur det var när den borgerliga regeringen tillträdde.</textBlock>
    <textBlock ix="8">Dessutom är det på det sättet att de som har de stora kostnaderna får 85 procent av dessa kostnader täckta enligt den tandvårdsförsäkring som finns. Vi vet att vi behöver lyckas bättre när det gäller den allmänna tandhälsan och att tandvårdsstödsbidraget borde kunna utnyttjas betydligt mer.</textBlock>
    <textBlock ix="9">Vi har markerat att det i Riksrevisionens rapport görs påpekanden om sådant som behöver åtgärdas. Detta har regeringen påbörjat.</textBlock>
    <textBlock ix="10">Henrik Ripa redovisade här tidigare hur regeringen på punkt efter punkt har påbörjat arbetet och också har svarat på skrivelsen.</textBlock>
    <textBlock ix="11">Men ni vill skapa en bild av att Socialdemokraterna har varit garanten för en bra tandvård och ett starkt stöd för den som behöver åtgärda sina tänder. Det är inte sant. Socialdemokraternas register och historik är en helt annan, och det är det som jag vill påpeka.</textBlock>
    <textBlock ix="12">Det som jag har refererat här var inte hämtat från några kristdemokratiska eller borgerliga tidningar. Det var ett utdömande av S-politiken på detta område från de egna.</textBlock>
    <textBlock ix="13">Regeringen har gjort något nytt. Men jag vill lova dig, Lennart, att vi kristdemokrater vill ännu mer. Tro inte att jag är nöjd med det som vi har nu. Jag som kristdemokrat vill gå vidare för att säkra en god tandhälsa för hela befolkningen.</textBlock>
    <textBlock ix="14">Anf.  101  LENNART AXELSSON (S) replik:</textBlock>
    <textBlock ix="15">Herr talman! Jag har aldrig slagit mig för bröstet för någon politik som vi har genomfört tidigare på detta område. Men det är inte det som vi talar om i dag. Vi har inte lyckats med de ambitioner som vi har haft. Det finns kongressbeslut från våra partikongresser om att tänderna ska betraktas på samma sätt som resten av kroppen när det gäller högkostnadsskydd inom sjukvården och att ett likartat högkostnadsskydd ska införas inom tandvården. Men dithän har vi inte kommit, och vi har därför något att jobba med.</textBlock>
    <textBlock ix="16">Men att man använder detta som argument i dag för att inte göra något för de människor som i dag inte anser sig ha råd att gå till tandläkaren är beklämmande.</textBlock>
    <textBlock ix="17">Om Kristdemokraterna har högre ambitioner än så, vilket Anders Andersson säger, borde de ha visat det och ställt sig bakom det som Riksrevisionen föreslår.</textBlock>
    <textBlock ix="18">Om vi, som ni nu föreslår, avvaktar med att göra någonting kommer det att ta ett antal år innan vi får ett förslag om hur vi skulle kunna göra en så bra tandvårdsförsäkring att den når alla människor och inte bara dem som har turen att ha ett jobb och vara friska. Det är faktiskt främst de människor som ni har försämrat ersättningarna och villkoren för  de som inte har turen att ha ett välavlönat jobb och som måste vända på kronorna  som säger sig inte ha råd att gå till tandläkaren i dag. Välkommen i gänget, om det som Anders Andersson säger om att ni vill göra mer betyder någonting.</textBlock>
    <textBlock ix="19">Anf.  102  ANDERS ANDERSSON (KD) replik:</textBlock>
    <textBlock ix="20">Herr talman! Det som jag vänder mig mot i denna lilla debatt som vi har, Lennart, är när du som socialdemokrat i ditt inledningsanförande använder uttrycket att det inte är värdigt att ställa så många utanför tandvården.</textBlock>
    <textBlock ix="21">Nu säger du att vi i Alliansen skulle ha försämrat villkoren. Men det stämmer inte. Vi har tillskjutit ytterligare 3 miljarder för att möjliggöra för människor med stora tandvårdsbehov att få sina tandproblem åtgärdade. Det är därför som vi i Alliansen har varit tydliga med att den politik för tandvård som Socialdemokraterna bedrev under tolv års tid inte duger. Det är precis som konstaterades i ledaren i tidningen Folket, nämligen att det har gått utför  dessutom i hög fart.</textBlock>
    <textBlock ix="22">Jag vill säga att Alliansen steg för steg har sett till att vi skapar en tandvårdsreform som möjliggör för människor med stora tandvårdsbehov att också kunna leva vidare. Det handlar om att inte låta lån vara det enda man är hänvisad till när man har tiotusentals kronor i kostnader. Då har vi sett till att gå in med en tandvårdsreform där det faktiskt är en subventionering på 85 procent.</textBlock>
    <textBlock ix="23">Vi har visat vad vi vill i 2008 års tandvårdsreform, och vi har visat i handling att vi följer upp Riskrevisionens synpunkter. Riksrevisionens synpunkter är värdefulla. Dem tar regeringen till sig, och dem tänker vi följa upp.</textBlock>
    <textBlock ix="24">Anf.  103  PER RAMHORN (SD):</textBlock>
    <textBlock ix="25">Herr talman! För oss sverigedemokrater är det självklart att munnen är en del av kroppen. Vi vet att god tandhälsa och välbefinnande hänger ihop, och under de senaste åren har forskning även visat på sambanden mellan dålig tandstatus och hjärt- och kärlsjukdomar. Det är därför oerhört viktigt att alla får tillgång till en god tandvård. Det är först och främst en vinst för individen, som förstås slipper allt lidande, men också en vinst för samhället i stort.</textBlock>
    <textBlock ix="26">Herr talman! Regeringen genomförde en ny tandvårdsreform 2008. Syftet med reformen var att utvidga den förebyggande tandvården och erbjuda tandvård till en rimlig kostnad för personer med stora tandvårdsbehov. Regeringen införde därför ett allmänt tandvårdsbidrag för att öka besöksfrekvensen samt ett högkostnadsskydd för att minska de ekonomiska hindren för personer med stora tandvårdsbehov. Riksrevisionen har granskat om målen med reformen har uppfyllts och om statens insatser har varit effektiva medel för att bidra till att målen nås.</textBlock>
    <textBlock ix="27">Granskningen visar att besöksfrekvensen har ökat marginellt sedan reformen infördes och att den inte når upp till de nivåer som regeringen hade hoppats på. Granskningen visar också att det allmänna tandvårdsförslaget varken är känt eller utformat på sådant sätt att det leder till fler besök. Högkostnadsskyddet utgör visserligen många gånger ett bra skydd mot höga tandvårdskostnader, men en stor del är självkostnad. Det leder till att personer med låga inkomster har svårt att få behoven tillgodosedda.</textBlock>
    <textBlock ix="28">Riksrevisionen har pekat på flera brister i nuvarande system. Därför delar vi Riksrevisionens rekommendationer att regeringen bör följa upp det hela. Jag yrkar bifall till utskottets förslag.</textBlock>
  </contentBlock>
  <contentBlock ix="431">
    <textBlock ix="0">Överläggningen var härmed avslutad.</textBlock>
  </contentBlock>
  <contentBlock ix="432">
    <textBlock ix="0">17 § Förskolan</textBlock>
  </contentBlock>
  <contentBlock ix="433">
    <textBlock ix="0">Föredrogs</textBlock>
  </contentBlock>
  <contentBlock ix="435">
    <textBlock ix="0">Anf.  104  HÅKAN BERGMAN (S):</textBlock>
    <textBlock ix="1">Herr talman! Vi ska i dag diskutera utbildningsutskottets betänkande rörande förskolan.</textBlock>
    <textBlock ix="2">Jag yrkar bifall till våra reservationer 1 och 3 i betänkandet men hänvisar också till vårt särskilda yttrande, där vi klargör att vi självklart även står bakom våra tidigare synpunkter i kommittémotionen.</textBlock>
    <textBlock ix="3">Jag har i tidigare debatter talat länge om den svenska förskolans förtjänster. I dag vill jag bara kort säga att svensk förskola är bra för barnen. Den är bra för familjer, och den är bra för samhället. Detta är väl känt i Sverige och internationellt. I stället skulle jag vilja tala lite mer om kvalitet och utveckling. Vi socialdemokrater är övertygade om att förskolan kan bli ännu bättre, och jag vill lyfta fram några punkter som vi tycker är viktiga.</textBlock>
    <textBlock ix="4">Alla barn har rätt till en bra start på sitt lärande, och allt fler studier visar att barn som har gått i en förskola med hög kvalitet lyckas bättre i skolan. Det gäller särskilt barn som kommer från familjer med låg utbildning, svåra uppväxtförhållanden eller andra tuffa förutsättningar. Förskolan kan ge alla barn goda förutsättningar och därmed bidra till att minska framtida klyftor och öka jämlikheten i samhället. En förskola av hög kvalitet kan ge alla barn rätt till en bra start på sitt lärande.</textBlock>
    <textBlock ix="5">Vi har dock också  och detta är viktigt  en förskola i förändring. Vi har ett samhälle i förändring, vilket också påverkar förskolans roll, verksamhet och förutsättningar. Förskolan arbetar nu med en ny skollag, en ny läroplan och ett utökat kunskapsuppdrag. Förskolan möter i dag fler barn med nya och olika behov. Förskolan finns i ett samhälle med snabba förändringar och nya förväntningar från familjer. Den finns i ett samhälle med växande ekonomiska och sociala klyftor. Förskolan möter familjer med både hög arbetsbelastning och stress. Den möter också familjer och barn från andra länder och familjer som lever i ekonomisk och social stress och utsatthet. Allt detta påverkar förutsättningarna för svensk förskola.</textBlock>
    <textBlock ix="6">Vi lyfter i vår motion fram vikten av förskolans kompensatoriska roll, det vill säga att garantera alla barns rätt till en bra start på sitt lärande. Detta är min första punkt. I utskottsbetänkandet säger majoriteten att detta uppdrag framgår av både skollag och läroplan. Det är sant, viktigt och riktigt, men det är knappast tillräckligt.</textBlock>
    <textBlock ix="7">När vi ska bedöma om förskolan verkligen ger alla barn goda förutsättningar måste vi också ställa andra frågor. En är att fråga sig vilka förutsättningar förskolan och dess huvudmän har att klara av uppdragen. Det handlar om ekonomiska resurser, storlek på barngrupper, antal personal per barn, tillgång till pedagogiskt utbildad personal, tillgång till fortbildning med mera.</textBlock>
    <textBlock ix="8">Det handlar också om hur man fördelar resurser till förskolans verksamhet. Fördelar man resurser till förskolan efter behov, eller fördelar man efter antalet barn? Används de extra resurser som kanske går till behov på rätt sätt, alltså till att just möta barnens behov? Tillgången till pedagogiskt högskoleutbildad personal varierar i landet. Den varierar mellan kommuner och även inom kommuner. Hur säkerställer vi att det finns utbildad personal och att just barnen med stora behov har tillgång till den bäst utbildade personalen?</textBlock>
    <textBlock ix="9">Även om förskolan generellt har en hög kvalitet och föräldrar är mycket nöjda med den vet vi av forskning att kvaliteten varierar mellan kommuner, inom kommuner och mellan olika förskolor. Vi kan fråga oss: Ses barns olika behov, är barnperspektivet levande och finns det pedagogiska förhållningssätt eller strategier för att möta alla barn? Det är, menar jag, de sammantagna svaren på dessa och andra frågor som ytterst avgör förutsättningarna för om alla barns rätt till en bra start på sitt lärande verkligen kan förverkligas. Skollag och läroplan är viktiga förutsättningar, men det handlar också om hur förskolan fungerar i samhället och under vilka förutsättningar.</textBlock>
    <textBlock ix="10">Den andra punkten jag skulle vilja lyfta fram är att vi vill att resurser fördelas till förskolor och barn efter förutsättningar och behov. Det kan te sig som en självklarhet, men så är det inte i dag. De flesta kommuner fördelar pengar till förskolor huvudsakligen utifrån hur många barn de har, utan att ta hänsyn till behoven i barngruppen. Här finns också många kommuner med en stark segregation.</textBlock>
    <textBlock ix="11">Enligt Skolverket är det bara i var femte kommun det finns en generell tilläggsresurs som förskolor får utifrån sin socioekonomiska struktur. Förskolor kan få lika mycket pengar trots att de kan ha helt olika sammansättning i sina barngrupper och helt olika förutsättningar för sin verksamhet. Skolverket menar att systemet bidrar till att öka ojämlikheten i den svenska förskolan. Det kan inte få fortsätta. Vi har föreslagit att skollagen borde ändras så att det tydligt framgår att resurser till förskolor ska fördelas efter behov.</textBlock>
    <textBlock ix="12">Den tredje punkten jag vill lyfta fram är att vi vill satsa på att utveckla det pedagogiska arbetet i förskolan. Det som är avgörande för om förskolan ska nå läroplanens mål, vara den stimulerande lärandemiljö vi vill samt ge barn redskap och kompetenser till en framtida skolgång är kvaliteten på de pedagogiska relationerna mellan personal och barn.</textBlock>
    <textBlock ix="13">Forskningen är ganska entydig: Detta är den viktigaste kvalitetsaspekten. För att bibehålla men framför allt höja kvaliteten i förskolan måste vi därför satsa på att utveckla personalens kompetens. Vi vill att personalen inom förskolan långsiktigt ska omfattas av en pedagogisk satsning som riktar sig till såväl förskollärare som barnskötare. Det kan handla om återkommande fortbildning och kompetensutvecklingsinsatser som ger tillgång till den senaste forskningen om hur man kan förbättra det pedagogiska arbetet med att utveckla barns förmågor. Det kan handla om learning studies och kollegialt lärande. Det kan handla om fördjupad ämneskunskap men också om tillgång till återkommande kvalificerad handledning när det gäller relationer och förhållningssätt.</textBlock>
    <textBlock ix="14">Detta är en mycket viktig del och en förutsättning för att höja kvaliteten i förskolan  att stärka personalen. Vi föreslog i vårt budgetalternativ, som tyvärr röstades ned av riksdagens majoritet, 450 miljoner mer än regeringen till kompetensutveckling för lärare, förskollärare och annan personal inom förskolan. Vi har också föreslagit ett institut för lärande och utveckling som kan bidra i ett sådant kompetensutvecklingsarbete.</textBlock>
    <textBlock ix="15">Den fjärde punkt jag vill ta upp är att vi behöver stärka förskolans kunskapsuppdrag. I enlighet med läroplanens mål ska förskolan lägga en grund för skolans senare undervisning. Många förskolor behöver, fortfarande med leken och relationer som grund, fokusera mer på lärande och fördjupa arbetet med läroplanen. Det finns en stor potential även hos små barn att lära som vi kan utveckla mycket mer.</textBlock>
    <textBlock ix="16">Förskolans lärandeuppdrag behöver ges mer uppmärksamhet. Framför allt behöver det viktiga arbetet med språkutveckling, i såväl svenska som modersmål, stärkas. Ett medvetet arbete med språk och språkutveckling är viktigt för att ge alla barn bra förutsättningar. Det ska också finnas möjlighet att pröva på främmande språk redan i förskolan.</textBlock>
    <textBlock ix="17">Svensk förskola är bra för barnen, bra för familjer och bra för samhället. Vi socialdemokrater tror att den kan bli ännu bättre.</textBlock>
    <textBlock ix="18">Med detta, herr talman, vill jag upprepa mitt tidigare bifallsyrkande till res. 1 och 3 i betänkandet samt hänvisar i övrigt till vårt särskilda yttrande.</textBlock>
  </contentBlock>
  <contentBlock ix="436">
    <textBlock ix="0">Anf.  105  ROSSANA DINAMARCA (V):</textBlock>
    <textBlock ix="1">Herr talman! Förskolan är till för att ge kvinnor samma möjligheter som män att delta på arbetsmarknaden och för att stimulera barns utveckling. Med tanke på att det har väckts en liten debatt från reaktionärt håll vill jag inledningsvis understryka att vi som har barn i förskolan inte har abdikerat från vårt föräldraskap. Vi har inte heller slutat älska våra barn. Vi är fortfarande de viktigaste personerna i våra barns liv och dem som barnen allra starkast knyter an till.</textBlock>
    <textBlock ix="2">Barnomsorgens införande har varit en av de viktigaste reformerna för kvinnors oberoende och självständighet. Tillgången och rätten till en bra och flexibel barnomsorg har länge varit och är fortfarande en viktig feministisk fråga. Den har gett oss kvinnor möjligheten att själva försörja oss och slippa beroendet av en man.</textBlock>
    <textBlock ix="3">I dag är dock förskolan så mycket mer. Den handlar i första hand om en pedagogisk verksamhet som främjar barns inlärning och utveckling. Det är i förskolan barnen gör avstamp för det livslånga lärandet. Den har betydelse för vad våra barn lär sig, hur mycket de lär sig och hur de utvecklas. Lärandet i förskolan bygger på att barn lär sig genom att leka, samspela, utforska och skapa. Verksamheten ska stimulera och utmana barnens utveckling och lärande.</textBlock>
    <textBlock ix="4">Resultat från Pisaundersökningar visar att barn som har gått i förskolan klarar sig bättre än övriga barn. Det finns exempelvis ett statistiskt samband mellan hur goda matematikkunskaper eleverna har i grundskolans senare år och om de har gått i förskolan eller inte.</textBlock>
    <textBlock ix="5">Förskolan är inte enbart till för att tillgodose våra behov av barnomsorg när vi arbetar utan i allra högsta grad även för barnens utveckling. Sedan ska vi inte sticka under stol med att för alltför många barn kan förskolan även vara ett andningshål  en fristad. Vi har dessutom en växande fattigdom bland barn. Dessa barn är de som allra bäst behöver förskolans verksamhet för sin sociala och kunskapsmässiga utveckling.</textBlock>
    <textBlock ix="6">Det finns dock saker som oroar mig med situationen på förskolan i dag. Det är de allt större barngrupperna. Lärartätheten är naturligtvis viktig även på förskolan. Vänsterpartiet menar att fokus bör ligga på att förskolan ska vara avgiftsfri, tillgänglig och likvärdig för alla. Därför vill vi att avgiftsfri allmän förskola införs från ett års ålder. Vi vill dessutom utöka rätten till minst 30 förskoletimmar per vecka. Det skulle innebära att rätten till förskola stärks för barn till arbetslösa och föräldralediga. Vi vill också införa en maxgräns på 15 barn per grupp och 5 barn per personal i förskolan.</textBlock>
    <textBlock ix="7">Lärarnas kompetens är en viktig faktor för kvaliteten i förskolan. För att den pedagogiska utvecklingen av förskolan ska fortsätta vill Vänsterpartiet genomföra en samlad satsning på fortbildning och kompetensutveckling för all personal i förskolan i syfte att minska kunskapsgapet och höja kvaliteten.</textBlock>
    <textBlock ix="8">Herr talman! I de förskolor som drivs med ett vinstintresse får barnens behov stå tillbaka. När kvaliteten sjunker i förskolan förflyttas ansvaret för omsorgen av barnen från den gemensamma välfärden till den enskilda föräldern, vilken ofta visar sig vara mamman.</textBlock>
    <textBlock ix="9">Ökningen av antalet enskilda förskolor har accelererat sedan riksdagen beslutade om etableringsfrihet 2006. Under denna period har andelen förskolor som drivs som föräldrakooperativ minskat medan andelen bolagsförskolor har ökat kraftigt.</textBlock>
    <textBlock ix="10">Det som framför allt skiljer de kommunala och de enskilda eller privata förskolorna åt är personalens utbildning. I de privata förskolorna är det en mindre andel av personalen som har en relevant utbildning jämfört med i de kommunala.</textBlock>
    <textBlock ix="11">En viktig faktor för att konkurrensen på en marknad ska fungera är att konsumenterna enkelt kan välja bort företag som de av en eller annan anledning inte är nöjda med. Förskolan fungerar inte så. Barn som går på förskolan behöver bland annat kunna känna tillit till personalen och lära känna andra barn. Sociala band är en avgörande del av verksamheten. Tröskeln för att byta förskola är hög, vilket begränsar ett skolföretags förluster av att sänka kvaliteten. Det som ur ett pedagogiskt perspektiv är anknytning är från ett företagsekonomiskt perspektiv en inlåsningseffekt som ger företaget en stark förhandlingsposition. Denna position förstärks ytterligare av att det är viktigt för många föräldrar att förskolan ligger nära hemmet.</textBlock>
    <textBlock ix="12">Vi anser att det behövs en översyn av lämpliga ägandeformer för privata förskolor. Vi vill se ett förslag till ny lagstiftning för att garantera att de offentliga bidragen till privata förskolor ska komma barnen till godo och till exempel inte utbetalas som vinst till skolans ägare, föras över till dotterbolag eller användas för uppköp eller nyetablering av fler skolor  varken i Sverige eller utomlands.</textBlock>
    <textBlock ix="13">Herr talman! I dag har de flesta barn rätt att gå i förskolan  i alla fall de barn som har föräldrar som jobbar dagtid eller som sitter här i riksdagen. Mina barn är just nu på riksdagens barnverksamhet medan vi står här och debatterar just denna fråga. Vi är många föräldrar som jobbar på kvällar, nätter och helger  och vi blir fler. Över 300 000 av dessa föräldrar har små barn i förskoleåldern. Trots det erbjuder mindre än hälften av landets kommuner barnomsorg på obekväm arbetstid. Det borde vara fler eftersom en utbyggd förskola och barnomsorg är en förutsättning för en hög sysselsättning.</textBlock>
    <textBlock ix="14">Allt fler arbetsuppgifter utförs på andra tider än dagtid. Inom tillverkningsindustrin förekommer skiftarbete i stor utsträckning, och till exempel bland kulturarbetare är det vanligt med sena föreställningar.</textBlock>
    <textBlock ix="15">Den främsta orsaken till att fler jobbar utanför dagtid är dock att servicebranscherna har vuxit och att tillgängligheten inom vård och omsorg har ökat. Nästan två tredjedelar av de småbarnsföräldrar som jobbar i serviceyrken har obekväma arbetstider. Det är dessutom yrken där många av de anställda är kvinnor. Eftersom kvinnor generellt får ta ett större ansvar för barnen drabbas småbarnsmammor med obekväma arbetstider särskilt hårt om det inte finns tillgång till barnomsorg när de jobbar.</textBlock>
    <textBlock ix="16">En del föräldrar kan givetvis lösa barnpassningen på egen hand i brist på kommunal barnomsorg. De kan dela på ansvaret för barnen eller få hjälp av släktingar. Det är svårare för den som är ensamstående eller har sin släkt på annan ort  eller i ett annat land. De kanske måste avstå från att ta sådana arbeten eller från att gå upp i arbetstid även om det ger högre lön, eller också tvingas de betala dyrt för privat barnpassning och får då behålla en mindre del av sin lön. En ensamstående mamma som arbetar deltid i en butik skulle kunna få betydligt bättre ekonomi om hon kunde ta några arbetspass på kvällar och helger.</textBlock>
    <textBlock ix="17">Det måste skapas bättre förutsättningar för föräldrar att kombinera sitt föräldraskap med arbete. Fler föräldrar ska få möjlighet att arbeta när de vill och hur mycket de vill. Det är positivt för sysselsättningen och det är bra för människors ekonomi. Men en utbyggd barnomsorg är i första hand en reform för att fler barn ska få det lite bättre när de växer upp. Fler föräldrar som arbetar och slipper oroa sig för ekonomin innebär helt enkelt färre fattiga barn.</textBlock>
    <textBlock ix="18">Barn behöver också trygghet och kontinuitet. Det kan de få om det finns en permanent lösning med en professionell barnomsorg utförd av utbildad personal med kunskap och erfarenhet. Barnomsorgen måste därför anpassas till alla föräldrars behov. Kommunerna ska vara skyldiga att erbjuda barnomsorg inte bara på dagtid utan även på kvällar, nätter och helger.</textBlock>
    <textBlock ix="19">Förvisso har regeringen budgeterat för ett stimulansbidrag efter ett tillkännagivande från riksdagen förra våren, men det kan knappast ses som särskilt seriöst. Låt mig ta ett exempel. Gävle har 94 000 invånare. Stimulansbidraget skulle för deras del innebära drygt en årsanställd förskollärare. Vi i Vänsterpartiet har i vår skuggbudget föreslagit 15 000 nya platser som vi delvis finansierar med RUT-avdraget. Det skulle göra skillnad på riktigt.</textBlock>
    <textBlock ix="20">Därmed vill jag yrka bifall till reservation 2.</textBlock>
    <textBlock ix="21">Anf.  106  CAMILLA WALTERSSON GRÖNVALL (M):</textBlock>
    <textBlock ix="22">Herr talman! När jag är ute på studiebesök i förskolor, och det är jag ganska ofta, brukar jag säga att jag har riksdagens bästa jobb. När jag säger det är det inte något jag säger för att göra de besökta glada utan för att jag verkligen från hjärtat menar vad jag säger. Att få arbeta med förskolefrågorna i Sveriges riksdag är något av det bästa och viktigaste man kan arbeta med, och jag är så stolt över vad svensk förskola står för. Andra politiker får gärna uppröras om de vill när jag säger att många andra frågor känns futtiga i jämförelse med frågor som handlar om barn och som direkt berör våra barns framtid och förutsättningar.</textBlock>
    <textBlock ix="23">Jag kan inte förneka att det faktum att jag i min egenskap av mamma varje vecka besöker Prästkragen, en av Sveriges bästa förskolor, säkert också påverkar. Det gör att jag ständigt påminns om vad det betyder att ha en riktigt bra förskola som varje dag möter min bångstyriga och nyfikna dotter, att veta att hennes behov möts när det gäller hennes nyfikenhet, kunskapstörst, gränssättning, lek och övriga personliga utveckling. Det gör inte bara hennes värld bättre och tryggare, utan även min.</textBlock>
    <textBlock ix="24">Jag tror att jag talar för alla mammor och pappor när jag säger att om det inte fungerar för våra barn är ingenting värt något. Följs man av tanken att barnen inte trivs och inte mår bra känns inget riktigt viktigt och meningsfullt, och det är svårt att fungera på jobbet. Och lyckan över hennes förskola  som också varit mina söners förskola  ger mina studiebesök ett annat ljus. På samma sätt som jag möter förskolor som ger mig den där goa känslan i magen möts jag också av känslan där det inte är riktigt så bra. Det bekymrar mig.</textBlock>
    <textBlock ix="25">Herr talman! Alliansregeringen har lyft fram förskolan på ett sätt som ingen annan regering tidigare gjort. Vi har förtydligat och skärpt det pedagogiska uppdraget, vi har lyft fram förskollärarens viktiga roll, vi har gjort förskolan till en egen skolform och vi har gjort mycket mer. Allt detta har vi gjort för att visa att vi vet betydelsen av en bra förskola. Vi vet att en bra förskola betyder så oerhört mycket mer för ett barn som inte kommer från en familj med de bästa förutsättningarna.</textBlock>
    <textBlock ix="26">Låt mig vara tydlig med att det inte handlar om den materiella standarden utan kanske mycket mer om den känslomässiga, utbildningsmässiga, pedagogiska och utvecklingsmässiga tillvaron. Vi vet i dag med stöd i forskningen att det kompensatoriska uppdraget som förskolan har gör skillnad för barnets hela framtid. Tidigare har vi fokuserat på grundskolan och dess betydelse som kompensatorisk faktor, men i dag vet vi att förutsättningarna går att ge så mycket tidigare och att en dålig förskoletid aldrig riktigt går att hämta igen för de barn som inte har de allra bästa förutsättningarna från början.</textBlock>
    <textBlock ix="27">Det är dessa barn jag ömmar allra mest för. Det är dessa barn vi har till vår största uppgift att värna om och säkerställa att de får de bästa av förutsättningar. Ska vi vara ärliga, herr talman, kan de barn som föds med de bästa av förutsättningar utsättas för utmaningar och sämre miljöer av olika slag men ändå landa på fötterna och klara sig alldeles utmärkt. För de barn som redan från början har en rad utmaningar spelar en god förskola och en god skola en helt avgörande roll. För dem kan en bra, kvalitativ förskola där deras behov blivit sedda, mötta och utvecklade, innebära att de ursprungliga skillnaderna är raderade och de startar skolan med förutsättningar som gör att de klarar sig lika bra som de andra barnen. Det låter enkelt men är allt utom det.</textBlock>
    <textBlock ix="28">Därför finns det en rad utmaningar som vi behöver möta. De signaler vi får om allt större barngrupper ska inte nonchaleras. Det påverkar naturligtvis kvaliteten när antalet barn blir så stort att det mer handlar om barnpassning än om den förstklassiga pedagogiska verksamhet som förskolan också kan vara. De små och de stora barnen har olika behov. De små behöver hjälp med allt från mat till blöjbyte, och det går inte att klara utan ett visst antal famnar och händer. Men inte heller bland de små barnen handlar förskolan om endast omsorg. Även där måste personalen ha en rimlig möjlighet att arbeta med barnen och deras utveckling. Vi vet att ju tidigare vi möter eventuella svårigheter, desto bättre möjligheter har vi att kompensera för dessa.</textBlock>
    <textBlock ix="29">Alliansen och vi moderater ser det här problemet, och det är föremål för en hel del diskussion. Min personliga uppfattning är dock att frågan är lite mer komplex än att bara sätta Socialstyrelsens gamla norm och så är allt bra. Förskolan har utvecklats långt sedan dessa dagar. Samtidigt måste vi vara krassa och ärliga och se att ute i kommunerna har förskolan inte varit prioriterad på det sätt som den borde vara. Kommunpolitikerna har inte tagit det ansvar man måste ta för förskolan. Kvalitet i svensk förskola handlar om så mycket mer än bara gruppstorlekar och kvadratmetrar.</textBlock>
    <textBlock ix="30">Besök i en modern förskola ger direkt vid handen att den pedagogiska och den organisatoriska kunskapen spelar stor roll. Det är avgörande och kan se ut på många olika sätt. Förmågan att skapa pedagogiska miljöer är avgörande. Det faktum att vi nu måste bevaka likvärdigheten redan i förskolan, då det faktiskt kan skilja åtskilligt mellan en väl fungerande och en sämre fungerande förskola, gör att det ytterligare fäster fokus på vikten av kompetent och välutbildad personal.</textBlock>
    <textBlock ix="31">Förskolelyftet 20092011 var bra och innebar att personal inom förskolan, exempelvis förskollärare och barnskötare, fick möjlighet till fortbildning. Ca 7 000 anställda deltog i den satsningen. Det kommer naturligtvis att leda till en förstärkt pedagogisk kompetens, men fortfarande finns behovet att både bredda och fördjupa ytterligare när det gäller kompetensutbildning.</textBlock>
    <textBlock ix="32">En del av detta är den fortsatta utbildningssatsning som nu genomförs 20122014 för förskollärare och förskolechefer och som bland annat fokuserar på barn i behov av särskilt stöd samt uppföljning och utvärdering.</textBlock>
    <textBlock ix="33">Det är tråkigt att säga detta, men det känns ibland som att förskola inte är så intressant för en del politiker. Om det beror på de traditionellt höga nöjdhetssiffrorna inom området eller om man över huvud taget förstått förskolans betydelse ska jag låta vara osagt, men faktum kvarstår. Förskolan får inte det utrymme i den politiska debatten som den förtjänar.</textBlock>
    <textBlock ix="34">Jag är därför glad att Socialdemokraternas förslag angående förskolan visat även på det socialdemokratiska engagemanget i frågan. Tittar vi på statistiken kan vi konstatera att med 90 procent av de svenska tvååringarna i förskola känns det möjligen som att man skjuter över målet när man vill göra förskolan obligatorisk från två års ålder. Men vi moderater välkomnar detta initiativ, som vi uppfattar som ett förslag med goda intentioner och med ambition att bidra till att uppfylla vår skollags intentioner, som nu också omfattar förskolan.</textBlock>
    <textBlock ix="35">Att 10 procent av Sveriges föräldrar till tvååringar väljer att vara hemma eller ha sina barn i annan omsorg än förskola får vi väl se som ett uttryck för den valfrihet som vi moderater värnar så varmt om. Det gäller speciellt när vi går vidare i statistiken och ser att vi närmast har en hundraprocentig inskrivning i förskola när vi tittar på tre-, fyra- och femåringarna.</textBlock>
    <textBlock ix="36">Vi välkomnar dock debatten och diskussionen om den viktiga förskolan och avvisar inte förslagen som sådana. Men med den erfarenhet jag har kan jag ju inte låta bli att stillsamt undra hur man har tänkt och om det inte varit bättre prioriterat att satsa dessa pengar så att kvaliteten kommer alla barn till del och att vi intensifierar arbetet med att kvalitetssäkra Sveriges alla förskolor, kommunala som fristående.</textBlock>
    <textBlock ix="37">Sedan vi sist debatterade förskolan i denna kammare har mycket hänt, inte minst när det gäller barnsomsorg på obekväm arbetstid, eller kvällar, helger och nätter. Det ska ges 108,5 miljoner statliga kronor i kommunalt stöd till barnomsorg  det som populärt kallades nattis  för att på så vis ytterligare stimulera den utveckling som vi så glädjande kunde se var på väg åt rätt håll.</textBlock>
    <textBlock ix="38">Enligt nya skollagen, som trädde i kraft den 1 juli 2011, ska kommunerna sträva efter att kunna erbjuda barnomsorg efter behov, och i dag har drygt 4 500 barn så kallat nattis, enligt regeringens siffror. Detta ökar, och antalet kommuner som erbjuder denna barnomsorg ökar.</textBlock>
    <textBlock ix="39">Det gläder naturligtvis regeringen, som värnar om arbetslinjen och möjligheterna att kunna förena förvärvsarbete med en god barnomsorg.</textBlock>
    <textBlock ix="40">En annan sak som jag finner spännande och intressant och som det är roligt att kunna nämna i kammaren är det arbete som just nu sker för att exportera den svenska förskolan. Målet är en exportplattform som paketerar den erfarenhet, den kunskap och den barnsyn som den svenska förskolan står för.</textBlock>
    <textBlock ix="41">Jag har själv haft förmånen att få vara med på ett par resor till Tyskland, där man nu står inför stora utmaningar med att erbjuda förskola. Tyskland har i dag Europas bäst utbildade hemmafruar och har nu förstått vikten av att få ut dessa på arbetsmarknaden, och stora delar av Europa tar efter.</textBlock>
    <textBlock ix="42">Sverige är en stor förebild när det gäller både barnsyn och förskolepedagogik. Svensk förskola är just nu mer förebild än någonsin förr. Runt omkring i världen knackar olika länder på för att ta del av den svenska förskolemodellen.</textBlock>
    <textBlock ix="43">Min förhoppning är att vi kan fortsätta att vara en av världens ledande förskolenationer bland annat genom ett ökat fokus på kvalitetssäkring, utbildningssatsningar och viktig forskning på området.</textBlock>
    <textBlock ix="44">Fortfarande är förskoleforskningen bara i sin linda, och det finns många frågetecken och outforskade områden att forska vidare om. Det är saker som skulle göra den svenska förskolan än bättre rustad att möta samhällsproblemen och bidra till att ge våra barn en bättre framtid.</textBlock>
    <textBlock ix="45">Herr talman! Med dessa ord vill jag yrka bifall till utskottets förslag i betänkandet och avslag på motionerna.</textBlock>
  </contentBlock>
  <contentBlock ix="438">
    <textBlock ix="0">I detta anförande instämde Michael Svensson (M).</textBlock>
    <textBlock ix="1">Anf.  107  ROSSANA DINAMARCA (V) replik:</textBlock>
    <textBlock ix="2">Herr talman! Camilla Waltersson Grönvall sade att man inte vill tillbaka till när Socialstyrelsen satte upp sina siffror. Jag kan till viss del hålla med om det. Problemet är att vi nu under ganska många år har sett hur förskolegrupperna växer alltmer.</textBlock>
    <textBlock ix="3">SVT gjorde för inte så jättelänge sedan en granskning där man tittade på barngrupperna för ett- till treåringar. Det visade sig att det är väldigt vanligt med barngrupper med över 20 barn. Vid något tillfälle hade man hittat grupper där man hade 34 ett- till treåringar i en och samma grupp.</textBlock>
    <textBlock ix="4">Skolverket har uttryckt oro för de stora barngrupperna. Det handlar inte bara om att man kanske har 16, 17 eller någonting sådant. Det är betydligt större grupper än enligt de rekommendationer som man i dag har från Skolverket.</textBlock>
    <textBlock ix="5">Det vore bra om Camilla Waltersson Grönvall tog detta på allvar och inte bara pekade på att det är kommunernas ansvar. Det är också regeringens och majoritetens ansvar med de statsbidrag som vi ger till kommunerna för att de ska kunna hantera viktiga frågor som till exempel förskolan, som också Camilla säger att hon värnar så mycket.</textBlock>
    <textBlock ix="6">Anf.  108  CAMILLA WALTERSSON GRÖNVALL (M) replik:</textBlock>
    <textBlock ix="7">Herr talman! Jag kan i mångt och mycket dela oron, Rossana. Men är man ute på Sveriges förskolor kan man se att bilden är ganska skiftande. Det finns ganska små barngrupper, och det finns tyvärr ett antal förskolor som har alldeles för stora. Vi har en ganska skiftande bild.</textBlock>
    <textBlock ix="8">När vi i dag får fram snittet för hur en förskolegrupp ser ut ligger det inte på de siffror som du beskrev. Men det gör inte problemet mindre. Vi måste naturligtvis ta problematiken på allvar. Det var vad jag nämnde förut, som du hade hört om du hade lyssnat på vad jag sade.</textBlock>
    <textBlock ix="9">Det är inget sätt att skylla på kommunerna. Det är ett faktum att enligt vår skollag har huvudmannen ett ansvar för att se till att barngrupperna har en lämplig sammansättning och storlek och att barnen i övrigt erbjuds en god miljö. Det står i skollagen.</textBlock>
    <textBlock ix="10">Över huvudmännen har vi en statlig tillsynsmyndighet som ytterst har att se till att det efterlevs. Hittar man stora brister i hur det organiseras har alliansregeringen sett till att det i dag finns nya sanktioner mot både enskilda och offentliga huvudmän där en form av vite är ett exempel.</textBlock>
    <textBlock ix="11">Vi måste följa utvecklingen och ta den på allvar och hitta saker och sätt att möta den. Tror Rosanna själv att det bästa är att vi sätter upp nya regler och normer för en modern förskola som på så oerhört många olika sätt skiljer sig från den förskola som Socialstyrelsen en gång satte upp normer för?</textBlock>
    <textBlock ix="12">Anf.  109  ROSSANA DINAMARCA (V) replik:</textBlock>
    <textBlock ix="13">Herr talman! Jag undrar hur man gör när man tar problematiken på allvar och sedan inte gör någonting alls.</textBlock>
    <textBlock ix="14">Det finns en rekommendation från Skolverket. Det är uppenbart att den inte följs. Då tycker jag att nästa steg bör vara att man på allvar sätter ned foten och säger: Nej, nu har det dragit i väg alldeles för långt. Vi kan se hur det har dragit åt skogen på fritis. Men det är inte vad vi diskuterar här.</textBlock>
    <textBlock ix="15">Jag vill veta: Hur tar man problematiken på allvar med mer än bara ord? Det är uppenbart att det behövs resurser. Det behövs en ökad lärartäthet för att minska barngruppernas storlek.</textBlock>
    <textBlock ix="16">En annan sak som nämndes som jag vill ta upp är valfriheten. Man behöver inte sätta sina barn i förskola vare sig när de är ett år eller två år. Vi vill gärna utöka rätten till förskola och göra den till allmän från ett års ålder.</textBlock>
    <textBlock ix="17">Det är fel att man använder skattemedel till pedagogisk omsorg där man inte ställer krav på läroplan eller utbildad personal. Varför ska skattemedel gå till oseriös verksamhet som man inte ställer några som helst krav på?</textBlock>
    <textBlock ix="18">Om föräldrar vill vara hemma med sina barn är det fine. Men varför ska vi ta pengar från förskola och urholka förskolan för att stödja en reform som dessutom innebär att det framför allt är kvinnorna som stannar hemma? Det är att gå lite bakåt i tiden i stället för att gå framåt.</textBlock>
    <textBlock ix="19">Anf.  110  CAMILLA WALTERSSON GRÖNVALL (M) replik:</textBlock>
    <textBlock ix="20">Herr talman! Det är inte något nytt att jag och Rossana inte delar uppfattning om vad valfriheten betyder för människor och för föräldrar och barn i vårt land.</textBlock>
    <textBlock ix="21">Jag skulle önska att Rossana ville göra mig sällskap på en mindre turné till olika fristående förskolor. Det skulle möjligen minska hennes oro för de kapitalistiska onda företagen, som håller barnen i en hemsk miljö med knappa resurser och med en kall syn på barnen. Men det finns en annan bild. De här besöken skulle visa för henne att det är en verksamhet som visar på en fantastisk mångfald, en stark delaktighet från barn, föräldrar och inte minst från personalen. Påfallande ofta har man en mycket medveten och driven kvalitetsutveckling. En trend som drivs på, framför allt av de fristående förskoleföretagen, är utformningen av lokalerna, det som man kallar den tredje pedagogen.</textBlock>
    <textBlock ix="22">Förut i dag nämndes det att det var en lägre utbildningsnivå. Det kan till viss del vara sant, men vad man tydligt kan se gällande den andra problematik som Rossana tar upp är att enligt statistiken är antalet barn i barngrupperna mindre. Den statistiken är oerhört tydlig.</textBlock>
    <textBlock ix="23">Så till pedagogisk omsorg. Om det hade varit så att vi hade haft ett enormt genomslag för pedagogisk omsorg och det hade varit väldigt många som hade valt detta hade det möjligtvis kunnat betraktas som ett större problem. Men den lilla, lilla procentandel  för min del skulle det gärna få vara fler  som tar det lilla utbud som finns är tecken på valfrihet. Den tänker jag fortsätta att värna.</textBlock>
  </contentBlock>
  <contentBlock ix="439">
    <textBlock ix="0">Anf.  111  HÅKAN BERGMAN (S) replik:</textBlock>
    <textBlock ix="1">Herr talman! Jag tycker att det är glädjande och roligt att Camilla Waltersson Grönvall och Moderaterna har uppmärksammat att Socialdemokraterna börjar föra en intensiv politisk diskussion om kvalitet och utveckling i den svenska förskolan. Det har vi gjort länge, och inför vår partikongress i april kommer en sådan diskussion att fortsätta. Vi gör det därför att förskolan är så viktig; det sade jag i min inledning. Entydiga forskningsresultat visar att förskolan är väldigt viktig för barns lärande och senare skoltid. Då vill vi att så många barn som möjligt får tillgång till en kvalitativt bra förskola.</textBlock>
    <textBlock ix="2">Vi har lagt fram förslag som ska diskuteras av partikongressen. De finns inte med i våra motioner nu och är egentligen inte en av den här betänkandedebatten. Det handlar om att vi vill erbjuda en allmän förskola för tvååringar. Vi tror att en stor del av dem som står utanför kanske just är de tvååringar som bäst skulle behöva förskolans samlade resurser.</textBlock>
    <textBlock ix="3">Det andra är att vi vill förena det med en kvalitetssatsning på olika sätt.</textBlock>
    <textBlock ix="4">Det tredje är att vi vill öka förskolans tillgänglighet och göra det möjligt för människor oavsett var de befinner sig någonstans att ha sina barn i förskolan.</textBlock>
    <textBlock ix="5">De här förslagen ska diskuteras. Vi får se var vi landar. Vi kommer att diskutera mycket mer, till exempel en hel del av de saker som jag nämnde inledningsvis och som påverkar förskolan i dag, som stora barngrupper. Jag kan dock känna oro inför utvecklingen av barngruppernas storlek och möjligheterna att bedriva ett bra pedagogiskt arbete. I min inledning försökte jag exemplifiera det på olika sätt.</textBlock>
    <textBlock ix="6">Tack för det stora intresset för den socialdemokratiska politiken! Vi utvecklar vår politik.</textBlock>
    <textBlock ix="7">Anf.  112  CAMILLA WALTERSSON GRÖNVALL (M) replik:</textBlock>
    <textBlock ix="8">Herr talman! När jag gnällde förut över att det finns politiker som inte tar den här frågan på allvar menade jag inte dem som sitter i den här lokalen. Det hoppas jag att ni har förstått.</textBlock>
    <textBlock ix="9">Det känns jätteroligt att jag, Rossana, Håkan och de övriga här upplever att vi har en gemensam god ambition och intention att se till att den svenska förskolan blir så bra som den bara kan vara. Förskolan är extremt viktig, och den ska vi ha under ständig debatt.</textBlock>
    <textBlock ix="10">Därför tycker jag att Socialdemokraternas utspel är både intressant och viktigt och förtjänar att i allra högsta grad tas på allvar. Många av de argument som ni för fram kan vi dela. Jag ser fram emot att i olika sammanhang fortsätta debattera den här viktiga frågan.</textBlock>
    <textBlock ix="11">Mina egna funderingar baseras på den erfarenhet jag möjligen får när jag är ute på mina studiebesök men också av de ganska regelbundna kontakter jag har med personal och förskoleforskare. Även ni identifierar att det är en stor skillnad mellan goda och dåliga förskolor. Vad gör vi för att få de förskolor som inte är riktigt bra bättre? Där tycker jag att vi har den stora knutfrågan, att vi ser till att vi inte får skillnader i likvärdighet redan i förskolan. Hade det inte varit bättre att lägga alla de här myckna pengarna på kompetensutveckling? Det är en av de delar där vi har identifierat brister och där vi ytterligare behöver göra insatser.</textBlock>
    <textBlock ix="12">Sedan vill jag bara påpeka de olika förskolelyft som vi har initierat och genomfört. Där arbetas det med en del av de här sakerna.</textBlock>
    <textBlock ix="13">Anf.  113  HÅKAN BERGMAN (S) replik:</textBlock>
    <textBlock ix="14">Herr talman! Jag tycker att en hel del av de initiativ som regeringen har tagit när det gäller kompetensutveckling för lärare, förskollärare och olika personalkategorier är och har varit bra, men jag skulle önska mer. Jag skulle önska mer kompetensutveckling i andra former. Jag pratade om learning studies och om återkommande handledning till pedagogisk personal för att klara och komma till rätta med en del kvalitetsbrister i förskolan. Jag tror att man skulle tjäna på att låta personal i en förskola besöka andra förskolor för att se vad som fungerar bra där och av det dra slutsatser för sitt eget arbete. Det var därför jag nämnde att vi har lagt 450 miljoner mer utöver regeringens satsningar därför att vi tycker att kompetensutvecklingen är så viktig.</textBlock>
    <textBlock ix="15">Jag ska inte kommentera partikongressens diskussioner. Vi ska ha den i april, och vi kommer att fortsätta diskussionen. Jag konstaterar nu att i det framlagda sammanhållna förslaget finns en kvalitetssatsning.</textBlock>
    <textBlock ix="16">Jag skulle ändå vilja kommentera ett par saker som du sade, Camilla. Du sade att det kompensatoriska uppdraget är viktigt. Du sade att ni ömmar för de barn som har det svårt. Du ser problematiken med stora barngrupper. Vore det då inte bra att säga till regeringen att riksdagen betonar att just förskolan har en viktig kompensatorisk roll? Då skulle regeringen tvingas att fundera över: Vad ska vi göra för att se om förskolans kompensatoriska roll fungerar i Sverige i dag, fungerar över hela Sverige och i alla områden? Vi har problem, och vi har målkonflikter som vi borde utreda.</textBlock>
    <textBlock ix="17">Anf.  114  CAMILLA WALTERSSON GRÖNVALL (M) replik:</textBlock>
    <textBlock ix="18">Herr talman! Inledningsvis vill jag påpeka att de utbildningsinsatser som vi har gjort, speciellt de för 20122014, har som syfte att utbilda våra ledare, våra förskolechefer och våra förskollärare med riktning mot barn i behov av särskilt stöd samt utvärdering av detta.</textBlock>
    <textBlock ix="19">Det finns många saker som kan utvecklas. Just förskolechefens viktiga roll är en av de saker som jag skulle kunna tänka mig att utveckla och diskutera vidare. I dag har vi en obligatorisk utbildning för rektorerna i grundskolan, men vi har inte det för våra förskolechefer. Det skulle vara en sak som vi skulle kunna diskutera vidare och som jag tror inte bara har ett starkt signalvärde utan ger det stöd som våra förskolechefer ute i landet behöver i dag. De jobbar under olika förutsättningar; det ska vi vara ärliga och säga.</textBlock>
    <textBlock ix="20">Jag har i mitt uppdrag kontakt med bland annat två av Sveriges främsta förskoleforskare, Ingrid Pramling Samuelsson och Sonja Sheridan, som är verksamma vid Göteborgs universitet. De håller på med en studie som vi följer väldigt noggrant. De har 700 förskollärare och deras grupper knutna till den här studien. De konstaterar redan nu att det finns barngrupper som är alltför stora, men de är väldigt tveksamma till att säga att det är normer vi ska falla tillbaka på. De ser att det är lärarnas kompetens det kommer an på. Det är kunskapen och kompetensen, förmågan att organisera sig och att se barnen som är det helt avgörande.</textBlock>
    <textBlock ix="21">Jag tror att det finns många olika saker vi måste göra, och jag ser fram mot en fortsatt debatt i frågan. Lycka till i april!</textBlock>
    <textBlock ix="22">Anf.  115  JABAR AMIN (MP):</textBlock>
    <textBlock ix="23">Herr talman! Förskolan är första steget i ett livslångt lärande där våra minsta har roligt, inspireras, lär och utvecklas. I förskolan kan barnens nyfikenhet väckas och sociala färdigheter utvecklas. Därmed kan grunden läggas för ett aktivt liv.</textBlock>
    <textBlock ix="24">Vi i Miljöpartiet värnar om förskolan. Vi vill öka antalet utbildade vuxna per barn i förskolan. Vi arbetar för en förskola med hög kvalitet. Vi vill ha barnomsorg på obekväm arbetstid, helger och kvällar.</textBlock>
    <textBlock ix="25">Förskolan behöver förskollärare av högsta kvalitet. Och jämfört med många andra länder i världen har vi en av de längsta och mest generösa föräldraförsäkringarna. Men uttaget i föräldraförsäkringen är skevt fördelat. Medan kvinnorna står för en större andel av uttagen tar männen endast ut en mindre andel för att vara med sina barn. Dessutom går kvinnorna i mycket större utsträckning ned i arbetstid för att vara hemma med sina barn. Detta påverkar både framtida inkomster och framtida pensioner för kvinnorna negativt.</textBlock>
    <textBlock ix="26">Det vårdnadsbidrag som regeringen har infört tas nästan uteslutande ut av kvinnor. Eftersom kvinnorna därmed inte förvärvsarbetar under den tiden får de lägre inkomst och förlorar därmed också i pension. Detta skapar i sin tur en obalans till kvinnornas nackdel. Vi anser att vårdnadsbidragsreformen är en dålig reform som bör avskaffas.</textBlock>
    <textBlock ix="27">Herr talman! Barnomsorgspengen är en annan fråga som behandlas i dagens betänkande. Barnomsorgspeng innebär att kommunen ska betala för den förskoleverksamhet och skolbarnomsorg som föräldrarna väljer. En peng följer barnet, oavsett om verksamheten är kommunal eller privat.</textBlock>
    <textBlock ix="28">Barnomsorg är en av det offentligas viktigaste uppgifter. Barnomsorgen ska erbjuda en trygg och stimulerande miljö som främjar barnets utveckling och där barnet får ha roligt, leka och utvecklas tillsammans med andra barn.</textBlock>
    <textBlock ix="29">Barnen är vår framtid, och då måste vi ta hand om dem. Samtidigt är barnomsorgen avgörande för samhället i stort genom att den skapar möjlighet för många människor att kombinera föräldraskap med arbetsliv.</textBlock>
    <textBlock ix="30">Tillgången till bra barnomsorg har varit viktig för jämställdheten och gjort det möjligt för kvinnor att förvärvsarbeta. Miljöpartiet värnar om kvalitet, mångfald och valfrihet inom hela utbildningsväsendet och inom barnomsorgen. Det är viktigt med mångfald inom barnomsorgen, precis som inom utbildningsväsendet i övrigt.</textBlock>
    <textBlock ix="31">Herr talman! För Miljöpartiet har det alltid varit viktigt att föräldrar ska kunna välja den barnomsorg som passar just dem och deras barn. Vi har därför konsekvent arbetat för att öka mångfalden av omsorgsformer.</textBlock>
    <textBlock ix="32">För att valfrihet verkligen ska finnas måste det finnas alternativ att välja mellan. Men valfriheten får inte vara på bekostnad av kvaliteten. De senaste uppgifterna från Skolverket, som avser 2011, visar att andelen med pedagogisk högskoleutbildning  förskollärare, fritidspedagoger och de med lärarutbildning  i kommunal förskola är betydligt högre än i fristående förskolor, 56 procent mot 43 procent. Dessa uppgifter fick jag i dag från Skolverket.</textBlock>
    <textBlock ix="33">Observera att personalens utbildningsbakgrund är bara en av kvalitetsindikatorerna. Några andra indikatorer är gruppstorlek och personaltäthet.</textBlock>
    <textBlock ix="34">Anf.  116  TINA ACKETOFT (FP):</textBlock>
    <textBlock ix="35">Herr talman! I dag talar vi om förskolan. Och det är faktiskt på grund av förskolan som jag står här i dag. Det var nämligen när vi skulle välja förskola till vårt första barn som jag insåg att det var läge att ge sig in och debattera just kvalitet och valfrihet inom förskolans område.</textBlock>
    <textBlock ix="36">I går debatterade vi forskning och innovation, och i dag debatterar vi det första steget i det livslånga lärandet.</textBlock>
    <textBlock ix="37">Den svenska förskolan är unik, precis som mina kolleger har sagt tidigare. Förskolan ska inte vara skola  men den ska vara lärorik. Att tidigt delta i den pedagogiska verksamheten bidrar till att barnet utvecklas socialt och intellektuellt, och det lägger grunden för framtida samvaro och skolgång.</textBlock>
    <textBlock ix="38">Så gott som alla barn går i förskolan, och den svenska förskolan är en av de mest uppskattade verksamheter vi har. Den ligger i topp i brukarnöjdhet och är internationellt erkänd för sin höga kvalitet och goda tillgänglighet.</textBlock>
    <textBlock ix="39">Alliansen har höga ambitioner för förskolan, och regeringen har satt i gång ett omfattande arbete för att göra förskolan ännu bättre. Personalen i förskolan fortbildas, först i Förskolelyftet specifikt för barnskötarna och nu i Förskolelyftet II riktat till förskollärarna. Förskollärare har också möjlighet att gå en forskarutbildning under två och ett halvt år, parallellt med att man arbetar 20 procent, och därefter ta licentiatexamen  allt för att bygga skolans och förskolans kunskapsbas och för att öka antalet lärare med forskarutbildning i skola och förskola.</textBlock>
    <textBlock ix="40">Förskollärarna har också fått ett tydligt ansvar att leda det pedagogiska arbetet på avdelningarna, och målen i läroplanen har blivit tydliga. Liksom lärarnas kompetens och närvaro är den enskilt viktigaste faktorn i skolan för elevernas kunskapsinhämtning, är förskollärarna och övrig personal det för förskolebarnen. Tyvärr har det inte direkt varit någon rusning till förskollärarutbildningen på senare år.</textBlock>
    <textBlock ix="41">Därför är det goda nyheter att vi nu med den nya lärarutbildningen ser ett ökat söktryck. Det kan ju knappast vara den modesta kvinnolönen som har påverkan i detta, så jag är tämligen övertygad om att det ökade söktrycket faktiskt är ett resultat av att förskolan nu har blivit en del av utbildningssystemet, att förskollärarna har fått vidareutbildning och fortsatt får det, att de har fått en egen titel och legitimation som ger dem en tydligare roll och betydligt högre status.</textBlock>
    <textBlock ix="42">Men på många ställen i Sverige är det svårt, till och med mycket svårt, att hitta förskollärare. I Stockholm, som är en av Europas snabbast växande huvudstäder, öppnas en ny förskoleavdelning varannan dag, något som naturligtvis innebär ett enormt behov av förskollärare. Därför är det glädjande att regeringen har beslutat att fyra lärosäten i regionen får i uppdrag att öka antalet platser på förskollärarutbildningen. Det innebär att det under en tioårsperiod skapas mer än 2 000 nya platser i regionen, vilket borde vara ett välkommet tillskott för Stockholms barn och föräldrar.</textBlock>
    <textBlock ix="43">Lärare och pedagoger har ett synnerligen viktigt uppdrag, men det måste också finnas förutsättningar för att göra ett gott arbete. Här har kommunerna ett stort ansvar. Det går inte att tumma på lagstiftningens tydliga skrivningar om att barngrupper, antalet pedagoger och lokalernas utformning ska vara anpassade just efter de behov som råder där och då. Ändå vet vi att detta görs. Här måste en vass granskning ske utifrån skollagen, och i de fall det inte rättas måste sanktioner tas till.</textBlock>
    <textBlock ix="44">Herr talman! Allt fler jobbar på udda tider, och det är viktigt att kommunerna underlättar för dessa familjer att hitta en barnomsorg som passar. Frågan om oregelbunden arbetstid och barnomsorg har varit på agendan så länge jag kan minnas, åtminstone sedan jag kom in i riksdagen 2002. Då debatterade jag i opposition i den här kammaren mot en benhård S-regering som inte ville se behovet av att ta itu med detta. Nu är det omvända förhållanden; S är i opposition, och helt plötsligt är det ett annat ljud i skällan  mer åt alla! Man är för det goda och mot det dåliga hela tiden.</textBlock>
    <textBlock ix="45">Det är därför skönt att jag nu kan säga att Folkpartiet och Alliansen ser behovet också när vi är i regeringsställning genom att vi i höstas presenterade ett stimulansbidrag på 108,5 miljoner kronor under åren 20132016 som ett riktat bidrag till kommunerna för att öka tillgången till just omsorg på obekväm arbetstid. På så sätt kan vi ta rejäla steg och fortsätta öka tillgängligheten till barnomsorg.</textBlock>
    <textBlock ix="46">Lösningarna kan se olika ut, och tillsammans med barnomsorgspengen gör vi att det blir lättare att ordna barnomsorg också på obekväm arbetstid. Frågan kommer självklart att bevakas för att se vilken effekt detta ger. Räcker det inte till får vi såklart se över åtgärderna igen. Det är väl en del av charmen men också frustrationen med samhällsbyggande att det aldrig tar slut.</textBlock>
    <textBlock ix="47">Herr talman! Alliansregeringen har som sagt redan genomfört en mängd åtgärder för att bättre ta till vara den unika potential vi har för barns lärande genom förskolan.</textBlock>
    <textBlock ix="48">Folkpartiet vill höja ambitionerna ytterligare och gå längre. Förskolan ska vara en brygga, en kompenserande faktor som ska skapa mer jämlika förutsättningar för barnen genom skolan. Undersökningar i både PISA och Pirls visar att elever som gått i förskola får bättre skolresultat än de som inte gjort det.</textBlock>
    <textBlock ix="49">Förskolan är unik och kombinerar barns naturliga nyfikenhet med deras sätt och förmåga att lära genom lek. De av oss som har nöjet att få vistas kring barn i denna ålder ser tydligt att de likt svampar suger upp information och kunskap. Vi vet att barns förmåga till inlärning är som störst mellan tre och sju års ålder.</textBlock>
    <textBlock ix="50">På 1990-talet blev det allt vanligare att förskolans sexårsverksamhet integrerades med skolan. År 1998 startade skolformen förskoleklass för att stödja den integreringen. Det var och är en bra tanke att verksamheten för sexåringar ska präglas av kunskapsinlärning samtidigt som leken följer med från förskolan. Men en ettårig skolform främjar inte kontinuiteten i barns lärande eftersom många barn tvingas byta miljö och lärare alldeles för många gånger inom loppet av en kort tid.</textBlock>
    <textBlock ix="51">Till detta ska läggas att Sverige ur ett internationellt perspektiv har en mycket sen skolstart och att svenska elever dessutom har ett lägre antal skoltimmar i grundskolan än i jämförbara länder. För att möta denna skillnad behöver grundskolan förlängas med ett år. Vi behöver inte bara mer fokus på kunskap utan också mer tid för kunskap.</textBlock>
    <textBlock ix="52">Detta sammantaget gjorde att Folkpartiet förra hösten i sitt skolprogram deklarerade att skolstarten bör tidigareläggas och den obligatoriska skolan göras tioårig. Samtidigt ska en sådan reform följas upp med förändringar i förskolan så att det sista i året i förskolan förbereder eleverna för skolan  men utan att låta ett sådant skolförberedande år utgöra en egen skolform.</textBlock>
    <textBlock ix="53">Herr talman! Jag yrkar bifall till förslaget i betänkandet och avslag på samtliga motioner.</textBlock>
  </contentBlock>
  <contentBlock ix="440">
    <textBlock ix="0">Anf.  117  ROSSANA DINAMARCA (V) replik:</textBlock>
    <textBlock ix="1">Herr talman! Jag tänkte ta upp stimulansbidraget för barnomsorg på obekväm arbetstid. Tina Acketoft har både nu och tidigare tagit åt sig äran för att ha infört detta.</textBlock>
    <textBlock ix="2">Låt oss dock komma ihåg att när frågan dök upp i utskottet för ett år sedan bjöds statssekreterare in för att övertyga oss i oppositionen om att detta var ett dåligt styrmedel. Ni försökte vid flera tillfällen få oss att inte gå denna väg. Men regeringspartierna blev överkörda i utskottet och i kammaren. Det var därför ni blev tvungna att presentera stimulansbidraget i höstens budget.</textBlock>
    <textBlock ix="3">Rätt ska vara rätt. Tina Acketoft ska inte ta åt sig äran för att det infördes.</textBlock>
    <textBlock ix="4">Bidraget var dessutom väldigt litet. Som jag sade i mitt anförande motsvarar stimulansbidraget ungefär en och en halv årsanställd förskollärare. Gävle har 94 000 invånare. Hur mycket barnomsorg på obekväm arbetstid blir det, Tina Acketoft?</textBlock>
    <textBlock ix="5">Anf.  118  TINA ACKETOFT (FP) replik:</textBlock>
    <textBlock ix="6">Herr talman! Rossana Dinamarca ska hedras för att hon konsekvent har kört en linje där hon tycker att detta är viktigt och drivit den, men hon har alltid varit i opposition. När man är i opposition är det lättare att vara för allt som är bra, för det finns ingen begränsning för hur mycket man kan vara för.</textBlock>
    <textBlock ix="7">När jag debatterade i kammaren och ville ha igenom en lagförändring var Socialdemokraterna konsekvent emot det för att sedan i opposition vara för det. Det är inte riktigt hederligt.</textBlock>
    <textBlock ix="8">Stimulansbidraget kommer förmodligen att ge den effekt vi eftersträvar i stället för att vi inför det i lagtext. Gör det inte det får vi förändra lagtexten. Det är inte realistiskt att en lagstiftning säger att vi har arbetsplikt medan en annan säger att man inte kan få barnomsorg på oregelbunden arbetstid.</textBlock>
    <textBlock ix="9">Vi har tagit ett steg i rätt riktning när det gäller att se till att alla har rätt till barnomsorg oavsett arbetstid.</textBlock>
    <textBlock ix="10">Anf.  119  ROSSANA DINAMARCA (V) replik:</textBlock>
    <textBlock ix="11">Herr talman! Tina Acketoft svarade inte på min fråga. Jag frågade hur man tänker att detta ska räcka till att införa barnomsorg på obekväm arbetstid på riktigt. Hur ska Gävle kommun med en och en halv extra årsanställd förskollärare kunna ha barnomsorg på obekväm arbetstid? Det är ju ingenting. Vi talar om kaffepengar. Hofors kommun får 30 000. Det räcker till en, kanske en och en halv vetelängd om dagen.</textBlock>
    <textBlock ix="12">Vänsterpartiet har drivit att man ska göra en lagändring i detta fall, för vi tycker att utvecklingen går alldeles för långsamt. Vi gick dock med på att bilda majoritet för detta stimulansbidrag som Tina Acketoft och resten av Alliansen var emot och länge försökte få stopp på.</textBlock>
    <textBlock ix="13">Så, Tina Acketoft, du kan inte stå här nu och säga att du i oppositionsställning var för ett stimulansbidrag och att du därför är glad att vi har fått igenom det. Du och de andra var ju emot det. Lite hederlighet får vi ändå ha i debatten.</textBlock>
    <textBlock ix="14">Anf.  120  TINA ACKETOFT (FP) replik:</textBlock>
    <textBlock ix="15">Herr talman! Med en kaffekassa på 108,5 miljoner kronor har man ganska dyra kaffevanor.</textBlock>
    <textBlock ix="16">Jag är varken för eller emot stimulansbidraget. Det är inte det som är det viktiga. Det viktiga är att se till att kommunerna tar sitt ansvar och ordnar barnomsorg på oregelbunden arbetstid.</textBlock>
    <textBlock ix="17">Jag vet att situationen förändrades i många kommuner redan innan stimulansbidraget infördes. Därför var jag tveksam till att införa det nu. Man borde nämligen ta sitt ansvar som kommunpolitiker när man är huvudman i denna fråga.</textBlock>
    <textBlock ix="18">Vi får se om bidraget ger effekt och är den morot som behövs för att även de kommuner som inte förstått sitt ansvar ska ordna barnomsorg på oregelbunden arbetstid. Fungerar det inte får vi se över det igen.</textBlock>
    <textBlock ix="19">Jag är inte främmande för att gå den väg som Vänsterpartiet vill, vilket jag tror att Rossana Dinamarca vet.</textBlock>
    <textBlock ix="20">Anf.  121  EMIL KÄLLSTRÖM (C):</textBlock>
    <textBlock ix="21">Herr talman! Jag har en vän som nyligen valde förskola till sin son. Han och hans sambo bestämde sig efter visst köande för en förskola som inte ligger helt nära hemmet, så de får åka buss varje morgon och eftermiddag. Det som avgjorde valet var känslan på förskolan. Barnen var glada, pedagogerna kunniga, miljön fin och den hemlagade ekologiska maten omtalad. Förskolan är nybyggd men redan känd över hela världen. Under januari hade förskolan besökare från bland annat Japan, som tittade på både byggnaden och pedagogiken. De var intresserade av upplägget i svenska förskolor.</textBlock>
    <textBlock ix="22">Mina vänner tyckte att det var svårt att välja, men efter våndorna blev det bra.</textBlock>
    <textBlock ix="23">Den här förskolan var privat, men den hade lika gärna kunnat vara kommunalt eller ideellt driven. En ökad mångfald av utförare leder till ökad konkurrens och därmed till bättre tillgänglighet och service för barn och föräldrar.</textBlock>
    <textBlock ix="24">Förskolan ska ge en god grund att bygga vidare på så att man kan påverka sin framtid, sina möjligheter och sin fortsatta utveckling.</textBlock>
    <textBlock ix="25">Dagens barn kommer att styra framtidens Sverige. De ska bygga våra hus, laga våra bilar, debattera kommande forsknings- och innovationspropositioner och ta hand om oss när vi blir gamla och behöver hjälp.</textBlock>
    <textBlock ix="26">Det är under de första åren i en människas liv som identitet, självkänsla och värderingar grundläggs. Därför är förskoletiden särskilt viktig. Det är då språket och det sociala samspelet med andra grundas. Det är också då vi ska uppmuntra nyfikenhet, upptäckarglädje, självständighet och egna initiativ.</textBlock>
    <textBlock ix="27">En trygg barndom bidrar till en god självkänsla och en lust att lära. Alla barn har givetvis rätt till en trygg barndom. För Centerpartiet är det självklart att prioritera tidiga insatser i förskolan och grundskolan så att alla får en likvärdig chans att lyckas. Särskilt viktigt är det att förbättra för dem som har någon form av funktionsnedsättning eller utvecklingsstörning som kan påverka arbetet i förskolan och skolan.</textBlock>
    <textBlock ix="28">Det behövs även stimulansundervisning för de elever som går snabbt fram. Alla ska känna att de får möjlighet att utvecklas även om de kanske inte har tillräckligt stöd hemifrån.</textBlock>
    <textBlock ix="29">Förskolan ska alltså ge en bra grund för barns sociala utveckling och ett livslångt lärande. Därför vill Centerpartiet ha förskolor som bättre tillfredsställer familjers olika behov. Det behövs valfrihet. Barn är, liksom familjer, olika, och därför behövs olika alternativ inom förskolan. Centerpartiet tycker ju om alternativa driftsformer. Strävan ska vara att flytta makten till medborgarna  till föräldrarna och barnen  och höja kvaliteten och öka mångfalden inom den solidariskt finansierade vården och omsorgen.</textBlock>
    <textBlock ix="30">Förskolan ska ha sin utgångspunkt i barns möjlighet att utvecklas tillsammans med sina föräldrar. Här återkommer jag till valfrihet med barnen i centrum, ett ökat ansvarstagande och jämställt föräldraskap. Det är nyckelord som sammanfattar en god politik på det här området.</textBlock>
    <textBlock ix="31">I den reviderade läroplanen för förskolan har förskollärarens och förskolechefens roll och ansvar lyfts fram och betonats. Allt börjar givetvis med goda pedagoger. Centerpartiet är angeläget om att den pedagogiska nivån inom förskolan höjs. Mot bakgrund av de krav som den reviderade läroplanen ställer har regeringen vidtagit ett antal åtgärder för att stärka yrkesgruppen förskollärares kompetens. Regeringens fortsatta kompetenssatsningar under perioden 20122014 i form av Förskolelyftet II riktar sig till dessa yrkeskategorier.</textBlock>
    <textBlock ix="32">Centerpartiet vill verka för en ökad valfrihet inom barnomsorg och skola. Det är den mest grundläggande faktorn för utveckling. Barn och föräldrar ska kunna rösta med fötterna när en förskola inte duger och inte håller måttet.</textBlock>
    <textBlock ix="33">Vi vill verka för mindre barngrupper. Vi vill ha välutbildad personal i förskolan. Vi vill också att det ska bli mer attraktivt att arbeta som förskollärare. Det gäller läraryrket i stort, oavsett vilken åldersgrupp man undervisar. Inte minst förskolan behöver duktiga människor. Vi behöver duktiga unga människor som väljer de här utbildningarna. Det är bra att vi har gjort om utbildningarna och stärkt kvaliteten inom lärarutbildningen och förskollärarutbildningen. Det ska bli intressant att se hur det faller ut.</textBlock>
    <textBlock ix="34">Vi vill att det pedagogiska inslaget i förskolan stärks, och vi vill att förskolan ska ge en bra grund för barns sociala utveckling och ett livslångt lärande.</textBlock>
    <textBlock ix="35">Det finns givetvis föräldrar som oroar sig för barnomsorgen. Det kan gälla stora barngrupper, mobbning, långa restider eller bristande flexibilitet när det gäller tider för lämning och hämtning av barnen. En lösning på det kan vara valfrihet. Föräldrar ska kunna få forma sin barnomsorg tillsammans med utförare  ideella, privata eller kommunala. På de platser där den kommunala barnomsorgen fortfarande är det enda alternativet måste vi, inte minst på kommunal nivå, verka för att man kompletterar med föräldradaghem eller kooperativ.</textBlock>
    <textBlock ix="36">Läroplanen för förskolan reviderades 2010. Den anger att förskolan ska lägga grunden för ett livslångt lärande och att verksamheten ska vara rolig, trygg och lärorik för alla barn som deltar. Den anger också att förskolan ska vara ett stöd för familjer i deras ansvar för barnens fostran, utveckling och lärande. Verksamheten ska anpassas till alla barn i förskolan. Barn som tillfälligt eller varaktigt behöver mer stöd och stimulans än andra ska få det utformat med hänsyn till egna behov och förutsättningar så långt det är möjligt.</textBlock>
    <textBlock ix="37">En rad åtgärder har vidtagits i syfte att utveckla och säkerställa en förskola som har en hög och jämn kvalitet. Jag är stolt över regeringens arbete med detta. Jag är stolt över de förändringar vi har gjort i förskolelagen, och jag är stolt över att vi har öppnat för ökad konkurrens och därmed ökad valfrihet inom den offentliga sektorn i stort och därmed också inom förskolan.</textBlock>
    <textBlock ix="38">En ökad mångfald av utförare och en ökad valfrihet leder till konkurrens. Det är den grundläggande drivkraften för att våra förskolor, liksom andra verksamheter inom välfärden, på sikt ska höja kvaliteten.</textBlock>
  </contentBlock>
  <contentBlock ix="441">
    <textBlock ix="0">Anf.  122  ANNIKA ECLUND (KD):</textBlock>
    <textBlock ix="1">Herr talman! Barnets bästa ska alltid komma först. Det är en självklar utgångspunkt för mig som kristdemokrat. Det är också den utgångspunkt som uttrycks i FN:s deklaration om barns rättigheter.</textBlock>
    <textBlock ix="2">När det gäller förskolan innebär det att verksamheten ska utgå från att dels stimulera barnets utveckling och lärande, dels erbjuda barnen trygghet och omsorg.</textBlock>
    <textBlock ix="3">För mig som kristdemokrat är det viktigt att betona att förskolan inte är en         skola        för de minsta. Därför är det glädjande att de förändringar vi har gjort av förskolan har skett med respekt för förskolans egenart och oförändrade uppdrag, där lärande, omsorg och trygghet bildar en helhet.</textBlock>
    <textBlock ix="4">Förskolan erbjuder, och ska erbjuda, pedagogisk verksamhet, omsorg, fostran och goda lärandemiljöer. Dessa olika delar ska vara komplement och stöd till föräldrarna som har det huvudsakliga ansvaret för barnens fostran, utveckling och växande.</textBlock>
    <textBlock ix="5">Med risk för att bli kallad reaktionär vill jag betona föräldrarnas roll i barnets utveckling och liv. Därför är det, som mina kolleger har sagt, viktigt att det finns valfrihet och olika lösningar när det kommer till omsorg för de minsta barnen. Det är viktigt att familjens behov, och självfallet främst barnets behov, styr föräldrarnas val av omsorg för sina barn.</textBlock>
    <textBlock ix="6">Med syfte att öka föräldrarnas valfrihet och möjlighet att välja varierande former av pedagogisk verksamhet för sina barn har en barnomsorgspeng införts från den 1 juli 2009.</textBlock>
    <textBlock ix="7">För sex år sedan, 2006, beslutade riksdagen om ändringar i skollagen när det gäller etableringsfrihet. Beslutet om barnomsorgspeng 2009 innebär att kommunerna nu är skyldiga att godkänna andra pedagogiska omsorgsformer i enskild regi. Likaså har riksdagen beslutat att införa allmän förskola även för treåringar från den 1 juli 2010. Ingen familj, inget barn, ska behöva avstå förskolans verksamhet på grund av brist på pengar. Konsekvensen av detta innebär också att kommunen ska informera barns vårdnadshavare om de olika pedagogiska omsorgsformerna. Det är viktigt att betona att kommunen nu ska sträva efter att tillgodose föräldrarnas och vårdnadshavarnas önskemål gällande pedagogisk omsorg.</textBlock>
    <textBlock ix="8">Det är viktigt att kommunen tar detta ansvar och verkligen underrättar barns vårdnadshavare om verksamheter som exempelvis familjedaghem, flerfamiljslösningar eller andra former av pedagogisk verksamhet.</textBlock>
    <textBlock ix="9">Herr talman! Vi är också mycket stolta över vår förskola i Sverige. Vi är stolta över våra professionella pedagoger och vår svenska modell. Andra länder tittar avundsjukt på det svenska konceptet, och vår förskolemodell har blivit en svensk exportprodukt.</textBlock>
    <textBlock ix="10">För att ytterligare stärka kvaliteten i förskolan startade 2011 en ny förskollärarutbildning där examen omfattar 210 högskolepoäng och ska ge förskollärare den kunskap och kompetens som krävs för att möta de yngsta barnens behov av utveckling, lärande och omsorg.</textBlock>
    <textBlock ix="11">En legitimation för förskollärare har införts. För att garantera kvaliteten och höja yrkets status ska endast den som har legitimation få tillsvidareanställas som lärare och förskollärare.</textBlock>
    <textBlock ix="12">För att utveckla förskolepersonalens kompetens i samband med att förskolans pedagogiska uppdrag förtydligades i läroplanen genomfördes också Förskolelyftet. Det var en möjlighet till fortbildning för förskollärare, barnskötare med flera inom förskolan.</textBlock>
    <textBlock ix="13">Herr talman! Alliansregeringens reformer har tillfört nya möjligheter för föräldrars, barns och elevers valfrihet. För mig som kristdemokrat är det ett självklart utgångsläge att ingen känner sina barns behov bättre än föräldrarna. Likaså finns det ingen som känner den unika familjens behov bättre än just föräldrarna. Därför är det viktigt att politiken utformas kring det som familjen behöver.</textBlock>
    <textBlock ix="14">För de alternativa pedagogiska omsorgsformerna som familjedaghem och flerfamiljslösningar och för hemmavarande föräldralediga är den öppna förskolan mycket viktig. Den öppna förskolan är alltså viktig för att kunna driva på utvecklingen av en mångfald av pedagogisk omsorg och föräldrars valfrihet.</textBlock>
    <textBlock ix="15">Utvecklingen går åt fel håll när det gäller öppna förskolor. Antalet öppna förskolor har minskat kraftigt de senaste åren. På tio års tid har antalet närmast halverats. Därför skulle vi kristdemokrater gärna se en statlig satsning för att vända denna trend.</textBlock>
    <textBlock ix="16">Perspektivet på de öppna förskolorna saknar jag ofta i debatten. Jag vill därför verkligen lyfta fram den verksamheten. Den betyder mycket för de barn som av olika anledningar inte går i förskolan. Barnen får en viktig samhörighet med andra barn, och föräldrar skapar betydelsefulla kontaktnät med varandra. Särskilt viktig är den öppna förskolan för de föräldrar som saknar ett naturligt socialt nätverk, till exempel familjer som nyligen kommit till Sverige.</textBlock>
    <textBlock ix="17">Herr talman! När föräldrar hör av sig till mig om förskolan får jag ofta höra två saker, dels stolthet och beröm över de kunniga och engagerade förskollärarna, dels en oro över att barngrupperna blir allt större. Föräldrarna är alltså nöjda med den personal som jobbar med barnen, men det är alldeles för få personer i relation till antal barn.</textBlock>
    <textBlock ix="18">Det ger upphov till otrygghet bland föräldrarna. Oron förstärks när det också handlar om att barn kan skadas i förskolorna.</textBlock>
    <textBlock ix="19">Ingen vill ha stora barngrupper  inte föräldrarna, inte pedagogerna, inte barnläkarna. Forskning och erfarenhet visar att barn mår bäst i små sammanhang. Detta gäller inte minst de yngsta barnen som har svårare att hantera större grupper än de äldre barnen.</textBlock>
    <textBlock ix="20">Huvudmannen ska se till att barngrupperna har en lämplig sammansättning och storlek och att barnen även i övrigt erbjuds en god miljö. Det är svårt att definiera en lämplig storlek för barngrupper. Mindre barngrupper leder inte per automatik till bättre kvalitet i verksamheten. Sammansättningen är i detta sammanhang ytterst avgörande. Dock behövs det många steg för att säkra barnets säkerhet och trygghet, och det är viktigt att kommunerna kan fatta beslut om gruppernas storlek.</textBlock>
    <textBlock ix="21">Herr talman! Förskolan är nu egen skolform inom utbildningsväsendet. Kommunens skyldighet att ordna en förskoleplats inom fyra månader har skärpts. I den nya skollagen har detta förtydligats. Plats i förskola ska erbjudas inom fyra månader efter att vårdnadshavaren har anmält önskemål om förskoleplats. Det kommer även att införas en möjlighet för Skolinspektionen att vid vite förelägga kommuner att fullgöra sin skyldighet att erbjuda förskoleplats.</textBlock>
    <textBlock ix="22">Vi kristdemokrater har länge arbetat med ett system för att komplettera förskolegarantin och kommunernas skyldighet att erbjuda förskoleplats så att ekonomisk ersättning utgår om garantin inte uppfylls.</textBlock>
    <textBlock ix="23">För den enskilda familjen kan det innebära stora ekonomiska påfrestningar ifall kommunen av olika anledningar inte erbjuder barnomsorg inom de månader som den garanterar. Det bör därför kunna utgå en ekonomisk ersättning till den familj som blivit drabbad. Vi tycker att kommunens skyldighet att erbjuda förskola bör kompletteras med ett sådant ekonomiskt skydd. En utredning är nu tillsatt som handlar om i vilken mån det skulle behövas fler incitament för att kommunerna ska erbjuda plats inom fyra månader. Denna utredning ska vara klar i mitten av april.</textBlock>
    <textBlock ix="24">Herr talman! Barnen är det viktigaste vi har. Barn är olika, föräldrar är olika, och beslutet om vilken omsorg barnen ska ha ska ligga hos föräldrarna och inte hos staten. Ökad valfrihet inom barnomsorgen och en kontinuerlig förbättring av kvaliteten i förskolan är kristdemokratisk politik.</textBlock>
    <textBlock ix="25">Med detta vill jag yrka bifall till förslaget i betänkandet.</textBlock>
  </contentBlock>
  <contentBlock ix="443">
    <textBlock ix="0">Överläggningen var härmed avslutad.</textBlock>
  </contentBlock>
  <contentBlock ix="444">
    <textBlock ix="0">18 § Anmälan om interpellationer</textBlock>
  </contentBlock>
  <contentBlock ix="445">
    <textBlock ix="0">Anmäldes att följande interpellationer framställts</textBlock>
  </contentBlock>
  <contentBlock ix="446">
    <textBlock ix="0">den 21 februari</textBlock>
  </contentBlock>
  <contentBlock ix="449">
    <textBlock ix="0">Peter Hultqvist</textBlock>
  </contentBlock>
  <contentBlock ix="452">
    <textBlock ix="0">Isak From</textBlock>
  </contentBlock>
  <contentBlock ix="455">
    <textBlock ix="0">Markus Wiechel</textBlock>
  </contentBlock>
  <contentBlock ix="458">
    <textBlock ix="0">Sara Karlsson</textBlock>
  </contentBlock>
  <contentBlock ix="461">
    <textBlock ix="0">Christer Engelhardt</textBlock>
  </contentBlock>
  <contentBlock ix="464">
    <textBlock ix="0">Karin Åström</textBlock>
  </contentBlock>
  <contentBlock ix="467">
    <textBlock ix="0">Gunvor G Ericson</textBlock>
  </contentBlock>
  <contentBlock ix="470">
    <textBlock ix="0">Interpellationerna redovisas i bilaga som fogats till riksdagens snabbprotokoll tisdagen den 5 mars.</textBlock>
    <textBlock ix="1">19 § Anmälan om frågor för skriftliga svar</textBlock>
  </contentBlock>
  <contentBlock ix="471">
    <textBlock ix="0">Anmäldes att följande frågor för skriftliga svar framställts</textBlock>
  </contentBlock>
  <contentBlock ix="472">
    <textBlock ix="0">den 21 februari</textBlock>
  </contentBlock>
  <contentBlock ix="475">
    <textBlock ix="0">Jonas Gunnarsson</textBlock>
  </contentBlock>
  <contentBlock ix="478">
    <textBlock ix="0">Hans Olsson</textBlock>
  </contentBlock>
  <contentBlock ix="481">
    <textBlock ix="0">Anders Karlsson</textBlock>
  </contentBlock>
  <contentBlock ix="484">
    <textBlock ix="0">Anders Karlsson</textBlock>
  </contentBlock>
  <contentBlock ix="487">
    <textBlock ix="0">Christina Oskarsson</textBlock>
  </contentBlock>
  <contentBlock ix="490">
    <textBlock ix="0">Christina Höj Larsen</textBlock>
  </contentBlock>
  <contentBlock ix="493">
    <textBlock ix="0">Amineh Kakabaveh</textBlock>
  </contentBlock>
  <contentBlock ix="496">
    <textBlock ix="0">Ingemar Nilsson</textBlock>
  </contentBlock>
  <contentBlock ix="499">
    <textBlock ix="0">Kristina Nilsson</textBlock>
  </contentBlock>
  <contentBlock ix="502">
    <textBlock ix="0">Frågorna redovisas i bilaga som fogats till riksdagens snabbprotokoll tisdagen den 5 mars.</textBlock>
    <textBlock ix="1">20 § Kammaren åtskildes kl. 18.04.</textBlock>
  </contentBlock>
  <contentBlock ix="504">
    <textBlock ix="0">Förhandlingarna leddes</textBlock>
  </contentBlock>
  <contentBlock ix="516">
    <textBlock ix="0">/Eva-Lena Ekman</textBlock>
  </contentBlock>
</protocol>
