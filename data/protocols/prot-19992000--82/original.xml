<protocol id="prot-19992000--82">
  <contentBlock page="0" id="i-1f4028799a73027c">
    <textBlock id="i-33611804a4096d69">18.00 - 20.16</textBlock>
  </contentBlock>
  <contentBlock page="0" id="i-01fe66258b5044a1">
    <textBlock id="i-83d696adf5026785">Det justerade protokollet beräknas utkomma om 3 veckor</textBlock>
  </contentBlock>
  <contentBlock page="0" id="i-34a0b26e061f2e83">
    <textBlock id="i-69b608db3ba2ae3c">-------------------------------------------------------------------</textBlock>
  </contentBlock>
  <contentBlock page="0" id="i-72a7a0a522c8214c">
    <textBlock id="i-0ff100c65d1e88db">1 §  Justering av protokoll</textBlock>
  </contentBlock>
  <contentBlock page="0" id="i-5ebe83f90c7aabc7">
    <textBlock id="i-47fdc9e587b9f9cc">Justerades protokollen för den 14 och 15 mars.</textBlock>
    <textBlock id="i-59fc4a94bb2b9f35">2 §  Avsägelse</textBlock>
  </contentBlock>
  <contentBlock page="0" id="i-58ce53ad982ab1fe">
    <textBlock id="i-871a3f76e52a2fd7">Talmannen meddelade att Urban Ahlin (s) avsagt sig uppdraget som ledamot i utrikesutskottet.</textBlock>
  </contentBlock>
  <contentBlock page="0" id="i-97b8381dc6b8d2cc">
    <textBlock id="i-b887622472ad0de8">Kammaren biföll denna avsägelse.</textBlock>
  </contentBlock>
  <contentBlock page="0" id="i-af0b65cef7c66a8b">
    <textBlock id="i-b12bed10042db582">3 §  Anmälan om uteblivet svar på interpellation</textBlock>
  </contentBlock>
  <contentBlock page="0" id="i-f22dcd74fbcb4f03">
    <textBlock id="i-94b08b67ebc5b079">Till riksdagen hade inkommit följande skrivelser:</textBlock>
  </contentBlock>
  <contentBlock page="0" id="i-b7e73278611fe9e8">
    <textBlock id="i-8173e9cd5256ee78">Interpellation 1999/2000:278</textBlock>
  </contentBlock>
  <contentBlock page="0" id="i-f7372998c1f82e3d">
    <textBlock id="i-0cc03eeea23b541c">Till riksdagen</textBlock>
    <textBlock id="i-9f552bd4632553fc">Interpellation 1999/2000:278 av Thomas Julin</textBlock>
    <textBlock id="i-b2cd66f3ccf10c12">(mp) om ubåtsjakten vid den svenska kusten.</textBlock>
    <textBlock id="i-a85c17f29185087e">Interpellationen kommer inte att besvaras.</textBlock>
    <textBlock id="i-3f9c766468ba788a">Skälet till detta är att försvarsminister Björn von</textBlock>
    <textBlock id="i-25bb5ec8c74dbc7f">Sydow kommer att lämna ett muntligt meddelande i ubåtsfrågan vid sammanträde med kammaren den</textBlock>
    <textBlock id="i-d27f133210563614">30 mars 2000.</textBlock>
    <textBlock id="i-5d9266c1b79ade5a">Stockholm den 16 mars 2000</textBlock>
    <textBlock id="i-75bae41d8f02b032">Försvarsdepartementet</textBlock>
    <textBlock id="i-43b057abc95a7c30">Enligt uppdrag</textBlock>
    <textBlock id="i-6b87b3e2811cdae8">Ingvar Åkesson</textBlock>
    <textBlock id="i-dc78f19856160257">Expeditions- och rättschef</textBlock>
  </contentBlock>
  <contentBlock page="0" id="i-d72fb90b15a3a1d5">
    <textBlock id="i-e1577130b2b1b4bd">4 §  Svar på interpellation 1999/2000:283 om</textBlock>
    <textBlock id="i-545ea19fe338cb75">Malmöpolisens resurser</textBlock>
  </contentBlock>
  <contentBlock page="0" id="i-632f72e1af76839b">
    <textBlock id="i-d2e2b55e43222c66">Anf.  1  Justitieminister LAILA FREI-</textBlock>
    <textBlock id="i-5cb780acefcd5b98">VALDS (s):</textBlock>
    <textBlock id="i-d55a81379852240f">Fru talman! Sten Andersson har frågat vilka åtgärder statsministern är beredd att vidta i syfte att öka</textBlock>
    <textBlock id="i-02cc1e0411dd3b5d">Malmöpolisens resurser.</textBlock>
    <textBlock id="i-1416c67e3930b3bc">Statsministern har uppdragit åt mig att besvara interpellationen.</textBlock>
    <textBlock id="i-7c0efeb75bb2926b">I januari i år svarade jag på en fråga av Maud Ekendahl som gällde resurserna till Polismyndigheten i</textBlock>
    <textBlock id="i-03dc5419e9809e96">Skåne. I svaret slog jag fast att det är Rikspolisstyrelsen som fördelar polisväsendets resurser efter en budgetdialog med respektive polismyndighet. Dialogerna är ett viktigt instrument för att fördela resurserna på ett sätt som säkerställer en rationell polisverksamhet i hela landet. Jag instämmer i att storstadsområdena är särskilt utsatta i många avseenden och att detta ställer speciella krav på polisbevakning. Dialogerna gör det möjligt för polismyndigheterna att åberopa de faktorer som bör beaktas av Rikspolisstyrelsen vid fördelningen av medelsramarna.</textBlock>
    <textBlock id="i-7348cdac0011ca7a">I svaret till Maud Ekendahl påpekade jag också att det är varje polismyndighet som efter sina förutsättningar bedömer hur polisresurserna ska disponeras.</textBlock>
    <textBlock id="i-3eb64219a93b7f94">Likaså ankommer det på myndigheterna att skapa en organisation som fungerar väl och är anpassad efter de lokala förutsättningarna. Det är Rikspolisstyrelsen som inom ramen för sitt tillsynsansvar granskar effektiviteten i polisverksamheten. Jag vet att Polismyndigheten i Skåne nyligen granskades med gott betyg. Som justitieminister är däremot jag förhindrad att kommentera förhållanden vid en enskild myndighet.</textBlock>
    <textBlock id="i-f3ec3f600b211338">Jag tog nyligen del av länspolismästare Hans</textBlock>
    <textBlock id="i-894bb7e72592e1b6">Wranghults, Polismyndigheten i Skåne, analys av de åtgärder som behöver vidtas för att förbättra förutsättningarna för en väl fungerande polisverksamhet i landet. Han drog slutsatsen att Polishögskolans kapacitet att utbilda poliser måste utökas i den takt som är möjlig och att polisväsendet bör få ekonomiska villkor som även gör det möjligt att anställa mer civil personal. Den föreslagna lagstiftningen om förbättrade spaningsmetoder och att polisen befrias från arbetsuppgifter som inte hör till kärnverksamheten är också viktiga framgångsfaktorer.</textBlock>
    <textBlock id="i-1d60c228cedd78ea">I huvudsak delar jag hans slutsatser. När det gäller de ekonomiska resursförstärkningarna till polisväsendet har jag tidigare sagt att regeringen återkommer till den frågan i den ekonomiska vårpropositionen.</textBlock>
    <textBlock id="i-1064876a395b0421">Avslutningsvis vill jag säga att polisens verksamhet för att avstyra pågående brott eller utreda begångna brott endast i någon mån påverkar människors upplevelse av trygghet. Det som verkligen har betydelse för tryggheten är att brotten över huvud taget aldrig begås. I det perspektivet räcker det inte med flera poliser. Som regeringen slog fast i det nationella brottsförebyggande programmet Allas vårt ansvar är det hela samhällets uppgift att förhindra brott. Självklart är polisarbetet en viktig förutsättning för att det brottsförebyggande arbetet ska bli långsiktigt framgångsrikt men också de insatser som görs inom exempelvis socialtjänsten och skolan. Samhället har en viktig uppgift att skapa ett forum där kunskap, initiativ och engagemang kan samlas, t.ex. i ett lokalt brottsförebyggande råd.</textBlock>
  </contentBlock>
  <contentBlock page="0" id="i-0dc207fa55b49539">
    <textBlock id="i-4f75ec6d43829c09">Anf.  2  STEN ANDERSSON (m):</textBlock>
    <textBlock id="i-ecffb694243503dd">Fru talman! Bakgrunden till den här debatten är ett öppet brev som Ilmar Reepalu, som är kommunstyrelsens ordförande i Malmö, skickade till statsministern för 14 dagar sedan. Där  beskrev han att Malmö har den högsta brottsligheten per capita i riket, att tillgången till narkotika är mycket god, att man har högst antal dömda per tusen invånare och att antalet ungdomsrån överstiger det antal som inträffar i</textBlock>
    <textBlock id="i-ed92bce909dd2e65">Stockholms city - allt beroende på neddragningen av polisen och indragning av närpoliser, enligt Reepalu.</textBlock>
    <textBlock id="i-90bc5a6d6ac0beef">Allt detta stämmer med den verklighet som många malmöbor, poliser, åklagare, domare, nämndemän och socialarbetare i Malmö har haft som sin verklighet under lång tid.</textBlock>
    <textBlock id="i-647200e555fcd682">Svaret från justitieministern, som i praktiken är ett svar på Reepalus brev, har en lite annorlunda ton än hennes svar på en artikel av Moderaternas partiledare</textBlock>
    <textBlock id="i-220d8d6736d1ca92">Bo Lundgren i fredags. Där beskrev hon att han överdrev, svartmålade och skapade oro bland medborgarna. Men i praktiken säger ju hennes partikollega samma sak.</textBlock>
    <textBlock id="i-dce65afa4be5e18c">Rikspolisstyrelsen ger Skånepolisen gott betyg.</textBlock>
    <textBlock id="i-de2ac15abee32eb9">Jag tror att det förvånar många. Om det beror på att man gör ett gott jobb baserat på de resurser man har, är det kanske riktigt. Men man gör inte ett gott jobb baserat på de förväntningar som människor har i</textBlock>
    <textBlock id="i-d0df87fc0ff06a0d">Skåne i allmänhet och i Malmö i synnerhet.</textBlock>
    <textBlock id="i-0af3394b59451f69">Nu säger justitieministern att hon delar  Skånes länspolischefs uppfattning om behovet av fler poliser, mer civilpersonal, bättre spaningsmetoder och om att polisen ska befrias från s.k. icke kärnuppgifter. Det är dock en sak som polisen vill bli av med, men som det är viktigt att de får behålla, nämligen något som kallas för PEK, innebärande att skattemyndigheterna och polisen gemensamt kontaktar företagare för att på ett tidigt stadium kunna motarbeta ekonomisk brottslighet eller missförstånd. Denna polisinsats vill nu Skånes länspolischef ta bort. Det hoppas jag att han inte kommer att göra.</textBlock>
    <textBlock id="i-b6463a3f59fdc18d">Jag håller med om att det inte är antalet poliser som är avgörande för brottsligheten, även om viljan att begå ett brott minskar något om man vet om att polisen är synlig och kan komma snabbt eller om brotten kan bli utredda kvickt.</textBlock>
    <textBlock id="i-9d2ff842a7256982">Det som saknas i dag är framför allt en minimerad respekt för andra människor och deras egendom.</textBlock>
    <textBlock id="i-2d1b24b7ccb83857">T.ex. måste ungdomsrånen som har poppat upp under senare tid inte bara stoppas -  de får inte inträffa. Om det fortsätter i den här takten får vi många ungdomar som kommer att hamna i en livslång brottslighet. Det är enormt viktigt att vi kan häva detta och mota Olle i grind, som man säger.</textBlock>
    <textBlock id="i-b75cc45d9ba2ec8c">Till sist, fru talman, säger statsrådet att hon återkommer i vårpropositionen med pengar till polisen.</textBlock>
    <textBlock id="i-64f92ef8ff0e05f4">Men kan statsrådet kanske redan nu tala om ifall polisen kommer att beviljas ökade resurser så att vi får ett större antal poliser i t.ex. Malmö?</textBlock>
  </contentBlock>
  <contentBlock page="0" id="i-167df247108215b1">
    <textBlock id="i-ae9802c170baf694">Anf.  3  Justitieminister LAILA FREI-</textBlock>
    <textBlock id="i-0177a376cfe2f002">VALDS (s):</textBlock>
    <textBlock id="i-14c763bb0952dc88">Fru talman! Brottsligheten är för hög i både Malmö och Stockholm och i hela landet i övrigt. Men jag kan lugna både Sten Andersson och andra som har missuppfattat lite grann hur fördelningen av brottsligheten är i landet. Det är inte så att brottsligheten är högre i Malmö per tusen invånare än i Stockholm, och det är inte så att det begås fler ungdomsrån i</textBlock>
    <textBlock id="i-7586886826a574b6">Malmö än i Stockholm. Stockholm är nog dessvärre fortfarande den stad som är mest utsatt för brottslighet.</textBlock>
    <textBlock id="i-526f75570167b749">När det gäller Malmöpolisens arbete tycker jag, till skillnad från Sten Andersson, att det är glädjande att Rikspolisstyrelsen i sin inspektion i många avseenden har kunnat ge ett gott betyg till Malmöpolisens arbete. Det visar att man under senare år har utvecklat sina arbetsmetoder och att man har en bra resursanvändning i långa stycken, även om det naturligtvis där liksom inom många andra polismyndigheter finns ett stort utrymme att utveckla sin verksamhet.</textBlock>
    <textBlock id="i-4a2aca5469e12d93">Ungdomsrånen är naturligtvis en företeelse som vi har all anledning att ta på största allvar. Inte minst av den anledning som Sten Andersson pekar på, alltså att det handlar om unga människor som lätt kan komma in i en kriminell karriär, är det viktigt att man använder samhällets alla resurser för att sätta stopp. Det är inte enbart fråga om en insats från polisens sida, även om polisen är central i den här uppgiften. De erfarenheter som vi hittills har av att bekämpa den här företeelsen, och vi har faktiskt redan en hel del erfarenheter, visar att det är möjligt att bekämpa den om man samverkar mellan olika delar av samhällets sektorer och använder de samlade resurserna.</textBlock>
    <textBlock id="i-3b4289aa8dd88e48">Det är en av tankarna bakom den storstadssatsning som regeringen beslutade om förra året. Jag kan i det sammanhanget nämna att regeringen har tecknat ett särskilt lokalt utvecklingsavtal med Malmö kommun som berör flera av de stadsdelar som är särskilt belastade av brottslighet. Det är ett utvecklingsavtal som syftar till att lägga grunden för ett handlingsprogram som ska skapa en tryggare miljö i de här förorterna. Det handlar om rejäla resurstillskott, men framför allt handlar det om att tänka i de banor som krävs för att engagera hela samhället, inte minst de kommunala myndigheterna i samarbete med polisen, för att bl.a. bekämpa brottsligheten.</textBlock>
  </contentBlock>
  <contentBlock page="0" id="i-fb40ed7150f54d68">
    <textBlock id="i-d8d64ea78377e76f">Anf.  4  STEN ANDERSSON (m):</textBlock>
    <textBlock id="i-fb67b5807aac9eee">Fru talman! Jag har så pass mycket respekt för statsrådet Freivalds att om hon säger att de uppgifter som hennes partikollega, tillika kommunstyrelsens ordförande i Malmö, har lämnat i ett öppet brev är felaktiga på alla punkter så får jag väl som budbärare ta åt mig kritiken. Men det är inte jag som har skapat dessa uppgifter. Tvärtom gick de ut offentligt i de flesta medier, och det var ingen som då ifrågasatte dem. Det kanske är lite förvånande.</textBlock>
    <textBlock id="i-810f7505d52379f3">Sedan, fru talman, till detta med bra polisinsatser i</textBlock>
    <textBlock id="i-281451ff602025d2">Malmö. Allting är relativt, men jag tror att det är en av de lättaste sakerna i världen att i dag få människor att i alla fall tro att polisen har stora problem med att lösa uppgifter som man kunde lösa för kanske mindre än tio år sedan. Det är nattstängda polisstationer och dålig kontakt när man ringer till växlar långt ifrån det ställe som man ringer från och där brottet begås.</textBlock>
    <textBlock id="i-29cf3c0ebb2c6efb">Vid närpolisstationerna i Malmö har man lyckats få fram en personkännedom, framför allt i fråga om ungdomar. Sedan vet man ju att när de här ungdomarna blir väl kända på ett ställe byter de område och beger sig till en annan stad. Då är det viktigt att man på det ställe som ungdomarna kommer från har en personkännedom så att man snabbt kan spåra upp dem. Därför är det besvärligt och fel om man stänger de här närpolisstationerna, som faktiskt har ett gott syfte.</textBlock>
    <textBlock id="i-7899ce57e7010580">Till sist håller jag med statsrådet om att det inte bara handlar om polisen. Det är hela samhället som måste ta ett ansvar genom grannsamverkan och lokala brottsförebyggande råd. Polisen får ofta komma in när brotten är fullbordade. Det bästa hade ju varit om vi hade haft en polis - nu är jag utopisk - som blev utan arbete.</textBlock>
  </contentBlock>
  <contentBlock page="0" id="i-fd25e166d0d9d548">
    <textBlock id="i-daa4c3f570ae72ae">Överläggningen var härmed avslutad.</textBlock>
    <textBlock id="i-2adbb6f728f4736d">5 §  Svar på interpellation 1999/2000:249 om arbetstidsförkortning</textBlock>
  </contentBlock>
  <contentBlock page="0" id="i-1667fd66ebfc5608">
    <textBlock id="i-3dfb8eef18bab3a4">Anf.  5  Statsrådet MONA SAHLIN (s):</textBlock>
    <textBlock id="i-045a30d7a3c6b278">Fru talman! Maria Larsson har frågat vilka åtgärder jag är beredd att vidta med anledning av Långtidsutredningens och Konjunkturinstitutets redovisning av effekterna av en generellt lagstiftad arbetstidsförkortning.</textBlock>
    <textBlock id="i-c4c9b9e321834716">Jag instämmer i stora delar av Maria Larssons beskrivning av den svenska arbetsmarknaden. Antalet arbetstillfällen är inte statiskt. Kompetenskraven på arbetsmarknaden och behovet av specialistkompetens ökar vilket gör att människor inte utan vidare är utbytbara mellan olika jobb. Olika personer har dessutom olika önskemål när det gäller hur mycket man vill jobba och under vilka tider på dygnet.</textBlock>
    <textBlock id="i-73b563b028ea6da7">Risken är också stor att vi i framtiden kommer att få brist på arbetskraft samtidigt som försörjningsbördan ökar för dem som jobbar. En anledning till det är de stora pensionsavgångarna när den stora 40-</textBlock>
    <textBlock id="i-923e90c313718f0e">talistgenerationen når pensionsåldern.</textBlock>
    <textBlock id="i-0d00f4d3170357bd">Samtidigt är det viktigt att säga att det finns all anledning att tro att människor, på samma sätt som under de senaste 100 åren, även i framtiden kommer att vilja ta ut en del av ett ökat välstånd i form av kortare arbetstid.</textBlock>
    <textBlock id="i-a24e86cdcbf7b417">Arbetstidsfrågan är viktig och berör många människor. Men arbetstidsfrågan är också väldigt komplex. För att ytterligare fördjupa underlaget i arbetstidsfrågor tillsattes en arbetsgrupp inom Regeringskansliet förra våren med deltagare från Socialdemokraterna och regeringens samarbetspartier Vänsterpartiet och Miljöpartiet.</textBlock>
    <textBlock id="i-10ce6233421379a2">Arbetsgruppen har i uppdrag att analysera möjligheterna till och konsekvenserna av olika arbetstidsförändringar. Den rapport från Konjunkturinstitutet som Maria Larsson hänvisar till i sin interpellation är beställd just av den här arbetsgruppen.</textBlock>
    <textBlock id="i-c0d4e021589d67bc">Redan den här veckan kommer gruppen att redovisa sina bedömningar för regeringen. Gruppens rapport kommer att remissbehandlas. Först därefter kommer de olika partierna att ta ställning till arbetsgruppens bedömningar. Avslutningsvis vill jag säga att jag hoppas att rapporten också kommer att fungera som underlag för en bred samhällsdebatt om den mycket stora och viktiga arbetstidsfrågan.</textBlock>
  </contentBlock>
  <contentBlock page="0" id="i-61dd5cec5ec5d902">
    <textBlock id="i-7bdc9dedf88e24c3">Anf.  6  MARIA LARSSON (kd):</textBlock>
    <textBlock id="i-6854d82b9a914723">Fru talman! Jag vill tacka Mona Sahlin för svaret.</textBlock>
    <textBlock id="i-7a72d0648b0ba58f">Jag tycker att det var glädjande att läsa det. Jag förstår att statsrådet liksom jag har stora betänkligheter mot en arbetstidsförkortning som är lagstadgad och generell. Jag kan nämligen hitta fyra skäl emot det i statsrådets svar och ett för, fast jag är inte riktigt säker på att det heller är för. Det kanske är avtalsvägen som gäller där trots allt.</textBlock>
    <textBlock id="i-90f13ce5516b0ed4">Jag tror precis som statsrådet att arbetstidsförkortning kan vara bra för en del människor under en del av livscykeln. Det gäller inte minst föräldrar som vill ha mer tid för sina barn. Men jag är övertygad om att detta måste göras avtalsvägen och inte som en generell lagstiftning. Varför då? Jo, som någon uttryckte det på det seminarium som anordnades här i Riksdagshuset för inte så länge sedan när Konjunkturinstitutet och Arbetslivsinstitutet hade kommit med sina rapporter: Det finns ingen fri lunch. Det skulle ha ett alltför högt pris för den enskilde och för nationen i form av minskad produktion, minskad välfärd, minskad konkurrenskraft och icke minskad arbetslöshet.</textBlock>
    <textBlock id="i-ca0d883a93e30b7f">Det skulle också bli minskad valfrihet för den enskilde. Jag tycker att vi ska ha som målsättning att genomföra reformer som låter människor bestämma själva. Jag tycker att vi ska försöka låta bli att lägga en mall som alla ska passas in i. Det handlar snarare om att låta människor välja på det sätt som Pappers gjorde i fråga om sina medlemmar när dessa kunde välja om det ökade löneutrymmet skulle gå till kortare arbetstid, sänkt pensionsålder eller högre lön. Det blev en tredjedel av varje när man valde. Så olika vill människor använda sitt löneutrymme, och det är precis det som den här frågan handlar om.</textBlock>
    <textBlock id="i-76ec673cc9c40b57">Att sänka skatten skulle kunna vara ett annat alternativ för att skapa valfrihet. Det skulle då också i sin tur kunna ge utrymme för en kortare arbetstid. Om man vill stödja en särskild grupp kanske det handlar om utbyggd föräldraförsäkring i stället.</textBlock>
    <textBlock id="i-ff990ed22b8680b1">Vad som är viktigt att komma ihåg, tror jag, i den här debatten är ju att vår arbetstid här i Sverige när vi jämför med övriga Europa är kort. En svensk arbetsvecka är i snitt 36,8 timmar. Vi har tagit ut arbetstidsförkortning i form av längre semester, föräldraledighet osv. EU-genomsnittet ligger på 40,1 timmar.</textBlock>
    <textBlock id="i-e3492030a53ddcfd">Sverige ligger näst lägst i Europa, näst efter Norge, när det gäller årsarbetstiden.</textBlock>
    <textBlock id="i-58289b845463d695">Jag tycker också att det faktum och det argument som professor Lars Calmfors framför är värt att upprepa ännu en gång. Han säger att risken för negativa effekter på produktion och sysselsättning är störst i en situation som den nuvarande, där vi har en brist på arbetskraft. Det var statsrådet också inne på när det gällde de demografiska förändringarna.</textBlock>
    <textBlock id="i-6500ca6594bf816e">Nu kommer det en rapport på torsdag. Den hänvisas det till i svaret. Min fråga till statsrådet är: Hur bred kommer den här remissen att bli? Och hur avgörande för regeringen kommer remissinstansernas synpunkter att vara? Kommer de att vara vägledande eller är remissförfarandet egentligen bara en formsak?</textBlock>
    <textBlock id="i-6210c5ca4a65002c">Är det så att ärendet egentligen avgörs i regeringsförhandlingarna med Miljöpartiet och Vänsterpartiet?</textBlock>
    <textBlock id="i-d8c18397e352cd84">Miljöpartiet har ju ställt ultimativa krav för fortsatt samarbete. Vore det inte bra att snabba på processen och att faktiskt låta remissinstanserna få fungera i detta avseende? Jag ser fram emot svaret på den frågan.</textBlock>
  </contentBlock>
  <contentBlock page="0" id="i-39173bf05d55cea3">
    <textBlock id="i-f532cb88e08090c0">Anf.  7  CHRISTEL ANDERBERG (m):</textBlock>
    <textBlock id="i-1dc0ff0e611eaeb1">Fru talman! Jag vill inledningsvis säga att vi moderater till fullo kan instämma i den syn på arbetstidsfrågan som Maria Larsson har givit uttryck för, både i sin interpellation och i inlägget här alldeles nyss.</textBlock>
    <textBlock id="i-3fb1e266703732e5">Den breda samhällsdebatt i arbetstidsfrågan som statsrådet Sahlin efterlyser rasar ju redan nu för fullt.</textBlock>
    <textBlock id="i-a6a186364ceb6124">Det är en fråga som har stötts och blötts i mer än ett decennium. Mona Sahlin var ju själv ordförande i den arbetstidskommitté som 1989 lade fram betänkandet</textBlock>
    <textBlock id="i-868c5916af6b82a9">Arbetstid och välfärd.</textBlock>
    <textBlock id="i-9438c6c0c931a403">Sedan har 1995 års arbetstidskommitté analyserat frågorna på nytt och kommit fram till att det inte fanns skäl att föreslå en lagstiftad arbetstidsförkortning. Dess betänkande har remissbehandlats.</textBlock>
    <textBlock id="i-15d7833adae4488f">Sedan tillsattes den Segelströmska arbetsgruppen för att analysera effekterna av olika arbetstidsförkortningar, precis samma uppdrag som Arbetstidskommittén redan hade haft. Därför ser inte vi detta som en utredning i egentlig bemärkelse utan snarare som en eftergift åt samarbetspartierna Vänsterpartiet och</textBlock>
    <textBlock id="i-9e01ab90d278a148">Miljöpartiet för vilka ju en arbetstidsförkortning är en hjärtefråga.</textBlock>
    <textBlock id="i-8585db3d26289fff">Vi ser detta också som ett sätt att så länge som möjligt sopa en het politisk fråga under mattan. Men på torsdag är det ju färdigsopat. Nu måste socialdemokraterna snart bekänna färg.</textBlock>
    <textBlock id="i-2798072abb247af0">Mona Sahlins arbetstidsutredning sade att det inte inom överskådlig tid finns utrymme för en allmän arbetstidsförkortning. Jag har erfarit att statsrådet alltjämt hyser den uppfattningen. Men gå då ut och säg det.</textBlock>
    <textBlock id="i-d7c01a0dfd151d0e">Vi moderater efterlyser mer politiskt ledarskap från regeringen i denna fråga. Det är fullständigt livsfarligt att lämna fältet helt fritt för Gudrun Schyman att åka land och rike runt och sprida sitt synnerligen förenklade budskap helt oemotsagd, nämligen att människor ska kunna få sin arbetstid förkortad utan att det ska kosta dem någonting.</textBlock>
    <textBlock id="i-d215aa83fcf0284e">Vi moderater och kristdemokraterna försöker så gott vi kan att anlägga moteld mot Gudrun Schyman, men vi kan inte själva kompensera den nästan totala tystnaden från regeringens sida. Risken är ju att fru</textBlock>
    <textBlock id="i-7a767c5ca3fc9ba3">Schyman väcker orealistiska förhoppningar hos många människor, att de ska kunna jobba 25 % mindre men ändå få samma lön. Dessutom väcks också en mycket betydande oro hos många företagare för en explosion av arbetskraftskostnaderna som kommer att slå ut dem i den internationella konkurrensen. De är också rädda för att de ska drabbas av ännu större problem än de redan har i dag att hitta de kvalificerade medarbetare som de behöver. Och det finns tecken som tyder på att den pågående utflyttningen av företag från Sverige skyndas på just på grund av osäkerhet om vad som kommer att gälla på arbetstidsområdet. Det finns också en risk för att den önskvärda expansionen av företag i Sverige eller nyetableringen av företag går om intet så länge det råder så stor osäkerhet i arbetstidsfrågan som är så viktig. Medan gräset gror dör kon. Därför är det angeläget att regeringen snarast börjar bekänna färg.</textBlock>
  </contentBlock>
  <contentBlock page="0" id="i-18bcc78b5ee607be">
    <textBlock id="i-b342ca09d2d4a039">Anf.  8  HENRIK WESTMAN (m):</textBlock>
    <textBlock id="i-62687539f0e66a3f">Fru talman! Man kan ju av svaret som statsrådet</textBlock>
    <textBlock id="i-efae42aa0f06a31a">Sahlin har gett konstatera att hon egentligen inte har svarat på frågan utan att hon har hänvisat till en utredning och kommande remissbehandling och att vi ska ha debatt först senare. Men samtidigt kan man av svaret läsa ut att Mona Sahlin delar Maria Larssons uppfattning om beskrivningen av den svenska arbetsmarknaden. Och även jag delar Maria Larssons uppfattning. Där är vi alltså överens över partigränserna.</textBlock>
    <textBlock id="i-530ed43e0cce9eef">Både Mona Sahlin och Maria Larsson tar upp att olika människor har olika önskemål om hur man ska förlägga arbetstiden och hur lång den ska vara. Och</textBlock>
    <textBlock id="i-c70ba0803e30a571">Mona Sahlin har inte heller sagt att en arbetstidsförkortning inte ökar kostnaderna för arbetskraften och påverkar produktiviteten. Och det kanske är klokt att hon inte har gjort det. Om man läser de olika yttranden som den här arbetsgruppen har fått in och om man var med på den genomgång som ägde rum här i riksdagen för några veckor sedan fick man nämligen klart för sig att en direkt lagstiftad minskning av arbetstiden har väldigt många negativa konsekvenser och ganska få positiva. Det var ju nästan ingen som tyckte att detta var bra.</textBlock>
    <textBlock id="i-eb37b427ac564754">Mona Sahlin hänvisar till en kommande givande debatt när arbetsgruppen har lagt fram sin rapport, och vi får väl återkomma då. Men det finns en sak som jag ändå tycker vore intressant att få höra statsrådets inställning till, och det är om hon i likhet med de flesta som uttalar sig tycker att detta är en fråga som man bör avtala om mellan parterna. Jag ställer frågan om avtal eller inte på grund av att regeringens handlande under de senaste månaderna har varit ganska så motsägelsefullt. Jag tänker då på lönebildningspropositionen, där det föreslogs en ny rikslikarmyndighet för lönestatistik trots att statsrådet nog väl känner till att det finns en väl fungerande och avtalad metod för att ta reda på dessa saker. I fråga om detta dög det tydligen inte med detta avtal utan att man måste lägga en grundläggande lagstiftning i botten också. Jag tänker också på de senaste veckornas diskussion om lagstiftning och blockad av enmansföretagare. I fråga om detta ville regeringen inte ta bort lagstiftningen med hänvisning till att LO:s förslag var att man kunde avtala om det i stället. Man borde alltså behålla lagstiftningen i fråga om detta.</textBlock>
    <textBlock id="i-e9ca01642091d1fa">Om man tittar på dessa två saker är det klart att man kan se ett visst mönster även i detta handlande -</textBlock>
    <textBlock id="i-74bc096f6f447ff0">en tvingande lag i botten och sedan hänvisning till att det går att sluta avtal. Är detta morgondagens modell?</textBlock>
    <textBlock id="i-a6f2508b2f5db94e">Jag konstaterar att om man ska ha lagstiftning, då påverkar man balansen mellan parterna på arbetsmarknaden, och man går in och kanske detaljreglerar sådant som man inte behöver göra. Jag har stor förståelse för att man behöver ha en grundläggande lagstiftning av arbetarskyddsskäl, men i övrigt borde man väl ändå kunna avtala om hur man så att säga ska ta ut eventuella produktivitetsökningar.</textBlock>
    <textBlock id="i-9dcb3be7e2293e77">Jag kan hänvisa till en mängd diskussioner som har varit. Jag har tidigare erfarenhet från Kommunförbundets förhandlingsdelegation som ändå avtalar för 800 000 arbetstagare här i landet. Vi var där fullständigt överens om att det är okej att man minskar arbetstiden men att man i så fall måste kombinera det med hur minskningen ska tas ut, och det behöver man avtala om. Man måste också övergå från vanliga avtal till att klara ut timlön och årsarbetstid. Men, som sagt var, detta borde parterna själva bäst kunna klara av.</textBlock>
  </contentBlock>
  <contentBlock page="0" id="i-ecd091262c96b679">
    <textBlock id="i-44202e3289d93ad3">Anf.  9  Statsrådet MONA SAHLIN (s):</textBlock>
    <textBlock id="i-766c3a5b95585981">Fru talman! Låt mig börja med att allmänt säga att arbetstidsdebatten berör så väldigt många olika frågor samtidigt och att alla dessa olika frågor egentligen har sin plats och sin lösning men ofta buntas ihop i en allmän frågeställning som handlar om arbetstiden.</textBlock>
    <textBlock id="i-85b6c5f898ffcf2c">Jag vill inledningsvis säga att som nation så arbetar Sverige för lite. Vi har stora grupper människor som helt står utanför arbetsmarknaden. Det är ett stort problem och en viktig del i lösningen av problemet med den arbetskraftsbrist som vi kan se framför oss.</textBlock>
    <textBlock id="i-bfacf397e2553299">Så samtidigt som vi som nation arbetar för lite är det också så att många människor upplever att de som individer jobbar väldigt mycket.</textBlock>
    <textBlock id="i-ed77d6f974adb322">Det är ett sätt att beskriva de många bottnar som finns i arbetstidsdebatten där vi har dels de frågeställningar som interpellanten och övriga frågeställare i dag har fört upp, dels diskussioner om stress, lågt barnafödande, maktlöshet, deltidsarbetslöshet och invandrarnas utanförskap. Allt detta går det självfallet inte att lösa med arbetstidsregleringar i den ena eller den andra formen men det säger någonting viktigt om hur människor i vårt samhälle i dag mår.</textBlock>
    <textBlock id="i-bacec840daaefa44">De frågeställningar som vi nu står inför är ganska många. För det första: Kan arbetstiden förkortas? Det kostar ju alltid. Någon måste alltid betala en arbetstidsförkortning. För det andra: Kan arbetstiden förkortas? Hur och av vem i så fall? För det tredje: Hur ska vi dessutom ha inflytande över arbetstiden?</textBlock>
    <textBlock id="i-f7dafa06aaec40c2">Jag vill ansluta mig framför allt till det synsätt som jag tycker att Maria Larsson ger uttryck för, nämligen att arbetstiden och möjligheterna att arbeta, förstås, är väldigt olika under olika livscykler: Vi har inga barn. Vi har små barn. Barnen växer upp. Självfallet borde det vara enklare att låta livet präglas av de här cyklerna och arbetstiden därefter i stället för att tränga in livet i hur arbetstiderna ser ut. Den grundinställningen har också jag, och den har jag alltid haft.</textBlock>
    <textBlock id="i-1f849a401b4df010">Sedan har vi frågan: Ska man då aldrig ha lagstiftning? Ja, det är en annan diskussion. Det beror ju på vad vi menar med lagstiftning. Jag tror att vi behöver se över lagstiftningen när det gäller t.ex. förläggningen av arbetstiden och hur individernas inflytande över sina egna arbetstider ser ut - det är också lagstiftning.</textBlock>
    <textBlock id="i-dd00d973c03ba872">Jag vill understryka vad Maria Larsson frågade efter. Remissomgången är alltså viktig. Jag vill förstås att den ska vara bred och att den ska ha betydelse. Det tycker jag är en annan ingång än vad både</textBlock>
    <textBlock id="i-ad04c41545df8512">Christel Anderberg och Henrik Westman hade som snarare sade: Bestäm nu, sätt ned foten och bekänn färg! Jag lutar mig hellre på det synsätt som Maria</textBlock>
    <textBlock id="i-7a1f7ab51ec0a3f1">Larsson gav uttryck för, alltså en bred remissomgång och en ordentlig debatt för att se i vilken mån vi ska luta oss på lagstiftning och på parterna. Dessutom gäller det inte bara längden på arbetstiden utan också förläggningen av arbetstiden och möjligheterna att i större utsträckning påverka.</textBlock>
    <textBlock id="i-8936e4a6d08465cb">Min grundinställning är dock, som jag i många sammanhang gett uttryck för, inte minst i debatten om Medlingsinstitutet: Avtal är alltid bättre än lagstiftning. Däremot måste vi alltid lägga till, precis som Henrik Westman själv gjorde, att ibland finns det, och måste det finnas, undantag från detta som handlar t.ex. om skyddsregler eller om olika gruppers individuella behov. Men de lösningarna ligger inte bara i hur arbetstidslagstiftningen ser ut, utan det gäller också många andra olika områden inom politiken.</textBlock>
    <textBlock id="i-82e9cb98379288bb">Med dessa utgångspunkter vill jag ändå understryka att jag tror på debatten och att debatten är viktig. Jag hoppas att den blir bred och kan leda fram till att vi får en samlad syn på vad en arbetstidsförkortning kostar, vem som ska ta den kostnaden och vem som ska ha inflytande över den. I grunden handlar det nämligen, tror jag, om att individerna har rätt att ha större möjligheter att påverka också den här delen av sina liv.</textBlock>
  </contentBlock>
  <contentBlock page="0" id="i-1afce5fe3f677bc7">
    <textBlock id="i-acf83e9a239ef955">Anf.  10  MARIA LARSSON (kd):</textBlock>
    <textBlock id="i-c7c133b837e1c425">Fru talman! Med tanke på att väldigt många har uttryckt betänkligheter mot just en generell arbetstidsförkortning tror jag att det är viktigt att ha en bred remissomgång, så att de här synpunkterna också får föras fram i ett offentligt sammanhang och läggas samman i en hög för att sedan värderas. Det var min utgångspunkt när jag ställde frågan. Att kunna beakta de här svaren är ju också en styrka när man väljer väg mellan avtal och lagstiftning.</textBlock>
    <textBlock id="i-95cea0267f38386b">De tre största fackförbunden inom LO - Kommunal, Metall och SIF - har redan klargjort att kortare arbetstid blir ett huvudkrav för dem i nästa stora avtalsrörelse, år 2001. De höjer också ett varningens finger gentemot regeringen, Miljöpartiet och Vänsterpartiet när det gäller att lägga sig i avtalsförhandlingarna och gå in med lagstiftning.</textBlock>
    <textBlock id="i-440b44fd2915eccf">Även inför en remissomgång kan vi vara ganska trygga och även säkra på hur en del remissutlåtanden kommer att låta. Många fackförbund har redan varit ute och tagit ställning. Därför tycker jag att det är bra att man sammanväger allt det här.</textBlock>
    <textBlock id="i-5beecfbfde05de9a">Jag är tämligen övertygad om att många negativa och kritiska synpunkter kommer att höjas och att man i stället ropar att det gäller att försöka lösa det här med utgångspunkt i människan ute på verkstadsgolvet eller byggnadssnickaren - han som kan bedöma det här utifrån sin livssituation, alltså om han vill lyfta löneutrymmet som kortare arbetstid eller som högre lön. Vi vet att väldigt många har svårt att trots att de har heltidslön klara sin familj och sin familjs försörjning på den. Då måste man kunna få ha det valet kvar.</textBlock>
    <textBlock id="i-8ee338215053f699">Kommunals avtalssekreterare Jan Sjölin säger:</textBlock>
    <textBlock id="i-9c418c64dc1eb80a">Lagstiftar politikerna tar de ifrån oss möjligheten att välja mellan högre löner och kortare arbetstid.</textBlock>
    <textBlock id="i-0d0397b666fe8542">Avtal är bättre än lagstiftning, säger Mona Sahlin.</textBlock>
    <textBlock id="i-7c94f62ce5edc92a">Jag tar det som ett halvt löfte och tror att det utifrån remissvaren klart kommer att indikera att så tycker flertalet.</textBlock>
    <textBlock id="i-b40641fc04758da9">Arbetsgivarverket - företrädare för 277 statliga myndigheter med en kvarts miljon anställda - har också varit ute i debatten. Verkets chef Birgitta Isakson Pérez säger: Om en lagstiftning genomförs kommer det antingen att leda till kraftiga nedskärningar eller till lönesänkningar till de statsanställda.</textBlock>
    <textBlock id="i-895c83c349b1fe07">Det skulle drabba verksamheter som polis, utbildning och rättsväsende - områden som vi alla som politiker säger oss värna om och vilja föra mer resurser till - och det kommer att få stora konsekvenser om man tillgriper lagstiftning.</textBlock>
    <textBlock id="i-31013451812b5b80">Jag tycker att man kan peka på att det ena efter det andra av förespråkarnas argument har fallit. De har skalats av allteftersom rapporterna haglat in under våren. Konjunkturinstitutets rapport, Arbetslivsinstitutets rapport, Långtidsutredningens rapport och aktuell forskning har kommit på bordet.</textBlock>
    <textBlock id="i-2db39803c2b55950">Jag skulle vilja gå vidare med remissförfarandet och ställa några frågor till i anslutning till det: Hur ser tidsplaneringen ut? Kan vi utesluta att frågan kring en arbetstidsförkortning över huvud taget inte kommer att aktualiseras i samband med vårpropositionen, för då kan väl inte remissomgången ha avslutats? Jag förutsätter att frågan hålls utanför regeringsförhandlingarna med stödpartierna inför vårpropositionen.</textBlock>
    <textBlock id="i-5ef01e62373ace99">Men jag är, med rätta, misstänksam eftersom jag ser att regeringssamarbetet då och då kräver sitt offer.</textBlock>
  </contentBlock>
  <contentBlock page="0" id="i-95f9ff78a2c64607">
    <textBlock id="i-087b5d2441585e60">Anf.  11  CHRISTEL ANDERBERG (m):</textBlock>
    <textBlock id="i-b8b2013b93dcf46e">Fru talman! Jag håller med statsrådet Sahlin om att Sverige som nation arbetar för lite. Jag håller också med om att det samtidigt finns väldigt många individer i vårt land som arbetar alldeles för mycket och att detta med olika typer av stressrelaterade sjukdomar blir ett allt större problem. Men problemen med småbarnsföräldrar som får jobba för mycket är inte något som man löser med en generell lagstiftning.</textBlock>
    <textBlock id="i-f6df5f5ab6a17088">Forskningen visar ganska entydigt att det utifrån aspekten att människor ska må bra är bättre med en individanpassad arbetstidsförläggning än med en generell arbetstidsförkortning.</textBlock>
    <textBlock id="i-a08308d9090f7823">Jag var tidigare inne på detta med den breda debatten och hävdar alltjämt att det är viktigt att statsrådet Sahlin, som närmast ansvarar för de här frågorna, aktivt tar del i den debatten. Vänsterpartiet och Miljöpartiet är, som det nu är, ute och sprider sina mycket förenklade budskap om att man ska kunna korta arbetstiden utan att det kostar någonting.</textBlock>
    <textBlock id="i-00e0a538e27920aa">Det kommer naturligtvis att framkalla en stor besvikelse hos många om man inte redan nu får klart för sig att problemkomplexen inte är fullt så enkla. Som</textBlock>
    <textBlock id="i-ae222eaaea2c0756">Maria Larsson nyss sade finns det inte någon fri lunch.</textBlock>
    <textBlock id="i-9f979824622b197c">I alla andra sammanhang brukar vi som ett av</textBlock>
    <textBlock id="i-ed8720757c43081d">Sveriges största problem på arbetsmarknaden peka på att det finns så många som är ofrivilligt arbetslösa.</textBlock>
    <textBlock id="i-b8edd6f24769248d">Deras problem är att de inte kan försörja sig på en deltidslön. Om man nu överväger att göra hela svenska folket deltidsarbetslöst tycker jag att regeringen har en moralisk skyldighet att redan nu försöka bidra till att klara ut begreppen så att människor lättare kan ta ställning till den här frågan.</textBlock>
  </contentBlock>
  <contentBlock page="0" id="i-cbf83aab1181c012">
    <textBlock id="i-600c29f0108c4803">Anf.  12  Statsrådet MONA SAHLIN (s):</textBlock>
    <textBlock id="i-9be463ae31923095">Fru talman! Låt mig inledningsvis säga att den debatt som vi nu har är ett bra exempel på den debatt som jag hoppas kommer att prägla hela våren, inte bara i de grupper och organisationer som brukar diskutera arbetstidsfrågan utan kanske ännu bredare. En sådan här debatt, tycker jag, ökar den samlade insikten om arbetstidens både spännvidd och betydelse för så många delar av svårt samhälle. Visst tänker jag ta mycket aktiv del i den debatten.</textBlock>
    <textBlock id="i-9164762279f85242">Jag tycker också att det är värt att notera att under alla år vi har diskuterat eventuella arbetstidsförkortningar, alla gånger vi har utrett detta har samtidigt den reala arbetstiden i Sverige sjunkit därför att människor har gjort de välfärdsvalen sedan 100 år tillbaka. Men det är alltid, som många har påpekat, ett val mellan en löneförhöjning, en annan form av välfärdsreform och att korta sin arbetstid.</textBlock>
    <textBlock id="i-9f2c7d0b7853ad34">Jag vill också betona att det intressanta är att föra in diskussionen om stressen och om de stressrelaterade sjukdomarna i detta. Det är ingen tvekan om att många av dem som får de här problemen i dag jobbar alldeles för mycket, både tungt och under en lång tid.</textBlock>
    <textBlock id="i-3c9110faa3cc1504">Det är också så att påfallande många av dem som har stressrelaterade sjukdomar jobbar sex timmar men har jobb som är lågt betalt och ger litet inflytande. Stress är alltså så mycket mer än hur många timmar om dagen eller per år som vi arbetar. Därför tror jag att ju mer debatten har breddas, desto mer tjänar hela kunskapsnivån om arbetstidsfrågan på det.</textBlock>
    <textBlock id="i-657fc73b75988b1b">Jag vill svara Maria Larsson, som jag tycker har en helt rätt ingång i diskussionen, att remissomgången kommer att vara den traditionella, tre månader.</textBlock>
    <textBlock id="i-cbffb246bf5bddd1">Sedan kan inte jag svara på vad olika partier kommer att föra fram i olika förhandlingar inför budgetar.</textBlock>
    <textBlock id="i-54baf439084f557c">Men den här gruppens arbete ska remissbehandlas under tre månader, fram till början av sommaren.</textBlock>
  </contentBlock>
  <contentBlock page="0" id="i-b2716e8334d6344c">
    <textBlock id="i-e03a340f3281966a">Anf.  13  MARIA LARSSON (kd):</textBlock>
    <textBlock id="i-49dc5945a1fe978c">Fru talman! Det sista var ett bra klargörande, som jag tycker faktiskt också omöjliggör att man förhandlar om frågan innan remissomgången är klar. Jag tar det som intäkt för att man låter den frågan ligga still när det gäller att hantera vårpropositionens förslag. Det vore att föregå någonting som har en demokratisk process och ordning och som man definitivt inte från politiskt håll ska störa i det läget.</textBlock>
    <textBlock id="i-cf62190e8c754ff5">Det är intressant med arbetstidsfrågan. Den är precis så stor och vittomfattande som statsrådet beskriver den. Men den har också ändrat inriktning under tiden. Argumenten från förespråkarna har ändrat inriktning. Från att ha varit en plädering för minskad arbetslöshet har den nu gått via ökad jämställdhet till att vara en fråga om en välfärdsreform där mycket fokuseras kring hälsofrågorna. Det här har varit naturligt allteftersom det har kommit forskning och rapporter som överbevisat att det kanske inte alls är så som man hade tänkt sig att det skulle bli. Också när det gäller hälsofrågorna belade Arbetslivsinstitutet med sin rapport att det inte finns någon forskning som entydigt kan peka på att kortare arbetstid också genererar en bättre hälsa och minskade utgifter i välfärdssystemen.</textBlock>
    <textBlock id="i-67ef8b310630f7fa">Vi har ett annat problem att hantera, och det är att vi har hamnat nedåt i OECD-ligan. Gapet har vuxit de</textBlock>
    <textBlock id="i-bb8b231be057224a">30 senaste åren sedan vi började låna pengar i början av 70-talet. Birgitta Swedenborg har bedömt att svenskarna förlorat en femtedel av sina realinkomster jämfört med om Sverige hade utvecklats i samma takt som andra OECD-länder. Att i det läget börja diskutera en generell arbetstidsförkortning är naturligtvis ganska orimligt. Birgitta Swedenborg menar att det behövs en årlig tillväxt på 1 % mer än i andra länder under en 20-årsperiod för att vi ska ta igen det som vi har tappat. Där har vi möjligheten att få människor att klara sig på sin lön så att de själva kan välja en förkortad arbetstid därför att löneutrymmet medger det.</textBlock>
    <textBlock id="i-72e3352b00de6f83">Det valet finns inte i dag.</textBlock>
    <textBlock id="i-ddbc32d2ff193462">Min förhoppning är att statsrådet fortsatt ska ha tilltro till parterna på arbetsmarknaden, att de kan hitta de flexibla lösningarna som gagnar den enskilda människans val.</textBlock>
  </contentBlock>
  <contentBlock page="0" id="i-f8e2c9242a5322df">
    <textBlock id="i-39feedcb99a82fb8">Överläggningen var härmed avslutad.</textBlock>
  </contentBlock>
  <contentBlock page="0" id="i-6d81680c617d2a7a">
    <textBlock id="i-cc75e47a9cd7c056">6 §  Svar på interpellation 1999/2000:246 om situationen för flyktingar från Irak</textBlock>
  </contentBlock>
  <contentBlock page="0" id="i-fd15acc32ff41b54">
    <textBlock id="i-17081542d1dfb187">Anf.  14  Statsrådet MAJ-INGER KLING-</textBlock>
    <textBlock id="i-4f8c57b3b5013d7d">VALL (s):</textBlock>
    <textBlock id="i-066c9bab80f518ec">Fru talman! Margareta Viklund har frågat mig vilka åtgärder som planeras för att göra speciella undantag från regeln om första asylland och vilka åtgärder jag avser att vidta för att den s.k. Dublinkonventionen ska prövas av Förenta nationerna, FN.</textBlock>
    <textBlock id="i-31f004a1e9461d55">Enligt Margareta Viklund är vissa särskilt utsatta grupper, speciellt statsanställda assyrier, som flyr från</textBlock>
    <textBlock id="i-8a0ff034d9e9d27e">Irak eftersökta över hela världen och riskerar att avrättas på plats eller kidnappas för att föras tillbaka till</textBlock>
    <textBlock id="i-da003d785c318b20">Irak. I frågan framförs att detta enligt uppgift har hänt i Tyskland vid flera tillfällen och att det uppges att det inte går att där garantera deras säkerhet.</textBlock>
    <textBlock id="i-abf1685342fb17dd">Det finns anledning att här erinra om innehållet i ett antal svar till riksdagen om Dublinkonventionen som har lämnats på frågorna 1997/98:763, 853 och</textBlock>
    <textBlock id="i-f4a6d5370f756e83">999 samt 1999/2000:391. I dessa har anförts bl.a.</textBlock>
    <textBlock id="i-5f75e5078514f685">följande. Dublinkonventionen innebär inte någon förpliktelse att sända en asylsökande till en stat som enligt konventionen ska pröva en ansökan. Enligt konventionen gäller undantag från principen om vilket land som ska pröva en ansökan bl.a. om sökanden har en familjemedlem som har erkänd flyktingstatus enligt Genèvekonventionen i en annan medlemsstat och vistas där. En grundläggande förutsättning från svensk sida för samarbetet enligt konventionen är, och måste vara, att de stater som är parter till konventionen är demokratiska rättsstater som respekterar de mänskliga rättigheterna, inklusive rätten till asyl som den anges i 1951 års konvention angående flyktingars rättsliga ställning, dvs. i Genèvekonventionen.</textBlock>
    <textBlock id="i-4addbc9a95fcacc3">I Dublinkonventionen finns bestämmelser dels om att en medlemsstat ensidigt kan bestämma att en ansökan ska prövas även om en annan medlemsstat formellt är ansvarig, dels om att två medlemsstater kan komma överens om vilken av dem som ska ta emot en sökande. Dessa bestämmelser används i Sverige, och inom</textBlock>
    <textBlock id="i-b51ec441849b12fc">EU, i just situationer där humanitära skäl föreligger. I</textBlock>
    <textBlock id="i-8c4821e05b041ef5">Sverige har Invandrarverket och Utlänningsnämnden, vilka är självständiga myndigheter, använt sig av dessa bestämmelser. En asylsökande eller flykting som befinner sig i t.ex. Tyskland har rätt till det landets skydd mot t.ex. att bli bortförd, precis som den som befinner sig i Sverige har rätt till motsvarande skydd här.</textBlock>
    <textBlock id="i-e34afb32c417e1da">Dublinkonventionen kommer att ersättas av ett gemenskapsinstrument i enlighet med Amsterdamfördraget. I samband därmed kommer medlemsstaterna att föra nya förhandlingar om innehållet i konventionen. När detta kommer att ske och vad som kan bli resultatet av dessa förhandlingar är i dag svårt att säga någonting om.</textBlock>
    <textBlock id="i-39988747686fceb2">Svaret på Margareta Viklunds första fråga är att det från svensk sida inte är aktuellt att inför omförhandlingar av innehållet i Dublinkonventionen föreslå ändringar eller undantag från det huvudsakliga innehållet i konventionen. Samtidigt måste sägas att den som är asylsökande eller flykting i Tyskland förutsätts få skydd av staten där.</textBlock>
    <textBlock id="i-85584a7ff848c899">Då det gäller Margareta Viklunds andra fråga vill jag säga följande.</textBlock>
    <textBlock id="i-749d561a87d2d27b">FN som organisation kan inte pröva Dublinkonventionen. Ett enskilt ärende avgjort enligt Dublinkonventionen kan dock, inte specifikt i sin egenskap av Dublinkonventionsärende utan som ett enskilt ärende, bli föremål för prövning i de FN-organ som har enskild prövorätt. Dessa FN-organ är Kommittén mot tortyr och Kommittén för mänskliga rättigheter.</textBlock>
    <textBlock id="i-fc124767cc6d13f1">Ett enskilt ärende kan också på samma sätt komma att prövas av Europadomstolen enligt Europakonventionen om skydd för de mänskliga rättigheterna och de grundläggande friheterna.</textBlock>
  </contentBlock>
  <contentBlock page="0" id="i-9f14b7ddb07abec8">
    <textBlock id="i-64222bdb1e8645a8">Anf.  15  MARGARETA VIKLUND (kd):</textBlock>
    <textBlock id="i-3b702f1abbed30b5">Fru talman! Jag ber att få tacka för svaret, som ju var en relativt utförlig beskrivning av Dublinkonventionens innehåll. Men det sades inte så mycket om det som interpellationen faktiskt handlade om, nämligen assyriernas situation och framför allt situationen för dem som varit statstjänstemän hos Saddam Hussein och av honom utsetts till syndabockar för Gulfkriget.</textBlock>
    <textBlock id="i-4e6e9ffc15587aee">Det gäller ungefär 150 personer som i dag egentligen inte har någon fristad på denna jord men som genom sina stora familjer ändå är ganska skyddade i vårt land. Flera av dessa 150 söker asyl här just nu.</textBlock>
    <textBlock id="i-66c92ee9c47eb0fd">Statsrådet Klingvall säger i sitt svar bl.a. att det inte är aktuellt att från svensk sida föreslå ändringar i eller undantag från det huvudsakliga innehållet i</textBlock>
    <textBlock id="i-d86d1ea98cc9b67d">Dublinkonventionen. "Samtidigt måste sägas att den som är asylsökande eller flykting i Tyskland förutsätts få skydd av staten där", säger statsrådet. Men vad vet man om det egentligen?</textBlock>
    <textBlock id="i-9c65f35080f0a5a6">En intressant statistik i det sammanhanget kan kanske vara att Sverige under 1988 enligt U.S. Committee for Refugees överförde 1 488 asylsökande till andra Dublinkonventionsländer. Av dessa överfördes en klar majoritet på 1 321 personer till just Tyskland.</textBlock>
    <textBlock id="i-a531ff42a75358a2">Jag skulle vilja veta vad som har hänt med dessa personer efter avvisningen till Tyskland? Hur följs dessa människor upp? Vem vet vart de tar vägen? Vet man det? Frånhänder sig Sverige hela sitt ansvar för dessa människor som ändå har sökt asyl i vårt land.</textBlock>
    <textBlock id="i-683120b7fe409a30">Fru talman! Statsrådet har själv påvisat att varje enskilt medlemsland eller det land som biträtt Dublinkonventionen äger rätt att oavsett de generella reglerna om första asylland pröva ett ärende utifrån de humanitära principerna. Det är en markering av att också Sverige har den rätten. Men hur mycket utnyttjas den?</textBlock>
    <textBlock id="i-2fe6bb2ef51385bd">I praktiken visar det sig att de handläggande myndigheterna inte tar några som helst hänsyn till den humanitära delen utan man går bara på formalia med hänvisning till enskilda paragrafer i lagtexterna. Det måste väl vara det ansvariga statsrådets uppgift eller skyldighet att i humanitetens namn ingripa. Den ytterst ansvarige måste väl ändå vara statsrådet eller ministern för det område som han eller hon har blivit tilldelad att ansvara för?</textBlock>
    <textBlock id="i-045db0179eac1685">Statsrådet säger: "En asylsökande eller flykting som befinner sig i t.ex. Tyskland har rätt till det landets skydd mot t.ex. att bli bortförd, precis som den som befinner sig i Sverige har rätt till motsvarande skydd här."</textBlock>
    <textBlock id="i-0b172a2bac822b90">Men då det landet säger att man omöjligt kan förse personen eller gruppen i fråga garanterat skydd, då borde det med mitt sätt att se vara statsrådets skyldighet att begära in alla handlingar och göra en särskild bedömning. Statsrådet måste ändå ha en skyldighet att iaktta att myndigheten under ministerns fögderi hanterar sakfrågorna korrekt. Det är ett ansvar som inte går att komma undan. Som jag ser det handlar det inte om ministerstyre, utan det handlar om ansvar.</textBlock>
    <textBlock id="i-ab3065247e0fac5c">Jag kan exemplifiera vad jag har sagt här, men vi brukar inte tala om enskilda fall här i riksdagen.</textBlock>
    <textBlock id="i-247b896a9e70348d">Fru talman! Eftersom Dublinöverenskommelsen är hårt kritiserad borde det ligga i den svenska regeringens intresse att medverka till att Förenta nationerna, FN, ur ett humanitärt och medmänskligt intresse prövar Dublinkonventionen utifrån internationell lagstiftning. Vissa av FN:s organ är faktiskt redan i dag tveksamma till om konventionen verkligen är befogad utifrån just den internationella lagstiftningen.</textBlock>
    <textBlock id="i-82723ba46b1ed2e8">Jag anser att också den svenska regeringen ska arbeta för att speciella undantag från regeln första asylland görs när det gäller personer som flyr för sina liv på grund av etnisk förföljelse kombinerad med förföljelse på grund av att de innehaft sådana positioner att de av diktatoriska härskare kan utses till syndabockar för förseelser som de inte har begått.</textBlock>
  </contentBlock>
  <contentBlock page="0" id="i-82551b67a871b0ba">
    <textBlock id="i-fbfcdcfed96516f6">Anf.  16  Statsrådet MAJ-INGER KLING-</textBlock>
    <textBlock id="i-786e68ededdd2c7f">VALL (s):</textBlock>
    <textBlock id="i-193df835c30251da">Fru talman! Tyskland har ratificerat såväl Genè-</textBlock>
    <textBlock id="i-cc11717e5a8b065c">vekonventionen som Dublinkonventionen, och Dublinkonventionen bygger på Genèvekonventionen.</textBlock>
    <textBlock id="i-1a3fd1711fcdb355">Tyskland är en rättsstat. Har man behov av skydd där kan vi inte förutsätta någonting annat än att man får skydd i Tyskland.</textBlock>
    <textBlock id="i-c1a96fe03f36449e">När det gäller möjligheterna att pröva en asylansökan i Sverige trots att ett annat land är första asylland omnämnde jag dem i mitt skriftliga interpellationssvar. Men jag kan för tydlighets skull ta fram den korrekta texten i konventionens artikel 9. Där står det att varje medlemsstat kan, fast den inte är ansvarig enligt kriterier som anges i denna konvention, av humanitära skäl grundade särskilt på familje- eller kulturskäl pröva en asylansökan på begäran av en annan medlemsstat under förutsättning att den asylsökande så önskar.</textBlock>
    <textBlock id="i-7b8beb41f88ae0eb">Detta är en tydlig skrivning om möjligheten att ta över en asylansökan. Men jag har inga siffror - som</textBlock>
    <textBlock id="i-1f367bf738d2529d">Margareta Viklund kräver mig på - på hur ofta detta förekommer, men det är inte så sällan som det går till på det här sättet.</textBlock>
    <textBlock id="i-0a8ef7ba52d2835f">Sedan hade Margareta Viklund synpunkter på att jag skulle kunna begära in enskilda ärenden. Den möjligheten finns inte. Vad som däremot är möjligt att göra är att om man får en uppgift om att någonting har hänt en person som har skickats tillbaka till sitt hemland eller till ett så att säga land innan hemlandet, då kan man på olika sätt undersöka ett sådant fall.</textBlock>
    <textBlock id="i-27af59f3b8455992">Men att man rutinmässigt skulle inhämta uppgifter i enskilda ärenden är ingen möjlig åtgärd.</textBlock>
  </contentBlock>
  <contentBlock page="0" id="i-d7e74341960d65e8">
    <textBlock id="i-5dcb16a40cd1cd58">Anf.  17  MARGARETA VIKLUND (kd):</textBlock>
    <textBlock id="i-93902508deaa1ec8">Fru talman! Tyskland bedöms som ett asylland likvärdigt med Sverige, om jag uppfattade statsrådet rätt. Men det är det som kan ifrågasättas med Dublinkonventionen, att den likställer länderna. Men varje land har ju sina regler och gör sina bedömningar när de olika asylfallen behandlas. Sverige gör sina bedömningar, Tyskland gör sina bedömningar och alla de andra länderna gör sina bedömningar. Detta är det skeva i det här sammanhanget, som jag ser det.</textBlock>
    <textBlock id="i-f43ed75d4a637eeb">Jag förstår att bestämmelserna kan vara sådana att man inte kan begära in något ärende, men när något har hänt kan man få reda på det i efterhand. Jag vet inte om det låter bra eller dåligt, men det finns i alla fall en möjlighet. Då skulle jag vilja veta: På vilket sätt får man den informationen? Vem i så fall anmäler detta? Hur får man reda på det senare när man inte kunde få reda på det tidigare ifall man skulle vilja ha in ett ärende i förväg, innan något fel har begåtts?</textBlock>
    <textBlock id="i-0f90f1ce1ea7af7f">Statsrådet säger ju själv att det går att göra överenskommelser mellan konventionsländerna om hur man ska kunna agera i olika enskilda fall och beträffande olika grupper. Det skulle vara intressant att få reda på lite grann hur dessa överenskommelser fungerar, t.ex. när det gäller Tyskland.</textBlock>
    <textBlock id="i-3952b096c6c0a700">I sitt svar hänvisar statsrådet till att Dublinkonventionen någon gång i framtiden ska ersättas av ett gemenskapsinstrument i enlighet med Amsterdamfördraget. Vad det dokumentet kommer att innehålla vet vi inte, och vi vet inte heller när det kommer att gälla. Men vi vet ändå att i dag drabbas väldigt många människor av Dublinkonventionens negativa konsekvenser.</textBlock>
    <textBlock id="i-28faac6f42137d51">Dublinkonventionen har kritiserats av många internationella organ - t.ex. av UNHCR, ECRE, European Council on Refugees and Exiles, och andra flyktingorgan - för att den riskerar att inte leva upp till internationella åtaganden på området. Den är utsatt för hård kritik.</textBlock>
    <textBlock id="i-ed5294e03642ee90">Dublinkonventionen finns och den har sina regler.</textBlock>
    <textBlock id="i-1e0d2d0eb646fa85">Men humanism, mänskliga rättigheter och individuellt hänsynstagande måste också kunna överbrygga de reglerna.</textBlock>
    <textBlock id="i-11d144cc04df4338">Fru talman! Jag vet att det är ett svårt och känsligt ämne som jag lyfter fram här i dag. Jag vet också att det har blivit allt svårare att komma in i vårt land om man är flykting, även om man har ett dödshot hängande över sig.</textBlock>
    <textBlock id="i-e9a564e582cec77c">Det som förvånar är Dublinöverenskommelsens brist på humanism och medmänsklighet. Det finns inte en enda människas liv som är lik en annans. Och eftersom människorna, assyrierna, flyr över gränserna länderna emellan för att söka en fristad där det eventuellt kan finnas någon i Mellanöstern är detta inte förvånande, utan det handlar faktiskt om överlevnad.</textBlock>
  </contentBlock>
  <contentBlock page="0" id="i-a6221e5ad7f2debb">
    <textBlock id="i-27d9855364b340d9">Anf.  18  Statsrådet MAJ-INGER KLING-</textBlock>
    <textBlock id="i-d8c02f2f2d4732a5">VALL (s):</textBlock>
    <textBlock id="i-e69d6a3a075f2552">Fru talman! Det är viktigt att inse att Dublinkonventionen är en relativt ny konvention. Men det är viktigt att betona att den helt och hållet bygger på</textBlock>
    <textBlock id="i-0fbcb87075aa6d75">Genèvekonventionen som samtliga medlemsstater i</textBlock>
    <textBlock id="i-718fe5ca331ea34d">EU har ratificerat. När det gäller Dublinkonventionen görs det nu en utvärdering för att man sedan ska kunna arbeta vidare med Dublinkonventionens framtida skepnad.</textBlock>
    <textBlock id="i-4744b55e4392e65c">Vi driver på från svensk sida för att få en positiv tillämpning av Dublinkonventionen. Huvudsyftet med den är att den ska reglera vilket land som ska pröva en asylansökan. Den är också avsedd att förhindra att en asylsökande skickas från land till land.</textBlock>
    <textBlock id="i-898f4657cbffba0d">Jag tycker att det finns starka skäl att som regel tilllämpa de regler som staterna har kommit överens om och som ligger till grund för Dublinkonventionen, som i sin tur bygger på Genèvekonventionen.</textBlock>
    <textBlock id="i-8ab3490fae0c9d96">Vi måste naturligtvis också inse att alla medlemsstater inte gör exakt samma bedömningar. Det är hela tiden fråga om enskilda människor, om individer och om individuella prövningar. Men det som är viktigt i vårt framtida EU-samarbete, och där vi från svensk sida driver på, är en harmonisering av flyktingpolitiken på en hög nivå. Det är vad vi arbetade för nu senast i Tammerfors, och det är vad vi kommer att fortsätta att arbeta för t.ex. under vårt ordförandeskap.</textBlock>
    <textBlock id="i-4175dafae333f56c">Jag vill bara korrigera Margareta Viklund på en punkt. Undantag från konventionen gäller, som jag sade, enskilda fall - inte hela grupper.</textBlock>
    <textBlock id="i-5b08bb1ad1111031">Sedan ställdes det en fråga om att kunna följa upp och undersöka om människor ändå har drabbats av förföljelse. Det är sådant som kan komma till svenska myndigheters kännedom på olika sätt. Det är deras ansvar att i så fall följa upp en misstanke om att någonting har hänt.</textBlock>
  </contentBlock>
  <contentBlock page="0" id="i-c2edade35f51cf88">
    <textBlock id="i-29b78e3ec45bf7fd">Anf.  19  MARGARETA VIKLUND (kd):</textBlock>
    <textBlock id="i-b1a7df7a761d5795">Fru talman! Statsrådet sade att det kunde komma till myndighetens eller statsrådets kännedom att det hade hänt någonting med någon person som man hade skickat vidare. Jag ställde en fråga inledningsvis om huruvida man visste vad som hade hänt med alla de personer som man hade avvisat till Tyskland - ca</textBlock>
    <textBlock id="i-da0bd1aec4dd5b63">1 300 personer. Man vet inte vad som har hänt dem.</textBlock>
    <textBlock id="i-e1ff8b80cfdb4429">Det skulle vara intressant att veta vad som verkligen har hänt dem efter det att de har lämnat vårt land.</textBlock>
    <textBlock id="i-1c74c60eb3e9eb2f">Finns det någon uppföljning på det?</textBlock>
    <textBlock id="i-e969cb3b0ef5cef0">Det är någonting som förvånar mig ganska mycket i den diskussion som förs i olika sammanhang om olika grupper som söker asyl i vårt land och som är förföljda och utsatta på olika sätt. Det är att folkgruppen de assyriska kristna helt verkar ha fallit bort. Den finns inte med när man talar om flyktingar i olika sammanhang eller i olika konventioner, osv. Att människorna har det svårt i diktaturens Irak med</textBlock>
    <textBlock id="i-ef351c454e462cae">Saddam Hussein som enväldig härskare är ingen hemlighet. Att han på alla sätt sätter skräck i människor och inte skyr några medel för att driva sin vilja igenom och bl.a. framkalla syndabockar för sina egna misslyckanden är inte heller obekant. Att de kristna assyrierna i den muslimska världen skulle ligga dåligt till i Husseins letande efter syndabockar förvånar inte heller.</textBlock>
    <textBlock id="i-6f248bb2242c8705">Sverige, som kallas för världens mest demokratiska land och världens mest jämställda land, borde också kunna göra något åt assyriernas utsatta situation i många av världens länder - i detta fall de assyriska f.d. statstjänstemän som har blivit Saddam Husseins syndabockar. Det tycker jag är oerhört angeläget. Det är verkligen en insats som vi skulle kunna satsa på här i Sverige.</textBlock>
  </contentBlock>
  <contentBlock page="0" id="i-c8763f98939ee86f">
    <textBlock id="i-4520c87d24c613ca">Anf.  20  Statsrådet MAJ-INGER KLING-</textBlock>
    <textBlock id="i-09c2444537c983d0">VALL (s):</textBlock>
    <textBlock id="i-a61aef9215e1e27b">Fru talman! Helt kort vill jag säga att jag inte har någon annan uppfattning än Margareta Viklund när det gäller förhållandena i Irak. På grund av att förhållandena är som de är där skickar varken Tyskland eller Sverige tillbaks några människor till Irak.</textBlock>
    <textBlock id="i-779cea89dae3d225">Sedan kan vi inte förutsätta någonting annat än att</textBlock>
    <textBlock id="i-41211387b0242670">Tyskland är ett säkert land. Tyskland har skrivit på</textBlock>
    <textBlock id="i-0df7e76e767d9687">Genèvekonventionen. Tyskland är med i EU och därmed också med på Dublinkonventionen.</textBlock>
    <textBlock id="i-5990d00b0ebc39ac">Om det är så att Margareta Viklund har något exempel eller kan ta upp något speciellt fall föreslår jag att hon vänder sig till Invandrarverket, som har alla möjligheter och alla kanaler för att följa upp ett sådant ärende.</textBlock>
    <textBlock id="i-3437204776774943">Men vi kan från svensk sida inte förutsätta någonting annat än att Tyskland är ett säkert land.</textBlock>
  </contentBlock>
  <contentBlock page="0" id="i-b24f25de24c4f199">
    <textBlock id="i-480d68f2def4367d">Överläggningen var härmed avslutad.</textBlock>
  </contentBlock>
  <contentBlock page="0" id="i-84fc39b57d154743">
    <textBlock id="i-619840d74e2c13e2">7 §  Svar på interpellation 1999/2000:272 om hanteringen av asylärenden</textBlock>
  </contentBlock>
  <contentBlock page="0" id="i-90bce41fc2021593">
    <textBlock id="i-65dd70bd0e5261f9">Anf.  21  Statsrådet MAJ-INGER KLING-</textBlock>
    <textBlock id="i-6ef40531fed8b6a1">VALL (s):</textBlock>
    <textBlock id="i-475a80f3ea6f5ba7">Fru talman! Johan Pehrson har frågat vilka åtgärder regeringen är beredd att vidta för att klara ut den rådande situationen vid Statens invandrarverk i syfte att kunna garantera att kraven på snabbhet och kvalitet och därmed rättssäkerhet i beslutsfattandet upprätthålls.</textBlock>
    <textBlock id="i-9cdb19c4690c9afe">Johan Pehrson har tidigare frågat mig vilka åtgärder regeringen avser att vidta för att minska det stora antalet s.k. öppna ärenden hos Invandrarverket. Jag hänvisar nu som då till budgetpropositionen för år</textBlock>
    <textBlock id="i-b65e83808632addf">2000, enligt vilken Invandrarverket fått ett utökat förvaltningsanslag år 2000, jämfört med den grundram som riksdagen tidigare beslutat om, för att möjliggöra en ökning av sin beslutskapacitet i asylärenden.</textBlock>
    <textBlock id="i-ae2bf61d370902e1">Frågan om hur tilldelade resurser ska fördelas inom myndigheten är något som Invandrarverkets ledning självständigt ansvarar för. Som Johan</textBlock>
    <textBlock id="i-6559f7a657c0b4ea">Pehrson nämner har också Invandrarverkets ledning vidtagit åtgärder för att få till stånd en bättre fördelning mellan regionerna av myndighetens resurser så att hårt belastade regioner, exempelvis Stockholm, blir kompenserade. Jag har vidare erfarit att Johan</textBlock>
    <textBlock id="i-e792b15443a56291">Pehrson fått ett utförligt svar av Invandrarverkets generaldirektör om hur fördelningen av resurser inom myndigheten fallit ut.</textBlock>
    <textBlock id="i-318db165dd6928e9">Angående problemet med de långa handläggningstiderna av medborgarskapsärenden kan jag säga att detta tidigare har uppmärksammats av regeringen.</textBlock>
    <textBlock id="i-2a5d7712b7e4b082">För att komma till rätta med problemet fick Invandrarverket förra året ett tillfälligt resurstillskott på 4,1</textBlock>
    <textBlock id="i-45d646033421c6a1">miljoner kronor och i år ett motsvarande på 12,5</textBlock>
    <textBlock id="i-da7e7009d5ddefcf">miljoner kronor.</textBlock>
    <textBlock id="i-53974e8e0c5de644">Handläggningstider och resurstilldelning är frågor som regeringen löpande tar upp i dialogen med myndigheterna. De problem som Johan Pehrson pekar på avseende Invandrarverket är kända för mig, och regeringen fäster stor vikt vid kraven på snabbhet och kvalitet i beslutsfattandet av asylärenden. Med hänsyn till vikten av korta handläggningstider kommer regeringen att noga följa utvecklingen inom området vad gäller handläggningstider och utgifter.</textBlock>
  </contentBlock>
  <contentBlock page="0" id="i-5407e34152557f73">
    <textBlock id="i-c1e3190bd4f04f50">Anf.  22  JOHAN PEHRSON (fp):</textBlock>
    <textBlock id="i-e55446e4e249fedf">Fru talman! Jag vill tacka statsrådet Klingvall för svaret. Vi är nog ganska överens om de mål som vi har gemensamt för hur denna prövning ska fungera, men vi är uppenbarligen ganska oense om vilken verklighetsbild som vi har i dag.</textBlock>
    <textBlock id="i-afa6b842af29fef9">I dag råder det på grund av olika omständigheter lågkonjunktur på Invandrarverket. Det är inte så särskilt många människor som söker sig till vårt land av flera skäl. Trots det är balansen i dag väldigt omfattande på Invandrarverket. Detta är för det första omänskligt, men för det andra också dyrt.</textBlock>
    <textBlock id="i-9895f353751b3979">Vi får ofta rapporter från människor inom sjukvården som slår larm om hur människor blir självmordsbenägna och deprimerade på grund av de långa handläggningstiderna. Detta beror inte bara på bristande resurser och på att handläggningen inte riktigt funkar på Invandrarverket, utan det beror också på att människor söker flera gånger om, vilket jag är medveten om.</textBlock>
    <textBlock id="i-3241a8866a4b3e5b">Flera har fäst sin uppmärksamhet på de långa handläggningstiderna och bristerna på Invandrarverket. Nyligen kom en rapport från Invest in Sweden</textBlock>
    <textBlock id="i-9255055004361258">Agency, där man rapporterade att svenska företag är väldigt kritiska till hur det fungerar på Invandrarverket medan de hyllar tullen och kommunerna för bra service, osv. Men på Invandrarverket funkar det väldigt dåligt.</textBlock>
    <textBlock id="i-d25d9a08d7a83feb">Vi vet också att personalen på Invandrarverket lider. Statstjänstemännen publicerade nyligen en rapport och en undersökning där det framkom att Invandrarverket i många delar ligger i topp när det gäller personalens känsla av att inte göra ett riktigt bra jobb när det gäller myndighetsutövningen.</textBlock>
    <textBlock id="i-a959b1f0264a8325">Man har allmänt deklarerat att man ska skjuta till pengar för att öka rättssäkerheten i vårt land - då syftar man kanske framför allt på domstolar, poliser och åklagarväsendet, osv. Jag undrar om man i dessa anslagstider kan tänka sig att ge denna del av rättsväsendet, som det ändå handlar om - det är faktiskt en ganska tuff myndighetsutövning - ytterligare resurser.</textBlock>
    <textBlock id="i-ed03ef922a71c82c">Jag undrar också om ministern har några förslag när det gäller vad vi ska göra åt den föråldrade anslagsstruktur som ligger bakom en del av problemen, vilket också Invandrarverkets generaldirektör själv har påpekat vid flera tillfällen.</textBlock>
    <textBlock id="i-316e0821c8495763">Avslutningsvis skulle jag vilja säga att det besked jag har fått från Invandrarverkets generaldirektör är att jag som riksdagsledamot ska ordna fram fler resurser. Jag har också svarat henne att jag tyvärr inte själv kan besluta om det - inte än, i alla fall.</textBlock>
  </contentBlock>
  <contentBlock page="0" id="i-5774fa9c0fdbf696">
    <textBlock id="i-c5aca4f4dcbb727b">Anf.  23  GUSTAF VON ESSEN (m):</textBlock>
    <textBlock id="i-2b869e644fc67737">Fru talman! Jag vill också ta upp detta med långa handläggningstider men ur en annan aspekt. Det är nämligen långa handläggningstider om man ser till helheten. Det handlar inte bara om Invandrarverket.</textBlock>
    <textBlock id="i-6c1af2b9e297a6df">Om man överklagar från Invandrarverket till Utlänningsnämnden blir det också handläggningstider på</textBlock>
    <textBlock id="i-1c0ddbc1f6115e7f">Utlänningsnämnden. Om man lägger ihop all tid finner man att det i många fall är upp till två, tre år.</textBlock>
    <textBlock id="i-096a2a9d45beb576">Det är inte ovanligt ens i dessa tider.</textBlock>
    <textBlock id="i-a09021c4600010ca">Det här är ytterst allvarligt. Vi har ju suttit i olika utredningar under årens lopp, och vi har alltid sagt, senast i NIPU-utredningen, att ju mer man satsar i början vid gränsen desto större humanitära och ekonomiska effekter blir det. Om man kan göra ett gott jobb tidigt och lägga den stora tyngden där kommer det att bli en mer rättssäker process och också en snabbare process. Det kommer då att vara utomordentligt bra med tanke på det humanitära.</textBlock>
    <textBlock id="i-5495bb56ac3ae09a">De medel som Johan Pehrson nämnde är ju låsta i kamerala budgetsystem. Om man skulle kunna använda och disponera medlen lite friare, ta från ett anslag och lägga mera till anslaget för asylinsatser, skulle det naturligtvis vara lönsamt för Invandrarverket kameralt. Men det skulle också vara lönsamt för de enskilda asylsökande och för samhällsekonomin, om man vill lägga till den aspekten. Det är alltså väldigt viktigt att man försöker hitta metoder för att omdisponera resurser på det sättet. Det har också</textBlock>
    <textBlock id="i-c418801b5bfc9e9a">Invandrarverket och dess styrelse skrivit till regeringen om.</textBlock>
    <textBlock id="i-6ffe4ed4e7f617b3">Vi moderater menar ju att staten inte ska vara så våldsamt stor, men där den behövs och där den ska fungera ska den vara av hög kvalitet. Myndighetsutövning måste vara av hög kvalitet. Det är lite förskräckande att en del visumärenden tar lång tid. Det kan gälla företag som vill ha affärsbesök, föräldrar som vill ha besök från någon släkting till jul men får tillstånd någon gång i februari osv. Det gäller att man har en myndighetsutövning av högsta möjliga kvalitet.</textBlock>
    <textBlock id="i-1554240f0586ceb5">Om statsrådet åtminstone kunde säga i dag att Invandrarverket kommer att få de pengar som man har begärt i år och inte något nedskuret anslag i vårpropositionen är det ett bra steg framåt, även om det inte är tillräckligt. I slutändan är det ändå Johan Pehrson och alla vi andra här i riksdagen som har att besluta om anslagen. Det gäller att vi inte skjuter för mycket på pianisten utan att vi också riktar strålkastarljuset mot oss själva ibland.</textBlock>
  </contentBlock>
  <contentBlock page="0" id="i-7854e8d1a6e29252">
    <textBlock id="i-687b1f4fc671bf4d">Anf.  24  Statsrådet MAJ-INGER KLING-</textBlock>
    <textBlock id="i-3e37b04b793eba85">VALL (s):</textBlock>
    <textBlock id="i-0c870183da2526bc">Fru talman! Låt mig börja med det perspektiv som handlar om målen för verksamheten. Jag förstod att</textBlock>
    <textBlock id="i-b95a9f16a78a608b">Johan Pehrson och jag är rätt överens om dem.</textBlock>
    <textBlock id="i-308fd6c01c7af435">Man kan se till genomsnittstiderna. 1999 klarade vi de tolv månaderna i mottagningssystemet, sånär som på två månader. Snittiden var alltså 14 månader.</textBlock>
    <textBlock id="i-329246d3192438ca">Målet för Invandrarverkets handläggning är sex månader; om jag minns rätt låg det på sju och en halv månad 1999. Medborgarskapsärendena tog också ungefär en månad för lång tid. Det var alltså sju månader i stället för sex 1999. Det är ett perspektiv på det här. När det gäller årets anslag - de resurser som man har att röra sig med i år - har jag erfarit att man enligt Invandrarverkets egen uppskattning ska kunna klara snittiden på sex månader.</textBlock>
    <textBlock id="i-be05915ab483a07c">Men jag tror ändå inte att det är riktigt det här som</textBlock>
    <textBlock id="i-2a8f6bbbf84649b5">Johan Pehrson är ute efter i sin interpellation. Det handlar nog mer om det som också Gustaf von Essen tog upp, nämligen de ärenden som tar längre tid och som kanske ligger i systemet under en mycket lång tid. Det är självklart någonting som jag också är mycket bekymrad över, eftersom det handlar om rättssäkerhet och om människors livssituation när de får vänta länge på besked. Därför är det viktigt för mig, när vi är mitt uppe i arbetet med vårbudgeten, att diskutera situationen för Invandrarverket och Utlänningsnämnden, som myndigheter.</textBlock>
    <textBlock id="i-20d8fbfc4686991d">Gustaf von Essen hade mer konkreta synpunkter när det gäller detta med att göra saker vid gränsen.</textBlock>
    <textBlock id="i-d34ca3a2c9912bde">Jag vill ändå peka på de avtal som vi bl.a. har med</textBlock>
    <textBlock id="i-692820ccd8f4bc47">Danmark och Tyskland. Enligt vad jag har förstått har de slagit väldigt väl ut när det gäller att snabbt kunna hantera inkommande ärenden.</textBlock>
  </contentBlock>
  <contentBlock page="0" id="i-20129eeddc70b4a9">
    <textBlock id="i-f12628caff3d3539">Anf.  25  JOHAN PEHRSON (fp):</textBlock>
    <textBlock id="i-4ac73f3f4560d01e">Fru talman! Jag hoppas verkligen att statsrådet tar en viktig och bred diskussion om det här med sina kolleger i regeringen i den process som ni nu är inne i. I morgon i kammaren ska vi diskutera frågan om anknytningsinvandring. Vad jag har förstått av den propositionen och det som vi har läst oss till kommer det att innefatta ganska mycket mer arbete på Invandrarverket. Man ska bl.a. utreda om det finns skenförhållanden. Det är väldigt viktigt att det inte leder till att genomsnittstiderna ökar ytterligare.</textBlock>
    <textBlock id="i-b9dee9160a0cfdd8">När det gäller genomsnittstiderna ska man komma ihåg att man när det gäller både medborgarskapsärenden och asylärendena kan räkna bort de relativt enkla ärendena. Då får man fram en ganska lång tid för de genomsnittskomplicerade. Framför allt när det gäller medborgarskapsärenden går det att räkna bort en del.</textBlock>
    <textBlock id="i-ae9cfd447a80c681">Jag kommer med spänning att följa de kommande veckornas process och ser fram emot den 13 april.</textBlock>
  </contentBlock>
  <contentBlock page="0" id="i-89e31af76b6ffa6a">
    <textBlock id="i-3d6eb333ae87d79b">Anf.  26  GUSTAF VON ESSEN (m):</textBlock>
    <textBlock id="i-01d4e419e688aaa3">Fru talman! Vi har inga olika åsikter om vare sig mål eller inriktning. Det handlar mer om att försöka organisera verksamheten, så att den uppfyller de här målen. Till det krävs det pengar, resurser, rakt upp och ned. Det är det tråkiga och också det svåra. Och det kommer att behövas mera, eftersom, som Johan</textBlock>
    <textBlock id="i-efad5e9c0b32a42c">Pehrson sade, seriositetsbedömningarna ska bli lite noggrannare i fortsättningen.</textBlock>
    <textBlock id="i-a365d57bfca21c0b">I Schengenperspektivet kan vi inte ha kvar de här gränskontrollerna längre, vilket innebär att den uppläggning som man har haft i Helsingborg och Malmö faller. Några ytterligare lagstiftningar som rör inre utredningskontroll har man ju inte vågat avisera i</textBlock>
    <textBlock id="i-ffe2c4c65c3955ca">Schengenpropositionen. Jag förutser därmed att det kommer att bli mer asylinvandring, eller vad man ska kalla det, som vi har svårt att riktigt kontrollera. Därvidlag kommer den antagligen att öka.</textBlock>
    <textBlock id="i-9b57cc645ea58a14">Hur det än är så förekommer det ju ändå - om vi ska vara riktigt ärliga - en typ av asylshopping. Man åker runt och försöker satsa på det land som har det bästa mottagningsförhållandet. Det är ett faktum. Jag tycker inte att vi ska hyckla om det i riksdagen heller.</textBlock>
    <textBlock id="i-8bb6fd2c4e73f398">Nu öppnar sig gränserna när vi blir operativa medlemmar i Schengen. Därmed kommer vi att utsättas för ett ökat tryck. Det är min uppfattning och min bedömning. Det ska bli intressant att se hur vi möter detta. Jag antar att statsrådet Klingvall har anledning att återkomma i frågan om ökade resurser till Invandrarverket i ett senare skede.</textBlock>
  </contentBlock>
  <contentBlock page="0" id="i-395f5c23ad8199d4">
    <textBlock id="i-8438f7bb9c747605">Anf.  27  Statsrådet MAJ-INGER KLING-</textBlock>
    <textBlock id="i-323f238d04b68e9c">VALL (s):</textBlock>
    <textBlock id="i-241b574753bcaa1e">Fru talman! Jag tror att vi rätt så lätt kan analysera vad som behövs för att vi ska nå dessa mål. Jag kan se att det handlar om resurser - Invandrarverket har också fått extraanslag i år som innebär ytterligare handläggare för att man helt enkelt ska kunna hantera ärendena. Sedan behövs det förstås, som jag uppfattar det, en ständigt pågående metodutveckling. Det handlar om hur man arbetar konkret men också om ett utvecklat datorstöd. I det avseendet tror jag inte att vi har sett slutet än. Jag tror att det finns ytterligare saker att göra. Man är också mitt uppe i en utveckling av sitt datorstöd.</textBlock>
    <textBlock id="i-4a36eba3063c2b79">Men, som jag sade tidigare, vi följer naturligtvis den här frågan noggrant. På fredag vet jag att vi kommer att ha en resultatdialog med Invandrarverket när det gäller att summera 1999. Vi kommer naturligtvis också att tala om vad som kommer att hända på kort och lång sikt och om vilka bedömningar vi kan göra. Det handlar exempelvis om det som bl.a.</textBlock>
    <textBlock id="i-35ce37e8a5bd0ed0">Gustaf von Essen tog upp om vad Schengen kommer att betyda när det gäller ett ökat antal asylsökande.</textBlock>
  </contentBlock>
  <contentBlock page="0" id="i-abead13ee5c04718">
    <textBlock id="i-493a8d3ad555bda3">Överläggningen var härmed avslutad.</textBlock>
  </contentBlock>
  <contentBlock page="0" id="i-a2beb9e2ac68095a">
    <textBlock id="i-8a7c95d15d2938ad">8 §  Svar på interpellation 1999/2000:223 om vårdutbildningen</textBlock>
  </contentBlock>
  <contentBlock page="0" id="i-0dabb0b50c934aba">
    <textBlock id="i-fa30a6ee49a4ac4c">Anf.  28  Utbildningsminister THOMAS</textBlock>
    <textBlock id="i-d951bfbfa1c4180f">ÖSTROS (s):</textBlock>
    <textBlock id="i-69a49e80c1256357">Fru talman! Helena Bargholtz har frågat mig vilka insatser jag är beredd att göra för att tillförsäkra alla ungdomar som genomgår en högskoleutbildning att deras utbildning är fullt högskolemässig.</textBlock>
    <textBlock id="i-28cc0d2a34ca306b">Bakgrunden till frågan är den utvärdering som genomförts av Högskoleverket och det beslut som verket har fattat att vissa högskolor fr.o.m. den 1 juli</textBlock>
    <textBlock id="i-d70252f431646b39">2000 inte längre ska få utfärda vissa yrkesexamina.</textBlock>
    <textBlock id="i-bbe9e701d0ee4b3d">Helena Bargholtz tar upp en mycket viktig fråga i sin interpellation. Självklart måste studenterna veta att den utbildning de väljer och som de är beredda att satsa tid och pengar på är en bra utbildning, oavsett vilken högskola de väljer. Det är också därför som regeringen nyligen har presenterat en proposition om studentinflytande och kvalitetsutveckling i högskolan.</textBlock>
    <textBlock id="i-54680e1573dd3b27">I denna proposition har regeringen betonat vikten av att kvaliteten i den svenska högskoleutbildningen förstärks, och regeringen har också gett förslag till hur det nuvarande systemet för kvalitetssäkring ska utvecklas.</textBlock>
    <textBlock id="i-b453ce76e774f2b4">Det är angeläget att förtroendet för utbildningen inom högskolan upprätthålls. Därför föreslås i propositionen en tydligare koppling mellan kvalitetsgranskning av ämnen och program och rätten att utfärda examina. Studenterna måste kunna vara säkra på att de utbildningar som den svenska högskolan erbjuder har en hög kvalitet och står sig väl i internationell konkurrens.</textBlock>
    <textBlock id="i-3f0347a22aa55896">Högskoleverkets arbete med uppföljning och utvärdering är ett viktigt inslag för att stärka kvaliteten.</textBlock>
    <textBlock id="i-d041c5791b7f49b3">Därför kommer Högskoleverket att få i uppdrag att fr.o.m. 2001 återkommande genomföra ämnes- och programutvärderingar av samtliga högskolans utbildningar för yrkesexamen och generella examina. Dessa utvärderingar ska vara periodiskt återkommande vart sjätte år. Vidare ska verket regelbundet redovisa rapporter över genomförda utvärderingar.</textBlock>
    <textBlock id="i-f024f2bf605760d8">I propositionen framhålls att Högskoleverket också har i uppdrag att finna lämpliga former för att föra ut information om kvalitetsbedömningarna till blivande studenter.</textBlock>
    <textBlock id="i-8e7bbed68104d74e">Om Högskoleverket vid sina utvärderingar finner att en utbildning uppvisar bristfällig kvalitet kan högskolan riskera att förlora tillståndet att utfärda examen i sådana utbildningar. I propositionen har regeringen aviserat att den avser att återkomma till riksdagen med ett tydliggörande av hur omprövningar av examensrätt kan ske.</textBlock>
    <textBlock id="i-b969f79961fd3070">Det är dock i första hand den enskilda högskolan som själv ansvarar för att kvaliteten i den egna verksamheten upprätthålls och utvecklas. Detta ska ske genom att högskolorna fastställer kvalitetssäkringsprogram. Det är också nödvändigt att studenterna ges möjlighet att medverka i arbetet med att förstärka kvaliteten och ha ett inflytande i hur arbetet bedrivs.</textBlock>
    <textBlock id="i-ca0a82d963e11a8d">Därför innehåller propositionen också förslag som ska garantera att studenterna aktivt kan delta i kvalitetsarbetet.</textBlock>
    <textBlock id="i-796a6a41b541bcc2">Inom Regeringskansliet bereder en arbetsgrupp ett lagförslag som behandlar villkoren för såväl beviljande som indragningar av examensrätter. Det är enligt min mening nödvändigt av rättssäkerhetsskäl att förutsättningarna förtydligas så att studenternas ställning stärks i en situation när det finns brister i kvaliteten inom en viss utbildning. En utgångspunkt i detta arbete är att högskolorna måste få en chans att under en rimlig tid åtgärda de brister som framkommit vid en utvärdering. Så har det också varit i den praxis som Högskoleverket etablerat. Det är först när man kan konstatera att de påtalade bristerna inte åtgärdats som en examensrätt kan dras in, och detta som en sista åtgärd. Hur lång tid en högskola ska få på sig att åtgärda dessa brister måste bedömas från fall till fall och bero på vilken typ av brist det gäller.</textBlock>
    <textBlock id="i-a6f798d24b8d718a">Arbetsgruppens förslag kommer inom kort att skickas ut på remiss. Jag räknar med att redan i höst kunna återkomma till riksdagen med förslag i dessa frågor.</textBlock>
    <textBlock id="i-07df97f2bef38b58">Helena Bargholtz inleder sin interpellation med att påstå att vårdutbildningarnas högskolemässighet har ifrågasatts ända sedan de kom in i högskolan</textBlock>
    <textBlock id="i-84e95918ffed6a1d">1977. Jag vill gärna kommentera även detta.</textBlock>
    <textBlock id="i-5076d3d5af16fbc4">1977 års högskolereform innebar en mycket stor förändring för det svenska högskolebegreppet. Flera yrkesutbildningar som tidigare inte tillhört högskolan fördes då in i ett nytt samlat begrepp, som blev högskoleutbildning. Det omfattade inte bara vårdutbildningarna utan även lärarutbildningar, sociala utbildning, sjöfartsutbildningar och många fler.</textBlock>
    <textBlock id="i-684874fe7b56addd">Det var emellertid först 1982 som de nya reglerna kom att omfatta även vårdutbildningarna med kommunalt huvudmannaskap. Ett av syftena med reformen var att få en närmare anknytning till forskning.</textBlock>
    <textBlock id="i-ab00cea4d7e425a7">Begreppet forskningsanknytning innebar bl.a. att studenterna hade en möjlighet att gå vidare till forskarutbildning, även om en viss komplettering kunde vara nödvändig. Detta hade inte varit möjligt tidigare.</textBlock>
    <textBlock id="i-8e911f6a7d60eda3">En annan viktig aspekt av forskningsanknytningen var att det blev möjligt att forska inom nya områden med anknytning till vårdyrket.</textBlock>
    <textBlock id="i-20a4fa315d7a13ee">Tack vare högskolereformen gavs också förutsättningar för forskning inom de nya områden som dessa vårdyrkens verksamhet representerar. De första åren efter reformen påbörjade flera personer med medellång vårdutbildning en forskarutbildning. Men det är först under 1990-talet som ökningen har fått ett starkt genomslag. Enligt Kommittén om hälso- och sjukvårdens finansiering och organisation, HSU 2000, fanns det 168 disputerade lärare med vårdhögskoleutbildning år 1998. Det är naturligt att det tar en viss tid att få i gång forskning och forskarutbildning inom nya områden. Men enligt HSU 2000 fanns det 1998</textBlock>
    <textBlock id="i-5729d451ce274a0d">närmare 700 doktorander inom medicinsk och samhällsvetenskaplig fakultet med medellång vårdutbildning som grund, en oerhört hög siffra för ett nytt forskningsområde.</textBlock>
    <textBlock id="i-d836d82a1438869a">Högskoleverket gjorde redan 1995/96 en första utvärdering av vårdutbildningarna. Denna resulterade i att nära 40 % av utbildningarna inte ansågs uppnå högskolemässighet. Vid den uppföljning som nu har gjorts visar det sig att det stora flertalet har gjort stora förbättringar. Jag tror inte att den snabba kvalitetshöjning som har skett av vårdutbildningarna i Sverige har sin motsvarighet i något annat land. I de flesta länder i Europa är de flesta av dessa vårdutbildningar inte ens på högskolenivå utan bedrivs på lägre nivåer.</textBlock>
    <textBlock id="i-ed5af1d9d2b1f722">Det innebär att studenterna där inte har tillträde till forskarutbildning över huvud taget.</textBlock>
  </contentBlock>
  <contentBlock page="0" id="i-2f699a315e9e5c04">
    <textBlock id="i-ee37009498ec5481">Anf.  29  HELENA BARGHOLTZ (fp):</textBlock>
    <textBlock id="i-3a9084b5b10b3368">Fru talman! Jag får tacka utbildningsministern för ett mycket utförligt svar på min interpellation om vårdutbildningarnas bristande högskolemässighet. Jag har förstått att statsrådet ser mycket allvarligt på den här frågan, och det är bra. Detta är nämligen väldigt allvarligt för alla de hundratals ungdomar som genomgår de här utbildningarna i tron att de ska få en ordentlig examen som leder till jobb. Det har man ju all rätt att vänta sig av en statlig högskoleutbildning.</textBlock>
    <textBlock id="i-83233d54d4f93c23">Ungdomarna investerar också mycket tid och pengar i de här utbildningarna. Därför blir besvikelsen mycket stor hos ungdomarna, och naturligtvis också hos deras föräldrar, när det visar sig att de genomgår en undermålig utbildning. Det är att lura dem.</textBlock>
    <textBlock id="i-3bc66f422f1ac15a">Det finns, precis som utbildningsministern framhåller i sitt svar, ett stort behov av ytterligare satsningar för att säkra och höja kvaliteten i högskoleutbildningen. Det gäller också forskningen. Som student ska man aldrig behöva mötas av beskedet att en examensrätt dras in. Därför måste det här kvalitetsarbetet göras så att alla studenter kan lita på utbildningssystemet. Studenterna måste veta att det håller hög kvalitet och står sig i internationell konkurrens.</textBlock>
    <textBlock id="i-88438d764fd3aa44">Utvärdering och kvalitetsbevakning måste prioriteras och utföras utan politiska hänsynstaganden.</textBlock>
    <textBlock id="i-1ec77dc517becd52">Utbildningsministern framhåller Högskoleverkets ansvar för att granska och bedöma kvaliteten vid universitet och högskolor. Vi i Folkpartiet är övertygade om att den bästa utvärderingen görs av oberoende ackrediterare som inte har ett ansvar för utbildningen. Därför vill vi att det inrättas ett särskilt ackrediteringsinstitut som är fristående från Högskoleverket. Syftet med detta institut är att regelbundet utvärdera kvaliteten på undervisningen vid svenska högskolor och universitet. Resultaten av dessa utvärderingar ska vara offentliga. På så sätt får studenter, forskare och lärare en uppfattning om vilken kvalitet deras utbildningar och institutioner håller i en nationell jämförelse.</textBlock>
    <textBlock id="i-ec04db3c81715ab0">Fru talman! Det finns ytterligare en poäng med att kvalitetsutvärderingen sker utanför Högskoleverkets ram. Statliga myndigheter har ju inte rätt att kritisera regeringen. Eftersom kvaliteten är ett resultat av den förda regeringspolitiken kan det uppstå situationer där det är politiken som bör kritiseras, inte de som utför de politiska besluten.</textBlock>
  </contentBlock>
  <contentBlock page="0" id="i-1d0116ec41cba75e">
    <textBlock id="i-e444f7772acc9cf7">Anf.  30  ULF NILSSON (fp):</textBlock>
    <textBlock id="i-da85c0a75641453e">Fru talman! Högskoleutbildningarnas kvalitet är en mycket väsentlig fråga. Jag uppskattar att Högskoleverket tar kvalitetsutvärdering på allvar och att utbildningar med låg kvalitet därför faktiskt mister sin examensrätt. Som ministern sade i sitt svar finns det också i regeringens proposition om kvalitetsutveckling förslag till en tydligare koppling mellan kvalitetsgranskning och rätten att utfärda examina.</textBlock>
    <textBlock id="i-fe1e2da3cfbb4398">Det är bra om regeringen menar att Högskoleverket ska ha en självständig ställning, men på sikt behövs det dock ett helt fristående kvalitetsinstitut i någon form. Det är viktigt att kvalitetsgranskning kan utföras av en institution som inte står under politisk styrning. Politisk styrning innebär alltid en risk för att granskningen inte tar upp frågor som på något sätt kan tolkas som knutna till politiska värderingar.</textBlock>
    <textBlock id="i-c97fb87e44f07332">Men det finns en annan viktig fråga i sammanhanget. Det är vad som händer med de studenter som har satsat på de här utbildningarna i tron att de var högskolemässiga. Jag har ställt en fråga om detta till utbildningsministern på riksdagens frågestund, men jag skulle gärna se ett något utförligare svar än det fanns möjlighet till då.</textBlock>
    <textBlock id="i-bbfeb3d0a389b22c">Det är en hel del studenter som för dyra studiemedel har genomgått de här utbildningarna. Vilka möjligheter får de att göra om utbildningen om de nu vill ha rätt högskolenivå på sin utbildning? Hur kommer arbetsgivarna att se på en examen som är avlagd bara några månader innan examensrätten dras in? Vilka möjligheter har de här studenterna att senare gå vidare med forskning och högre studier? Vilket ansvar ska de enskilda högskolorna ta för att studenterna inte ska drabbas?</textBlock>
    <textBlock id="i-e582961d8a1e3494">Den andra gruppen studenter som drabbas är de som inte ens hunnit bli färdiga. Vilket ansvar tar högskolan för att de får avlägga examina på andra högskolor? Vilket ansvar tar högskolorna för att de utan kostnader får repetera utbildningar som inte har hållit en god kvalitet?</textBlock>
    <textBlock id="i-b647a4de4d00bd33">Jag vore tacksam, fru talman, om utbildningsministern hann med att säga något om vad som planeras för att hjälpa de studenter som drabbas av att statliga utbildningar inte hållit vad de lovat.</textBlock>
  </contentBlock>
  <contentBlock page="0" id="i-868ebeaa92e36f9d">
    <textBlock id="i-bb2958804522e77a">Anf.  31  Utbildningsminister THOMAS</textBlock>
    <textBlock id="i-7599e7cd76060514">ÖSTROS (s):</textBlock>
    <textBlock id="i-9b5691769803aa63">Fru talman! Det gläder mig verkligen att Helena</textBlock>
    <textBlock id="i-1d4848d2eb2ff5a3">Bargholtz och Ulf Nilsson är engagerade i kvalitetsfrågorna i högskolan. Det är en fråga som denna regering kommer att driva mycket offensivt under den här mandatperioden.</textBlock>
    <textBlock id="i-75acbff349fd0cdb">Riksdagen har framför sig att fatta beslut om en proposition som regeringen lade fram strax före jul och som handlar om studentinflytande och kvalitetsutveckling i högskolan. I och med att vi sjösätter det system som vi där beskriver får Högskoleverket som oberoende myndighet ansvar för med jämna mellanrum återkommande kvalitetsutvärderingar av alla ämnen och alla program. Naturligtvis ska de gängse metoderna för kvalitetsutvärdering användas i förhållande till de mål som är uppsatta, i förhållande till högskolelagens villkor för högskoleutbildning, i förhållande till högskoleförordningarnas skrivningar om kvalitet i högskoleutbildning, dvs. vetenskaplighet, kritiskt tänkande, anknytning till forskningen och många fler kriterier.</textBlock>
    <textBlock id="i-dac417f1e7bbf975">Det är utgångspunkten för ett empirical reviewsystem, där Högskoleverket har ansvaret. Vi kommer i och med detta system att ha, vågar jag säga, ett av</textBlock>
    <textBlock id="i-c38cb83126e7bdb1">Europas allra mest genomgripande kvalitetsutvärderingssystem när det gäller högre utbildning. Kopplat till att Högskoleverket också har muskler och beslutskraft att agera om inte kvaliteten förbättras när man påtalar brister gör det oss också ganska unika i ett europeiskt sammanhang.</textBlock>
    <textBlock id="i-ef1b9079fbbcaf22">Upptäcker man brister påtalar man detta och sätter upp en tidsperiod som högskolan har på sig att rätta till dessa brister. Om de då inte är iordningställda har</textBlock>
    <textBlock id="i-abbdbeeaa1c87a7a">Högskoleverket ytterst möjlighet att dra in examensrätten. Med det systemet får vi i Sverige absolut ett av</textBlock>
    <textBlock id="i-7a47bc8bfc6c6896">Europas mest ambitiösa kvalitetssäkringsprogram när det gäller högskolan.</textBlock>
    <textBlock id="i-85eac93322a9c373">Det tror jag är väldigt viktigt, i alla fall för en regering som lägger mycket stor vikt vid högre utbildning. Det är ett sätt att öppna möjligheter, inte minst för unga människor, till ett gott liv, men också för att modernisera Sverige.</textBlock>
    <textBlock id="i-c05a922cc4f1acd8">Högskoleverket agerar naturligtvis oberoende när det gäller den typen av granskning. Det som har föranlett interpellationen visar med all önskvärd tydlighet just att Högskoleverket har oberoendet, kraften och förmågan att fatta egna beslut. Att inrätta ett fristående institut utöver detta finner jag inte anledning för regeringen att göra. Däremot finns det naturligtvis en rad aktörer, alltifrån tidskrifter till privata institut, som på olika sätt kommer att göra kvalitetsutvärderingar. Men det är klart att staten har anledning att se till att ha ett högskoleverk som verkligen kan genomföra kvalitetsutvärderingar i grunden.</textBlock>
    <textBlock id="i-5d02717615b92bf3">En fråga som både Helena Bargholtz och Ulf</textBlock>
    <textBlock id="i-3c7c7ae8dbbcd159">Nilsson tar upp, som jag också tycker är mycket viktig, är studenternas rättssäkerhet i de fall man har startat en utbildning och den får den här typen av kritik. I värsta fall kan det dessutom innebära att examensrätten dras in.</textBlock>
    <textBlock id="i-3d244431dd5deef6">I Högskoleverkets beslut för dessa vårdutbildningar och omsorgsutbildningar är man mycket tydlig. Högskolan ansvarar för att studenterna kan fullfölja sin utbildning. Jag har också inhämtat att var och en av högskolorna som nu har förlorat sin examensrätt arbetar mycket hårt med att sluta avtal med högskolor eller universitet som har fullgod kvalitet i sin utbildning, vilket innebär att man får tillgång till den lärarkraft som finns där, den organisation som finns där.</textBlock>
    <textBlock id="i-5bab8e1664a6bdc0">Alla dessa högskolor arbetar också med inriktningen att man ska få fullfölja sin utbildning på plats.</textBlock>
    <textBlock id="i-263471599c0c19a2">Det är klart att många studenter har svårt att flytta till en annan ort. Man kan ha familjeförhållanden eller andra förhållanden som gör att det är svårt. Det är en viktig roll som högskolan har.</textBlock>
    <textBlock id="i-698d5c4572c658d4">Det finns skäl att ytterligare se över förordningarna och regelverket när det gäller att stärka studenternas rättssäkerhet. Det var också det vi aviserade i propositionen. Vi återkommer ganska snart med en promemoria, som ska gå ut på remiss, om att ytterligare stärka studenternas rättssäkerhet.</textBlock>
  </contentBlock>
  <contentBlock page="0" id="i-4177360a1681b92f">
    <textBlock id="i-1c54ff5522fbac76">Anf.  32  HELENA BARGHOLTZ (fp):</textBlock>
    <textBlock id="i-24f1eefa2951559d">Fru talman! Självklart är jag mycket engagerad i frågan om vårdutbildningar, dels därför att vi från</textBlock>
    <textBlock id="i-54d92198cb75de29">Folkpartiets sida sätter utbildningsfrågorna mycket högt, dels för att vårdutbildning är den typ av utbildning som lockar de allra flesta kvinnorna. Tyvärr, kanske man ska säga, därför att vi gärna vill ha in fler män i vårdutbildningen. Men nu är det så här och därför måste de kvinnor som skaffar sig en vårdutbildning också kunna lita på att det är en bra utbildning de får. De lägger som sagt ned mycket tid och inte minst pengar på detta.</textBlock>
    <textBlock id="i-a7d36deb421fed97">När omvårdnadsforskningen, som utbildningsministern tog upp i sitt förra inlägg, inrättades 1977 var det många som ifrågasatte om det var lämpligt att t.ex. sjuksköterskor skulle kunna doktorera. Det kommer jag mycket väl ihåg. De hade ju inte gått den hierarkiska vägen.</textBlock>
    <textBlock id="i-0e1f92e64d9384be">Jag tycker att det är utmärkt att de får göra det.</textBlock>
    <textBlock id="i-03b5764167755f03">Det har visat sig att omvårdnadsforskningen har varit mycket framgångsrik. Men det har också varit ett sätt att få in fler kvinnor inom forskningen. Därför är det också väldigt viktigt att kvaliteten på forskningen inte försämras. Då får hela omvårdnadsforskningen en sämre status i förhållande till annan forskning.</textBlock>
    <textBlock id="i-9d00b3d98775e6a5">Min fråga till utbildningsministern, som jag hoppas att ministern kan svara på, har sin grund i att jag blir orolig när jag läser sådana här artiklar. Frågan är baserad på en artikel om att vårdutbildningarna inte håller måttet: Finns det andra utbildningar som är i samma riskzon, som inte heller håller måttet? Gör</textBlock>
    <textBlock id="i-f8af74f87346ffdf">Högskoleverket någon utvärdering av andra typer av utbildningar, och är man beredd att dra in examensrätten för andra universitet?</textBlock>
    <textBlock id="i-62abca710c3ac0e6">Det är väl bra att man ska kunna få komplettera en utbildning som inte är fullständig på grund av att examensrätten inte finns kvar längre. Men även om man får göra det på samma ort som man bor kostar det pengar. Hur ska man finansiera det? Har man rätt till ytterligare studiemedel för detta? Jag vill gärna höra ministerns kommentar till det.</textBlock>
  </contentBlock>
  <contentBlock page="0" id="i-1494fbcbaaf8ab63">
    <textBlock id="i-594163af3c0bdff1">Anf.  33  ULF NILSSON (fp):</textBlock>
    <textBlock id="i-b41f62ba7cd80320">Fru talman! Jag tackar för informationen om att</textBlock>
    <textBlock id="i-79f9883219a433c5">Högskoleverket tydligen har ställt krav på högskolorna. Men jag efterlyser fortfarande mer konkret vad kraven på att studenterna ska hållas skadeslösa innebär.</textBlock>
    <textBlock id="i-3de3c99d00525854">Anser utbildningsministern att de studenter som redan har fått sin examen, en examen som visar sig inte vara kvalitetsmässigt okej, eftersom examensrätten dras in, utan extra kostnad ska få komplettera eller läsa om delar av kursen på annan högskola eller på samma? Ska de som inte har fått examen utan att behöva låna pengar få utsträcka sina studier en eller flera terminer eller vad som nu krävs?</textBlock>
    <textBlock id="i-6c7b4bb64dcd8386">Det är de konkreta beskeden som studenterna vill ha.</textBlock>
    <textBlock id="i-0d6d6bfec01f59df">Principen när det gäller ett statligt universitet eller en statlig högskola borde enligt min mening vara att studenten ska ha rätt att reklamera en utbildning som inte har hållit vad som lovats. Man kan t.ex. begära att studielånen ska skrivas av med det antal terminer som man måste läsa extra för att komma upp i en utbildning på rätt nivå. Det är det jag frågar. Stöder utbildningsministern den typen av ordentliga krav på att hålla studenterna skadeslösa?</textBlock>
  </contentBlock>
  <contentBlock page="0" id="i-5ba0facfa61abb15">
    <textBlock id="i-6f57f38ee18194ad">Anf.  34  Utbildningsminister THOMAS</textBlock>
    <textBlock id="i-16089bd8b4136238">ÖSTROS (s):</textBlock>
    <textBlock id="i-6378bf91dceb7941">Fru talman! Helena Bargholtz tar upp utvecklingen av vårdutbildningarna. Vi ser en fin utveckling av vårdutbildningarna, som gör att de står sig väldigt väl i internationell konkurrens. Detta gäller inte minst när vi nu har tagit ytterligare ett steg. Det är inte bara fråga om att de under en längre tid har varit högskoleutbildningar med de forskningsmöjligheter som finns och den förstärkning som sker i form av lärarkrafter med forskningsbakgrund, men också att var och en av de landstingskommunala högskolorna har integrerats in i det statliga högskoleväsendet. Regeringens ambition, enligt Vårdkommissionens rapport förra året, är att på sikt förändra huvudmannaskapet, dvs. göra dem till statliga utbildningar. Detta gör att de har kommit in i den statliga högskolan. I de fall det finns en medicinsk fakultet har de kommit med där.</textBlock>
    <textBlock id="i-df2d73dd702dcf0b">De har berikat den medicinska fakulteten med sina traditioner och sin forskningsinriktning, och de får tillgång till den kunskap och tradition som finns inom den medicinska fakulteten. Vi har en utveckling på vårdområdet i våra vårdutbildningar som i grunden är mycket positiv.</textBlock>
    <textBlock id="i-eee67f27870145dc">Vi har höga ambitioner med våra vårdutbildningar, som skiljer sig från många andra länder som inte alls vill ha dem på en högskolemässig nivå. Det vill vi. Då måste utbildningarna utvärderas för att se till att de når målen.</textBlock>
    <textBlock id="i-e275c91499916b2c">Bargholtz frågar om fler utbildningar kommer att utvärderas. Ja, alla utbildningar. Det kommer att bli en stark drivkraft för kvalitetsarbetet på våra högskolor. Vetskapen om att alla utbildningar regelmässigt kommer att utvärderas, kommer att offentligen bli diskuterade av den granskningsgrupp som tittar på utbildningarna som kommer att ge rekommendationer till förändringar, gör naturligtvis att en stor aktivitet för att förbättra sätts i gång. Det blir en angelägenhet för hela högskolan. Högskolestyrelserna måste naturligtvis behandla frågan om hur man skapar en strategi för att återställa kvaliteten i utbildningen.</textBlock>
    <textBlock id="i-8cc278c7c3a14204">Jag hoppas att varken Bargholtz eller Nilsson antyder att det vore bättre att inte ta reda på hur det ligger till. Vi skaffar oss nu Europas absolut mest ambitiösa kvalitetsutvärderingssystem. Det kommer att innebära att vi får en mycket bra utveckling när det gäller att stärka utbildningarna, stärka vetenskapligheten, stärka måluppfyllelsen, dvs. målen i högskolelagen, högskoleförordningarna och det man lovar till studenterna. Detta ska vara kopplat till en konkret och tydlig information till studenterna.</textBlock>
    <textBlock id="i-3abc1b75d36b0c9c">Högskoleutbildningen har expanderat kraftigt. Det finns i dag konkurrens mellan högskolor. Studenterna har rätt att få veta hur högskolorna och deras utbildningar har klarat sig i kvalitetsutvärderingarna. Högskoleverket har i uppdrag att sammanställa och tydligt visa för studenterna hur det står till med kvaliteten.</textBlock>
    <textBlock id="i-b8b462612ac14c38">Den vanliga invändningen är att det är så svårt att utvärdera. Det är inget tillräckligt skäl att avstå från att ha genomgripande och återkommande kvalitetsutvärderingar av våra högskoleutbildningar. Det är studentens rätt, och det är skattebetalarens rätt med tanke på de stora resurser som behövs.</textBlock>
    <textBlock id="i-0736591970db49eb">I dag är det inte reglerat vad som ska hända när</textBlock>
    <textBlock id="i-fdd35b66b0559a5d">Högskoleverket använder sin rätt att dra in en examensrätt. Det är otillfredsställande. Därför har vi aviserat i propositionen att regeringen återkommer med närmare reglering av hur detta ska gå till med tydlig inriktning på studentens rättssäkerhet. Det arbetet pågår, och jag återkommer till riksdagen med det.</textBlock>
    <textBlock id="i-0583c4a013cfcf89">När det gäller de konkreta fallen har var och en av högskolorna ansvaret att se till att studenterna kan fullfölja sin utbildning. Enligt den information jag har inhämtat har det varit långt gångna diskussioner med universitet och högskolor som har klarat kvalitetskraven så att studenterna har kunnat fullfölja sin utbildning med en god kvalitet i innehållet.</textBlock>
  </contentBlock>
  <contentBlock page="0" id="i-1be4886517404b29">
    <textBlock id="i-bc79a8a73d888a3b">Anf.  35  HELENA BARGHOLTZ (fp):</textBlock>
    <textBlock id="i-34fac777311944e3">Fru talman! Självklart är det viktigt att ha ordentliga kvalitetsbedömningar av universiteten och högskolorna. Alla studenter som söker sig till olika utbildningsanstalter ska veta vad det är för kvalitet där.</textBlock>
    <textBlock id="i-5307c7b02662d8b2">Om man vill ha en viss utbildning ska man kanske söka ett universitet eller en högskola framför någon annan.</textBlock>
    <textBlock id="i-fe16639878c710f1">Kanske har vi för många högskoleutbildningar spridda över landet som gör att det kan vara svårt att upprätthålla kvaliteten. Den frågan har diskuterats ibland. Jag vet att de regionala högskolorna betyder mycket för många, inte minst för att man kan bo kvar på sin hemort. Men kanske resurserna tunnas ut på det sättet.</textBlock>
    <textBlock id="i-0aa06f4014e8412a">Jag tyckte ändå inte att jag fick svar på den fråga som oroar både Ulf Nilsson och mig, nämligen vad som händer med de studenter som har lockats, eller lurats, till en högskola som sedan får indragen examensrätt. Dessa studenter måste sedan skaffa sig en kompletterande utbildning. De blir då tvungna att låna pengar eller ta studiemedel. Hur kan man hjälpa dem inom ramen för rättssäkerheten som utbildningsministern utlovar?</textBlock>
  </contentBlock>
  <contentBlock page="0" id="i-168050d44dea7b2f">
    <textBlock id="i-cb70a39616b2fcec">Anf.  36  Utbildningsminister THOMAS</textBlock>
    <textBlock id="i-39cebcd574d11435">ÖSTROS (s):</textBlock>
    <textBlock id="i-155264430552be99">Fru talman! Det är väldigt tråkigt om Helena</textBlock>
    <textBlock id="i-6a52629bd52e7c20">Bargholtz är beredd att återgå till den folkpartistiska linje som har gällt under 90-talet, nämligen att högskoleutbildning bara ska bedrivas på våra traditionella universitetsorter. Jag tror att det är djupt olyckligt för kvaliteten i utbildningen. Det minskar konkurrensen, det minskar utbudet, och det minskar möjligheterna för studenterna att välja. Det minskar möjligheterna att locka nya grupper till högskolan. Det är viktigt att vi har starka högskolor i varje region och län i Sverige. Det är ett sätt att modernisera Sverige.</textBlock>
    <textBlock id="i-a30b13a0336aac22">Det är inte så att resurserna tunnas ut. Alla högskolor har samma resurser - universitet likväl som högskola - per student för motsvarande utbildningar.</textBlock>
    <textBlock id="i-2d6a4fb0d80ebee5">De tunnas inte ut. När vi nu bygger ut enligt ett utbyggnadsprogram för de kommande åren, är det nya resurser som tillkommer för varje plats. Det är resurser som vi tar fram genom hårt budgetarbete eftersom vi prioriterar högre utbildning. Det innebär att mer resurser går till svensk högskola under de kommande åren. Det är en satsning som görs trots att vi behåller en avgiftsfri högskoleutbildning, vilket ett land som</textBlock>
    <textBlock id="i-5e118e3eb4bbd0a4">Storbritannien inte har sett sig kunna göra med de expansionsbehov som finns där. Högskolan är högt prioriterad.</textBlock>
    <textBlock id="i-6d96f42427b8453b">Vi ser på Högskoleverkets bedömningar att det inte alls är självklart att de traditionella gamla universiteten kommer lindrigt undan i kvalitetsutvärderingarna. Tittar man på de utvärderingar som har gjorts av</textBlock>
    <textBlock id="i-1f9a2231af0e59ae">Högskoleverket blir man motbevisad på den punkten.</textBlock>
    <textBlock id="i-711d3c0198e4976b">Flera av de tunga universiteten har fått skarp kritik när det gäller vårdutbildningarna. Det handlar om att driva på en kvalitetsutveckling. Det behöver göras på de gamla universiteten likväl som på de nya högskolorna.</textBlock>
    <textBlock id="i-bb6731fc20e24df5">Om studenterna får ett besked om att den utbildning de går på inte håller tillräckligt hög kvalitet är det tydligt från regeringens sida - och vi kommer att förtydliga detta ytterligare i en promemoria vi arbetar med - att det är högskolans ansvar att ta kontakt med och sluta avtal med universitet eller högskola som har tillräckligt hög kvalitet i utbildningen, för att se till att studenterna kan fullfölja utbildningen och få en examen som är gångbar på arbetsmarknaden.</textBlock>
  </contentBlock>
  <contentBlock page="0" id="i-c322b36f93497d13">
    <textBlock id="i-5b5313e65a04103d">Överläggningen var härmed avslutad.</textBlock>
  </contentBlock>
  <contentBlock page="0" id="i-93c391db24267f97">
    <textBlock id="i-c1bb976e7d3832dc">9 §  Svar på interpellation 1999/2000:251 om tandhygienistprogrammet</textBlock>
  </contentBlock>
  <contentBlock page="0" id="i-87c1ff8cdec20a5c">
    <textBlock id="i-c067b68d7b3a7f34">Anf.  37  Utbildningsminister THOMAS</textBlock>
    <textBlock id="i-2bfbb9d3eb7d91a5">ÖSTROS (s):</textBlock>
    <textBlock id="i-d83fe794ff00c271">Fru talman! Ulla-Britt Hagström har frågat mig vilka åtgärder jag avser vidta för att stärka kompetensen för tandhygienistyrket och hur jag avser att stimulera forskning och utveckling inom kompetensområdet.</textBlock>
    <textBlock id="i-a583b9da3ce7c3dd">När det gäller tandhygienistutbildningen svarade jag så sent som den 9 februari i år på en fråga av</textBlock>
    <textBlock id="i-3ac832afbdd7c4eb">Britt-Marie Danestig om förlängning av utbildningen.</textBlock>
    <textBlock id="i-008e5bb4f8e4d914">I detta svar nämnde jag att regeringen har fått en rapport från Socialstyrelsen om framtida kompetensfördelning och utbildningskapacitet för olika yrkeskategorier inom tandvården. Denna rapport bereds just nu inom Regeringskansliet. Som ett resultat av denna beredning kan det bli möjligt att ge Högskoleverket ett uppdrag som kan omfatta en översyn av såväl utbildningens innehåll som längd. Om en förlängning av utbildningen till tandhygienist anses nödvändig, kommer regeringen att efterfråga vilka konsekvenser detta kan få för tandhygienistutbildningens dimensionering.</textBlock>
    <textBlock id="i-dbfbc5a769553039">När det gäller forskning och utveckling inom området måste beaktas att den odontologiska forskningen i Sverige är mycket långt framme. Detta har också kommit fram i den utvärdering av odontologisk forskning som en internationell expertgrupp genomfört på uppdrag av Medicinska forskningsrådet. Den odontologiska forskningen omfattar även det område som tandhygienisterna arbetar inom.</textBlock>
    <textBlock id="i-1b18dbff794ab336">Genom att tandhygienistutbildningen numera hör hemma i högskolan finns också möjligheter för tandhygienisterna att gå vidare till forskarutbildning, dock efter vissa kompletteringar. Tyvärr är det inte många tandhygienister som hittills har tagit denna chans, trots att Sverige har och har haft en stark forskningsprofil inom det förebyggande tandvårdsområdet.</textBlock>
  </contentBlock>
  <contentBlock page="0" id="i-8ecf0e78830acba6">
    <textBlock id="i-e97eacc7b583ece3">Anf.  38  ULLA-BRITT HAGSTRÖM (kd):</textBlock>
    <textBlock id="i-9e5a807cea42ecea">Fru talman! Jag vill tacka utbildningsminister</textBlock>
    <textBlock id="i-28a1b100a42493f2">Thomas Östros för svaret. Det finns drygt 2 600</textBlock>
    <textBlock id="i-b0d8a9f82adc508f">medlemmar i Sveriges Tandhygienistförening. Efter vad jag har förstått är ungefär 60 % av kåren offentliganställda. Det är under 200 av dem som är egna företagare. Utbildningen är på 80 poäng, men i t.ex.</textBlock>
    <textBlock id="i-79d1715ed30b863c">Göteborg ges 120 poäng. Förutom grundläggande behörighet krävs särskild behörighet i matematik, samhällskunskap och naturkunskap eller fysik, kemi och biologi.</textBlock>
    <textBlock id="i-efd0dff1375be493">Lagen om rätt till uppsökande verksamhet för äldre och funktionshindrade ställer allt större krav på tandhygienister med god kompetens. Tandhygienisterna har fler uppgifter i kraft av sin legitimation. De kan undersöka och fastställa karies, undersöka tandlossning, lägga bedövning, lägga fyllning, ta röntgenbilder och skriva ut recept.</textBlock>
    <textBlock id="i-a444548e89fde93d">Fru talman! Tandhygienisterna har en viktig uppgift i att ge en förebyggande munhälsovård och förhindra sjukdomar. En treårig utbildning behövs för att få god kompetens och dessutom för att ge möjlighet till forskning. Regeringen måste ta ställning till tandhygienistutbildningens längd. Det handlar om att kunna utveckla och fördjupa de kunskaper som behövs för en god kvalitet.</textBlock>
    <textBlock id="i-898cd4339e21cb87">Tandhygienisterna spänner över ett brett verksamhetsfält. Det gäller såväl barn- och ungdomstandvård som vuxentandvård. Den uppsökande vården bland äldre och funktionshindrade har ju blivit inte minst viktig i dag. Tandhygienisterna har en viktig roll i folkhälsoarbetet riktat till skola, arbetsplatser, pensionärsgrupper och mödra- och barnavårdscentraler. En treårig utbildning är också viktig för att kunna säkra rekryteringen till yrket.</textBlock>
    <textBlock id="i-99ef7c84d634a615">Jag blev lite förvånad över svaret från ministern den 9 februari. Ministern sade då bara att regeringen i propositionen Reformerat tandvårdsstöd inte tog ställning till tandhygienistutbildningens längd. Regeringen avvaktade också Socialstyrelsens projekt om en översyn av framtida kompetensfördelning mellan olika yrkeskategorier i tandvården. Det projektet avslutades nu i december 1999. Därför tycker jag kanske att statsrådet borde ha kunnat utvecklat svaret något mer nu när vi är i mitten av mars.</textBlock>
    <textBlock id="i-feba50c8bde3b01f">Fru talman! Ministern påtalar att tandhygienisterna inte i någon större utsträckning gått vidare till forskarutbildning. Ministern visar detta som något anmärkningsvärt eftersom Sverige har en stark forskningsprofil på det förebyggande tandvårdsområdet.</textBlock>
    <textBlock id="i-dd00eb84aaf3b7ce">Jag tycker inte att det är särskilt förvånande eftersom den korta grundutbildningen gör att kompletteringar måste ske. Det är därför som tandhygienisterna själva vill ha en treårig utbildning för att underlätta rekryteringen och forskningen.</textBlock>
    <textBlock id="i-ca5698900e45f12c">Jag vill fråga ministern om tanken verkligen är ett nollsummespel. Mellan raderna i svaret kan jag läsa att om tandhygienistutbildningen blir treårig kommer antalet platser att minska. Är det regeringens mening?</textBlock>
  </contentBlock>
  <contentBlock page="0" id="i-dc3a8817c9b1511c">
    <textBlock id="i-ad81a8f81d101516">Anf.  39  Utbildningsminister THOMAS</textBlock>
    <textBlock id="i-b6c8c42f8e4813fa">ÖSTROS (s):</textBlock>
    <textBlock id="i-bdb9c5975aef5825">Fru talman! Det är ingen tvekan om att tandhygienisterna är en mycket viktig yrkesgrupp som spelar en mycket viktig roll inom tandvården.</textBlock>
    <textBlock id="i-beabdcf2c2c8b2b0">Ulla-Britt Hagström vet likaväl som jag att det finns önskemål om förlängningar av en rad utbildningar. Man kan nästan formulera det så att ingen yrkesgrupp som har en yrkesexamen skulle vilja avstå från en förlängning. Det handlar både om innehållet i utbildning och om utbildningens status. Det innebär att vi från regeringens synvinkel måste värdera önskemål om förlängningar på ett sådant sätt som Ulla-</textBlock>
    <textBlock id="i-275af404c72437c6">Britt Hagström antyder. Det finns alltid resursbegränsningar, annars vore den frågan naturligtvis löst för länge sedan och för alla utbildningar som vill bli längre.</textBlock>
    <textBlock id="i-b83759021ee51038">Den här utvärderingen måste göras i förhållande till hur det ser ut i yrkeslivet och behovet av utökad utbildning. Den måste också göras i förhållande till arbetsgivarens eget ansvar att vidareutveckla sin personal och beställa uppdragsutbildning i de fall man behöver. Det förekommer också att arbetsgivare gör detta. De bygger på utbildningen i ett senare skede med hjälp av uppdragsutbildning. Det är också ett sätt för arbetsgivaren att visa att man värderar en förlängning av utbildningen och att det är behövligt med tanke på den situation som finns på arbetsplatsen och de kompetenskrav som finns.</textBlock>
    <textBlock id="i-3ab923858c5176e3">Vi är beredda att titta över detta. Det gör vi i Regeringskansliet. Däremot är jag inte beredd att rakt av säga att vi ska förlänga den här utbildningen. Jag har också en rad andra krav på förlängningar av utbildningar. Då blir det syvende och sist också en diskussion om resurser.</textBlock>
    <textBlock id="i-880af514f7a23030">Detta är en mycket viktig yrkesgrupp. Det är angeläget att den fortsätter att utvecklas. Det är viktigt att också arbetsgivaren tar ansvar för personalens fort- och vidareutbildning.</textBlock>
  </contentBlock>
  <contentBlock page="0" id="i-79bdd8a320ab8b18">
    <textBlock id="i-a06f1bddc33469fe">Anf.  40  ULLA-BRITT HAGSTRÖM (kd):</textBlock>
    <textBlock id="i-11c5b7538e6d90ba">Fru talman! Jag tackar för den vidare diskussionen. Jag vill bara säga till utbildningsminister Thomas Östros att tandhygienistutbildningen i dag är den enda vårdhögskoleutbildningen med enbart 80 poäng.</textBlock>
    <textBlock id="i-1461ea19355a011d">Om vi tittar internationellt kan vi se att Holland och</textBlock>
    <textBlock id="i-9d1b2b8017578a05">Schweiz har treåriga utbildningar.  I Danmark är den två och ett halvt år, men ambitionen är att den ska bli treårig. Utvecklingen går åt det hållet. Om Sverige ska kunna vara med i t.ex. studentutbyte är tre år en viktig bas.</textBlock>
    <textBlock id="i-202a66138566bcfc">Både det preventiva och det terapeutiska arbetet kan värdesäkras bättre med en högre grundutbildning.</textBlock>
    <textBlock id="i-a57e92aef885ed65">Tandhygienisten har hand om så många grupper och behöver både bredd och djup i sin utbildning. Det måste också vara positivt för de lärosäten som bedriver utbildningen, inte minst med tanke på examinationsrätten. På Unckels tid diskuterades en längre utbildning. Man sade minst 80 poäng. Men 1996 blev det på något sätt fastlagt till 80 poäng.</textBlock>
    <textBlock id="i-b0d84738b4c466e2">Fru talman! Den framtida utvecklingen kräver fortsatt professionalisering och akademisering av det här yrket. Medan tandläkarutbildningen fokuserar på tekniska och medicinska frågor, fokuserar tandhygienistutbildningen på folkhälsofrågor. Ministern har också berört att tandhygienisterna önskar ett karaktärsområde i utbildningen. Man önskar utvecklingsvägar och karriärmöjligheter.</textBlock>
    <textBlock id="i-fb8bc4eecc96967b">När man för debatten om tandhygienister och deras behörighet finns det olika tolkningar. Jag har försökt titta i högskoleförordningen och i Socialstyrelsens föreskrifter. Det är faktiskt olika tolkningar beroende på vilken föreskrift man läser. Tandhygienister behöver fördjupad kunskap i t.ex. allmänmedicin.</textBlock>
    <textBlock id="i-0192f7b452803c37">En orsak till att jag har väckt den här interpellationen är det nya i det uppsökande arbetet hos äldre och funktionshindrade samt hos medicinskt belastade som ökar trycket på tandhygienister. Jag har sett en siffra att det kan handla om 500 000 människor som kommer att få det bättre. Det är därför jag menar att en förlängning av utbildningen inte kan bekostas med att det blir färre utbildningsplatser.</textBlock>
    <textBlock id="i-4f706da2d126991b">Den här gruppen tar också hand om 10 % av skolbarnen. Det gäller de barn som specifikt riskerar en ohälsosam tandutveckling. Det är ju också besparande både för barnen och för samhället.</textBlock>
    <textBlock id="i-2f67ab597be119cc">Jag vet att detta är under beredning, men min fråga till utbildningsministern blir: När kan vi förvänta oss besked om utbildningen vad gäller längden, innehållet och karaktärsämne?</textBlock>
  </contentBlock>
  <contentBlock page="0" id="i-61f86b96bee3dee2">
    <textBlock id="i-808adfe64a4f419a">Anf.  41  Utbildningsminister THOMAS</textBlock>
    <textBlock id="i-c714f14527848296">ÖSTROS (s):</textBlock>
    <textBlock id="i-df11040ade5db874">Fru talman! Det kan jag inte svara på i dag.</textBlock>
  </contentBlock>
  <contentBlock page="0" id="i-66b9e3bf3d5eace0">
    <textBlock id="i-692d9965d1c87117">Överläggningen var härmed avslutad.</textBlock>
  </contentBlock>
  <contentBlock page="0" id="i-2e78accf8fe51fc8">
    <textBlock id="i-ecf792944713adf1">10 §  Svar på interpellation 1999/2000:270 om högskoleutbildningen</textBlock>
  </contentBlock>
  <contentBlock page="0" id="i-5d4a16742494260d">
    <textBlock id="i-4e1d7c7455c74f8b">Anf.  42  Utbildningsminister THOMAS</textBlock>
    <textBlock id="i-522f3912bacbb337">ÖSTROS (s):</textBlock>
    <textBlock id="i-911c77178faa8df0">Fru talman! Ulla-Britt Hagström har frågat mig dels vilka åtgärder jag avser vidta för att stimulera högskolestudier för gymnasieelever från de yrkesförberedande programmen, dels på vilket sätt jag avser stimulera utvecklingen av antagningsprov och andra alternativa urvalsinstrument.</textBlock>
    <textBlock id="i-06723deb90730458">Till att börja med vill jag säga att Ulla-Britt</textBlock>
    <textBlock id="i-534c165d0db6e537">Hagström tar upp viktiga frågor om högskoleutbildning och rekrytering till högskolan på ett initierat sätt.</textBlock>
    <textBlock id="i-5b6e9dee3c6b84bc">Det är riktigt att åtgärder behöver vidtas för att stimulera högskolestudier för gymnasieelever från de yrkesförberedande programmen.</textBlock>
    <textBlock id="i-a0ab9e31f00aefdf">Merparten av de särskilda behörigheter, standardbehörigheter, som nu gäller uppnås på de natur- och samhällsvetenskapliga programmen. Jag är medveten om att detta kan vara till nackdel för studerande på yrkesförberedande program. Detta är en fråga som behöver uppmärksammas i fortsättningen. Elever på program med yrkesämnen kan dock inom ramen för sitt individuella val läsa en eller flera kurser som ingår i en standardbehörighet. Det finns alltså möjlighet för dessa elever att, förutom den grundläggande behörigheten, uppnå delar av de särskilda behörigheterna. Dessa möjligheter kommer att öka för de elever som börjar gymnasieskolan fr.o.m. hösten 2000. På flera program med yrkesämnen kommer då behörighetsgivande kurser, som t.ex. engelska B och matematik B, att finnas bland de valbara kurserna i programmet. Många elever väljer av olika skäl att i stället läsa ytterligare kurser i yrkesämnen. Det förekommer också, tyvärr, att skolan har svårt att erbjuda dessa elever behörighetsgivande kurser.</textBlock>
    <textBlock id="i-ef983372ced03cbc">En annan åtgärd är den s.k. basårsutbildningen, som får omfatta högst ett år och syftar till att ge studerande kunskaper motsvarande de särskilda förkunskapskrav som är uppställda för en viss grundläggande högskoleutbildning. Utbildningen ger framför allt särskild behörighet till ingenjörs- och civilingenjörsutbildningar samt lärarutbildningar med naturvetenskaplig inriktning och andra naturvetenskapliga utbildningar. Utbildningen, som anordnas vid universitet och högskolor i stor skala men också i komvux, har även ett rekryteringsfrämjande syfte. Dessutom finns en ambition att öka andelen kvinnor inom matematisk-naturvetenskaplig och teknisk utbildning.</textBlock>
    <textBlock id="i-8fd2a8589c3a907d">De som blir antagna till en basårsutbildning i högskolan får i regel en platsgaranti på efterföljande högskoleutbildning. Basårsutbildningen fungerar bra enligt min mening, och den kommer sannolikt att utvecklas vidare.</textBlock>
    <textBlock id="i-c1f56b1db830c8ba">Högskolan håller på att byggas ut kraftigt. Under perioden 1997-2002 tillförs 89 000 platser. Ett syfte bland flera är att bredda rekryteringen och att få in fler elever från program med yrkesämnen. Högskoleverkets uppföljning av kvalitetsarbetet vid lärosätena har visat att en mängd åtgärder sätts in för att öka den sociala och etniska mångfalden och bredda rekryteringen. En viktig åtgärd går ut på att påverka attityder till högskoleutbildning. Många högskolor bedriver därför ett omfattande informationsarbete som riktar sig såväl till barn i grundskolan som ungdomar i gymnasieskolan, föräldrar, rektorer och lärare. För att bredda rekryteringen förläggs vidare en del högskoleutbildningar till andra orter än högskoleorten, det anordnas särskilda introduktionskurser och studievanekurser för sådana som kommer från studieovana miljöer etc. och det satsas på fristående kurser och kurser på kvällstid. Det finns också exempel på att högskolan samarbetar med gymnasieskolan, arbetsförmedlingen, folkhögskolan, kommunal vuxenutbildning, invandrarorganisationer och fackklubbar för att få uppslag och stimulera till utbildning inom naturvetenskap och teknik.</textBlock>
    <textBlock id="i-7bc4efc3855124a4">Den kvalificerade eftergymnasiala yrkesutbildningen, KY, har visat sig ha en bredare rekryteringsbas än den traditionella högskoleutbildningen. En betydligt större andel av eleverna har de yrkesförberedande gymnasieutbildningarna i botten, 35 % mot</textBlock>
    <textBlock id="i-cd368029c1923b95">19 % för högskolan. KY är ett bra alternativ inom eftergymnasial utbildning och kvaliteten är god. 70 %</textBlock>
    <textBlock id="i-d2787fdc341a83f5">får jobb efter utbildningen, 10 % fortsätter med andra studier, i regel högskolestudier.</textBlock>
    <textBlock id="i-e8974f3a3ddf0074">Om drygt två månader räknar jag med att få ytterligare uppslag till åtgärder som ökar mångfalden i högskolan, breddar rekryteringen och motverkar den sociala snedrekryteringen. Mångfaldsutredningen, som rektorn vid Lunds universitet svarar för, ska lämna förslag för att öka mångfalden med avseende på social och etnisk bakgrund bland studenter och lärare samt föreslå åtgärder som stöder nya grupper av studerande. Vidare pågår ett arbete i Utbildningsdepartementet med syfte att öka direktövergången från gymnasieskolan till högskolan, öka rekryteringsunderlaget till vissa högskoleutbildningar som är särskilt efterfrågade på arbetsmarknaden samt minska den sociala, etniska, könsbetingade och regionala snedrekryteringen.</textBlock>
    <textBlock id="i-f1481ed1f375d260">Det jag nu har sagt visar att betydande åtgärder redan har vidtagits i syfte att bredda rekryteringen till högre utbildning, vilket är av betydelse för studerande på de yrkesförberedande programmen. Jag anser dock att dessa frågor måste uppmärksammas noga och jag anser att det är en stor utmaning att finna ytterligare vägar som leder utvecklingen åt rätt håll.</textBlock>
    <textBlock id="i-c52db20103b80bad">Ulla-Britt Hagström undrar i sin andra fråga på vilket sätt jag avser att stimulera utvecklingen av antagningsprov och andra alternativa urvalsinstrument. Högskoleverket, som beslutar om tillstånd för högskolorna att använda särskilda prov, bedriver ett kontinuerligt utvecklingsarbete. I höstas anordnade verket en konferens för att sprida erfarenheter. Dessa kommer att publiceras i en rapport inom kort. Högskoleverket kommer också att göra mera systematiska utvärderingar under året, bl.a. för att utröna om dessa urvalsmetoder har någon positiv effekt på den sociala snedrekryteringen.</textBlock>
    <textBlock id="i-b4a488e8c8084789">Jag avser att föreslå regeringen att förelägga riksdagen en proposition om rekrytering till högskolan sent under hösten i år. Jag räknar med att den bl.a.</textBlock>
    <textBlock id="i-e2a70164afd6e7b8">kommer att beröra frågor av det slag som Ulla-Britt</textBlock>
    <textBlock id="i-29ad84f41f8cb58d">Hagström har tagit upp.</textBlock>
  </contentBlock>
  <contentBlock page="0" id="i-7d90a5e933fd6e03">
    <textBlock id="i-a6f426b79b57f535">Anf.  43  ULLA-BRITT HAGSTRÖM (kd):</textBlock>
    <textBlock id="i-6db6a61ad46b5ea8">Fru talman! Jag vill börja med att tacka för ett seriöst svar på min interpellation om övergången från gymnasieskola till högskola. Jag vill också tacka för det vänliga tillmälet om att interpellationen är skriven på ett initierat sätt. Jag ska nog tillskriva Lillemor</textBlock>
    <textBlock id="i-9553c6d769c1cb02">Kim den äran, eftersom jag ventilerat många tankar sedan jag lyssnat på hennes disputation med avhandlingen Val och urval till högre utbildning - En studie baserad på erfarenheterna av 1977 års tillträdesreform. Jag tycker kanske att Thomas Östros skulle använda henne ännu mer som rådgivare.</textBlock>
    <textBlock id="i-61f6712df9dc6b08">Det är ett problem, tycker jag, att två decimaler ska vara det avgörande för om en student kommer in på önskat program på högskolan eller ej. Jag har hört att någon har sagt att om tre decimaler hade räknats hade den andra av de båda det gällde fått platsen. Det är orimligt i en skola där betygen är kvalitativa och strävar mot mål att vi ska ha det på det sättet.</textBlock>
    <textBlock id="i-b462b6cd2fdcf2ea">Jag tycker att gymnasistens förstaval också ska finnas med som en faktor i underlaget vid antagning till högskolan. Vi måste få bort sifferexercisen inför ansökan, där två decimaler kan avgöra. Det är orimligt. När det har gått så långt att en sökande som valt en utbildning i fjärde hand med en hundradels övervikt kan gå förbi ett förstahandsval måste antagningssystemet ändras. Vi måste ju ändå ta till vara den vilja gymnasisten och studenten har. Till gymnasieskolan är det i princip förstahandsvalet som ska gälla. Men till högskolan gäller över huvud taget inte det egna intresset av förstahandsvalet. Det värderas inte.</textBlock>
    <textBlock id="i-0e4c0e241bbb1b7c">Det är positivt att utbildningsminister Thomas</textBlock>
    <textBlock id="i-5fc30107cd8d1417">Östros i höst lämnar en proposition om förändrade antagningsregler till högskolan. Men det är lite synd att ministern är så lågmäld om innehållet. Det behöver föras en bred diskussion. Vi måste samverka från flera håll för att inte fastna i decimaltänkande.</textBlock>
    <textBlock id="i-712e329632dcd6bc">Fru talman! Rekryteringen till högskolan måste bli mycket bättre från de yrkesförberedande programmen. Det är också tragiskt att andelen 20-åringar med grundläggande behörighet minskat. T.ex. minskade andelen mellan 1997 och 1998 från 69 % till</textBlock>
    <textBlock id="i-8af6a376f0132455">62 %. Det är viktigt att gymnasieskolan verkligen erbjuder behörighetsgivande kurser. Men den frågan får jag ta med skolministern.</textBlock>
    <textBlock id="i-ce7139ee00999cb2">Det är märkligt att det fortfarande är så tydligt att ungdomar från studieovana miljöer väljer att avstå från högskolestudier. Arbetslivserfarenhet borde väga tyngre än i dag. Det är också märkligt att komvux har ett tryck från avslutande behörighetsgivande gymnasiestudier. Det har visat sig vara en mycket märkbar effekt av det nuvarande antagningssystemet att en stor andel studenter läser upp sina gymnasiebetyg för att komma in på attraktiva utbildningar. Det är inte fel i sig, men det blir kostsamt. Detta har ersatt 70- och</textBlock>
    <textBlock id="i-980ce42dcdd057be">80-talens arbetslivserfarenhet. Det blir jättedyrt för samhället och det blir också en omväg för den enskilda personen.</textBlock>
    <textBlock id="i-cd4fecd93cd3d43a">Jag vill därför fråga utbildningsminister Thomas</textBlock>
    <textBlock id="i-0edabb041f48b353">Östros vilka diskussioner som förs. Propositionen om gymnasieexamen skulle ha kommit för ett tag sedan, och då måste det finnas, förstår jag, ett samspel med den proposition om rekrytering till högskolan som kommer i höst. Annars borde väl den propositionen ha kommit?</textBlock>
  </contentBlock>
  <contentBlock page="0" id="i-9c57e7793b5a576b">
    <textBlock id="i-8ea78944a6305ff3">Anf.  44  Utbildningsminister THOMAS</textBlock>
    <textBlock id="i-7197a7e2fc11e4e9">ÖSTROS (s):</textBlock>
    <textBlock id="i-2d8356a224cbdb76">Fru talman! Låt mig börja med det sista. Det är riktigt att det finns ett samspel mellan skolministerns proposition om gymnasieexamen och det övriga arbetet med rekryteringsfrågor till högskolan. Det är anledningen till att vi vill samordna det arbetet.</textBlock>
    <textBlock id="i-f9589d460a5cfcc3">Jag uppskattar verkligen Ulla-Britt Hagströms engagemang för att locka nya grupper till högskolan.</textBlock>
    <textBlock id="i-88805c2bfe76c989">Jag tror att vi kan göra en del väsentliga insatser framöver. Grunden för att komma in i högskolan, att använda betyget eller högskoleprovet, tycker jag är bra. Det är ett bra system som har en stark trovärdighet bland studenter och presumtiva studenter. Det måste finnas, även om betygen i sig aldrig blir ett exakt instrument, ett trovärdigt sätt att anstränga sig i gymnasieskolan, få goda betyg och därmed ha en större chans att komma in på högskolan. Det menar jag måste vara grunden.</textBlock>
    <textBlock id="i-24f78f93813f38a5">Högskoleprovet öppnar ju för att andra erfarenheter faktiskt kan få komma till sin rätt, och det har ju också blivit väldigt populärt att använda högskoleprovet för att på så sätt meritera sig till högskolestudier.</textBlock>
    <textBlock id="i-8a24577d418ea3f3">Vi har också på gång stora insatser som jag tror kommer att kunna locka nya grupper till högskolan.</textBlock>
    <textBlock id="i-cf637d2da39db71a">Kunskapslyftet är en sådan väldigt stor gymnasiereform, som har inneburit att hundratusentals människor har fått möjlighet att skaffa sig behörighet till högre studier. Att dessa först tar steget att över huvud taget tänka sig att plugga och sedan efter något år i</textBlock>
    <textBlock id="i-8a69eafc384d7e3f">Kunskapslyftet också börjar fundera på att gå vidare till högre utbildning tror jag under de kommande åren kommer att visa sig vara mycket positivt för hela samhället.</textBlock>
    <textBlock id="i-4d4bf96da689239b">Också KY-utbildningarna är ett bra exempel på att vi med nya insatser kan visa att människor faktiskt är väldigt intresserade av att vidareutbilda sig, om de bara finner vägar in i utbildningssamhället. KY har verkligen lockat nya grupper. Statistiken är mycket tydlig. Vi brukar inte minst ofta resonera om hur vi ska få pojkar från arbetarhemmen att tänka sig att gå vidare efter gymnasiet. De får inte bli förlorare när kunskapssamhället ökar i omfattning. Då har KY-</textBlock>
    <textBlock id="i-264cdf94a6844107">utbildningarna, som ofta är kopplade till högskolorna och även till arbetsmarknaden och näringslivet, visat sig vara en väldigt intressant metod. Vi får nog framöver väldigt noga följa hur vi ska utveckla också KY-</textBlock>
    <textBlock id="i-7638941e3ce2d5e9">utbildningarna.</textBlock>
    <textBlock id="i-d3a3aa0c9692182b">Ulla-Britt Hagström tar upp något som också jag tycker är väldigt olyckligt. Det har bildats en tradition att unga människor som har väldigt goda förutsättningar att klara sina gymnasiestudier väljer att konkurrenskomplettera sin utbildning i komvux direkt efter avslutad gymnasieutbildning. Det är ingen bra väg. Unga människor ser hur systemet fungerar och inser ganska snart var svagheterna finns, och det här är en svaghet. Vi måste naturligtvis fundera över hur vi ska hantera den. Vuxenutbildning är inte i första hand till för de ungdomar som redan i ungdomsåren klarar sin gymnasieutbildning med goda betyg utan för helt andra grupper.</textBlock>
  </contentBlock>
  <contentBlock page="0" id="i-8698b7a21c577a95">
    <textBlock id="i-9c9054b7590f9568">Anf.  45  ULLA-BRITT HAGSTRÖM (kd):</textBlock>
    <textBlock id="i-dba9c8251eb76b09">Fru talman! Det sista, att många efter gymnasieskolan direkt går in i Kunskapslyftet, är inte något särskilt gott betyg för en gymnasieskola. En gymnasieskola måste direkt kunna leda vidare för dem som har den ambitionen. Kristdemokraternas förhoppning är att vi får en gymnasieexamen för varje program.</textBlock>
    <textBlock id="i-0507fd8a6c7c82ef">Det måste kännas bra att ha ett mål avklarat. Med tanke på att så få från yrkesförberedande program fortsätter till högskola måste det också kännas bra för dessa elever att ha en gymnasieexamen.</textBlock>
    <textBlock id="i-1dccafeec2a6baa7">Det är mycket viktigt att det sker en utveckling av antagningssystemet. Min kollega Yvonne Andersson har vid flera tillfällen påtalat det ologiska i att räkna om kvalitativa betyg till ett kvantitativt siffersystem och sedan använda ett medelvärde av detta för antagning. Jag ska inte vidare beröra detta. Det kommer hon själv att göra senare.</textBlock>
    <textBlock id="i-e44e36f718348874">Enligt Lillemor Kims avhandling är det också så att förändringar i antagningssystemet påverkar individernas utbildningsval och sökbeteende. De anpassar sig också gradvis till systemet. Detta kan vara olyckligt. Det måste för regeringen vara lika viktigt att antagningssystemet är väl avvägt i förhållande till högskolestudiernas mål som att kvantitativt öka antalet högskoleplatser. Annars följer ju inte kvaliteten med.</textBlock>
    <textBlock id="i-8d0276eda6c47f4b">Det måste också vara så att gymnasisterna i rådande system inte utnyttjar hela sin kompetens om de vill spetsa inom särskilda områden. De vet att de måste plugga över hela bredden för att få ett tillräckligt högt medelvärde. De tappar alltså lite av en möjlighet i förhållande till om de hade kunnat satsa mera specifikt på en ämnesgrupp redan under gymnasietiden.</textBlock>
    <textBlock id="i-4ee9c80f0f04f776">Jag är glad att utbildningsministern trycker på att man inom de yrkesförberedande programmen måste ställa upp med behörighetsgivande kurser. Likaväl som jag anser att man inte ska tvinga på varenda 20-</textBlock>
    <textBlock id="i-66a77daf9d51dfc3">åring en högskolebehörighet anser jag det vara att det finns möjligheter till en sådan. Alla motiverade gymnasieelever ska vara berättigade till en gymnasieexamen, men jag tycker att det också skulle kunna gälla vid 25 års ålder. Detta har jag också sagt i andra sammanhang. Jag menar att vara berättigad till något inte är samma sak som att vara påtvingad något. Det ska finnas möjligheter att ta till vara inom alla gymnasieprogram.</textBlock>
    <textBlock id="i-9958f845df4b78a3">Basårsutbildningen är en bra möjlighet för många, och jag tycker att det är en positiv strävan att få kvinnor att söka till tekniska utbildningar. Jag är lite stolt över att andelen kvinnor i tekniska utbildningar är stor vid högskolan i min hemstad Skövde. Det är ett bevis för att en medveten strävan på sikt kan lyckas.</textBlock>
    <textBlock id="i-dcc23fa55df4f93a">Utbildningsministern lyfter också fram den kvalificerade yrkesutbildningen. Den är ett bra alternativ till eftergymnasial utbildning, men jag skulle önska att vi fick en yrkeshögskola parallellt med högskolan.</textBlock>
    <textBlock id="i-8cf0a7c2842cf567">Jag tycker t.ex. att vi lite mera skulle studera de lösningar som man har i Finland och de satsningar som man där gör.</textBlock>
    <textBlock id="i-fb31073a6b4abfde">Jag skulle också vilja passa på att fråga utbildningsministern om inte gymnasistens eller studentens egen vilja skulle kunna värderas mera. I princip ska elevens förstahandsval gälla till gymnasieskolan. Det är vi överens om, även om det kanske inte får gå så långt att alla blir frisörer. Men varför ska inte förstahandsvalet till högskolan kunna uppvärderas med en enda liten promille?</textBlock>
  </contentBlock>
  <contentBlock page="0" id="i-a13f9d030d4d9ef2">
    <textBlock id="i-3a2c94590def793a">Anf.  46  Utbildningsminister THOMAS</textBlock>
    <textBlock id="i-aa429dcede4f54bb">ÖSTROS (s):</textBlock>
    <textBlock id="i-4831f576cb075504">Fru talman! Vi ser över antagningsreglerna, men jag är inte beredd att spontant säga att just denna idé</textBlock>
    <textBlock id="i-b733642cf4ecb9aa">ska fullföljas i det arbetet. Det finns många locktoner från högskolans sida som jag vill varna Ulla-Britt</textBlock>
    <textBlock id="i-ec389a0ab9eb4772">Hagström för att lyssna på alltför mycket. Jag är inte säker på att det gäller för författaren till den avhandling som Ulla-Britt Hagström har citerat, men det finns många som egentligen är ute efter insatser som går tvärtemot våra ambitioner.</textBlock>
    <textBlock id="i-242fdf847bf9a96a">Det kan gälla att höja kraven för antagning till högskolan, att se till att den allmänna behörigheten dramatiskt skärps, att införa särskilda behörigheter som gör att stora grupper inte har en chans att komma in och att helst ha möjlighet att själv få avgöra detta på den lokala högskolan. Vi vet av erfarenheterna från 1991-1997 vad detta innebär.</textBlock>
    <textBlock id="i-1d7813322f92272e">En del av våra gamla universitet skaffar sig egna sätt att premiera för att få förmånen att ta emot just de grupper som de är intresserade av. En sådan utveckling vill jag icke ha. Det är ofta ett starkt intresse från högskolan själv att sortera ut dem som man ibland tycker att det krävs för stora insatser att anordna en bra utbildning för.</textBlock>
    <textBlock id="i-f887d6aacbab5f06">Det är viktigt att behålla den tradition som vi har i</textBlock>
    <textBlock id="i-8f3bd11760bee62d">Sverige av en öppen högskola, som kan ta emot så många som möjligt. Det är naturligtvis också upp till var och en av studenterna att klara sin utbildning, men man ska inte spärra ut dem genom att sätta upp alldeles för höga trösklar innan de ens har kommit in.</textBlock>
    <textBlock id="i-96afee4c11f6f342">Kunskapslyftet är inte framför allt ett sätt för unga människor att komplettera sina gymnasiebetyg. Jag hoppas att inte heller Ulla-Britt Hagström tror det.</textBlock>
    <textBlock id="i-4c4a9fa3d7845aeb">Det handlar framför allt väldigt mycket om kvinnor som har varit ute i arbetslivet kanske under ett stort antal år och med perioder av arbetslöshet och som nu har fått chansen att få en grundläggande gymnasieutbildning. De har fått kompetensen men också självförtroendet att klara sig på en ny arbetsmarknad.</textBlock>
    <textBlock id="i-2ae4a2a007c728ca">Detta är en oerhört viktig reform. Kristdemokraterna kan inte sägas ha varit någon tillskyndare av den men har kanske ändå efterhand accepterat den som ett viktigt inslag i vårt utbildningssystem.</textBlock>
    <textBlock id="i-25760057703966d4">Jag har ingenting emot att titta vidare på möjligheterna till alternativa antagningsformer. I dag finns möjlighet att ansöka hos Högskoleverket om intagningsprov, intervjuer m.m. som hjälp vid sållningen av de studenter som söker. Det viktiga är att det måste finnas en grundläggande rättssäkerhet för studenter och elever i Sverige som gör att det finns en rimlig chans att planera för sin egen utbildningsframtid. Jag syftar inte på det system som vi hade 1991-</textBlock>
    <textBlock id="i-34ebae403a6a9d4c">1997. Det innebar kaos och en stor rättsosäkerhet för väldigt många unga människor. Det blev tack och lov stopp för det mot slutet av 90-talet.</textBlock>
  </contentBlock>
  <contentBlock page="0" id="i-47fe6f84a047bbe7">
    <textBlock id="i-7eb54fa59b52c6c8">Anf.  47  ULLA-BRITT HAGSTRÖM (kd):</textBlock>
    <textBlock id="i-eb7b74107a20399e">Fru talman! Om kristdemokraterna finge råda skulle det bli kvalitet. Vi skulle ta till vara allas möjligheter och låta alla platsa, växa och känna harmoni.</textBlock>
    <textBlock id="i-3f7af10186a14426">Vi skulle inte tvinga den som absolut inte är motiverad eller som för tillfället inte kan att börja studera.</textBlock>
    <textBlock id="i-3ce0df3bc9683ff2">Också en sådan person skulle få en möjlighet att på ett individuellt och bra sätt ta sig till högskolan.</textBlock>
    <textBlock id="i-b093b868a051c0c9">Jag kan inte tänka mig att Thomas Östros har funnit att det bara är spetskompetensen som jag är ute efter i min interpellation. Huvuddelen av min interpellation var inriktad på de yrkesförberedande programmen. Jag går emot den decimalantagning som gör det så svårt och stressigt för många.</textBlock>
    <textBlock id="i-6ff4ea37ffcebf4a">Man borde kunna få ta till vara sin läggning och kompetens på ett annat sätt. Det innebär givetvis också att vissa som skulle kunna bli experter inom vissa områden och bli väldigt professionella och starka skulle komma fram på ett bättre sätt och inte bli stoppade. Det innebär inte att någon högskola eller något universitet skulle utestänga alla grupper. Vi ska ta till vara kompetensen och låta varje gymnasist och student växa. Det har vi i hela samhället nytta av.</textBlock>
    <textBlock id="i-1c51fe405cc30c47">Ytterst får vi tillbaka den kompetens vi ger våra ungdomar.</textBlock>
  </contentBlock>
  <contentBlock page="0" id="i-4d94793f5dac3e66">
    <textBlock id="i-133d16296f8f7ce7">Överläggningen var härmed avslutad.</textBlock>
  </contentBlock>
  <contentBlock page="0" id="i-dd0b043397601797">
    <textBlock id="i-ef26d0674a39254b">11 §  Svar på interpellation 1999/2000:277 om tillsynen av äldreboende</textBlock>
  </contentBlock>
  <contentBlock page="0" id="i-89dbf407f6238326">
    <textBlock id="i-1a01805b86ef425b">Anf.  48  Socialminister LARS</textBlock>
    <textBlock id="i-4b39135af9c80a8b">ENGQVIST (s):</textBlock>
    <textBlock id="i-0ddde79e95f827d4">Fru talman! Cristina Husmark Pehrsson har frågat statsrådet Lars-Erik Lövdén om han avser att lägga fram förslag om andra och bättre lösningar vad gäller tillsynen över kommunernas äldreomsorg. Interpellationen har överlämnats till mig.</textBlock>
    <textBlock id="i-6afefc6b00956826">Hösten 1997 tillkallade regeringen en särskild utredare med uppgift att göra en översyn av vissa frågor rörande socialtjänstlagen och socialtjänstens uppgifter. I utredningens uppdrag ingick enligt direktiven bl.a. att lämna förslag till hur tillsynen över socialtjänsten kan förbättras och effektiviseras. I uppdraget ingick även att analysera förutsättningarna för en bättre samordning av tillsynen över socialtjänsten samt hälso- och sjukvården. Utredningen lämnade sitt slutbetänkande i augusti 1999, vilket har remissbehandlats och som för närvarande bereds inom Regeringskansliet.</textBlock>
    <textBlock id="i-524159f54eb9b423">För att ytterligare förstärka och intensifiera tillsynen över vården av äldre och funktionshindrade aviserade regeringen i propositionen Nationell handlingsplan för äldrepolitiken (prop. 1997/98:113) att</textBlock>
    <textBlock id="i-7df7512a127ec695">Socialstyrelsen och länsstyrelserna skulle tillföras 20</textBlock>
    <textBlock id="i-bc5b6daff4f47bfe">miljoner årligen under perioden 1999-2001.</textBlock>
    <textBlock id="i-881e782e90eae088">Efter förslag i budgetpropositionerna år 1999 och</textBlock>
    <textBlock id="i-1dd527555d1123fb">2000 har riksdagen beslutat att Socialstyrelsen tillförs ca 6 miljoner årligen och landets länsstyrelser ca 14</textBlock>
    <textBlock id="i-8ef7eca4b53aa92a">miljoner tillsammans.</textBlock>
    <textBlock id="i-d0ee85e50ec18392">Enligt regeringens regleringsbrev till länsstyrelserna för åren 1999 och 2000 ska länsstyrelserna i sina årsrapporter redovisa hur ovan nämnda medel har använts. Redovisningen ska även omfatta de erfarenheter och den kunskap som vunnits i tillsynsarbetet och en bedömning av effekterna av tillsynen.</textBlock>
    <textBlock id="i-dee3783bea8a7bcb">Vidare har regeringen givit Socialstyrelsen och länsstyrelserna i uppdrag att vidareutveckla samarbetet bl.a. när det gäller tillsynen av kommunernas äldre- och handikappomsorg.</textBlock>
    <textBlock id="i-3ddce4055d49c486">Mot denna bakgrund anser jag att regeringen tydligt markerat att tillsyn av vården av äldre och funktionshindrade är en prioriterad fråga för bl.a. länsstyrelserna, vilket under perioden 1999-2001 understryks av uppdrag i regeringens regleringsbrev och det för ändamålet avsedda anslaget.</textBlock>
  </contentBlock>
  <contentBlock page="0" id="i-7fe2b16cc939b042">
    <textBlock id="i-138cef6b01d0b6ed">Anf.  49  CRISTINA HUSMARK</textBlock>
    <textBlock id="i-f008657cb84f3d32">PEHRSSON (m):</textBlock>
    <textBlock id="i-2a6d823e443ffea2">Fru talman! Tack så mycket för svaret, socialministern. Också jag tycker att tillsynen av äldreomsorgen är en prioriterad fråga. Det är därför som jag ställer interpellationen.</textBlock>
    <textBlock id="i-2909234ce03be2f8">Jag såg i ett pressmeddelande från Länsstyrelsen i</textBlock>
    <textBlock id="i-847e39b42e3c5b47">Östergötland den 31 januari i år något som gjorde mig förskrämd. Jag ska citera från pressmeddelandet.</textBlock>
    <textBlock id="i-a522f44cb6956d4a">Där står: "Om vi ska kunna spela den centrala roll vi vill i länet måste vi prioritera också bland våra obligatoriska arbetsuppgifter, menar landshövding Björn</textBlock>
    <textBlock id="i-68a4141984a6faaf">Eriksson. Egentligen är detta en fråga för våra uppdragsgivare att bestämma våra 'måsteuppgifter', men resursläget gör att vi själva tvingas ransonera i kravlistan. Det är i botten statsrättsligt tveksamt." Det är anledningen till min interpellation.</textBlock>
    <textBlock id="i-1b93784ec5ab93a0">Länsstyrelsen har tillsyn över kommunens äldreomsorg enligt socialtjänstlagen. Målet med tillsynen är att utveckla äldreomsorgen i enlighet med de mål som finns. Länsstyrelsen ska också påtala när lagar och andra föreskrifter inte följs. Länsstyrelsen ska inspektera och inhämta upplysningar och handlingar från såväl den offentliga som den privata verksamheten för vård, omsorg och boende. Detta innebär att länsstyrelsen tolkar dels regelverket, dels regeringens och riksdagens fastställda mål vad gäller den lokala äldreomsorgen.</textBlock>
    <textBlock id="i-1dbbe9820ef66514">Vad jag blir lite besviken över är att socialministern i sitt svar inte med ett ord nämner det faktum att en myndighet, och i detta fall en länsstyrelse, medvetet väljer bort en uppgift som man enligt lagen är tvingad att göra, nämligen översyn av äldreomsorgen.</textBlock>
    <textBlock id="i-5cc77c631accc2b7">Finner inte socialministern detta handlande av en länsstyrelse mycket anmärkningsvärt och högst horribelt?</textBlock>
    <textBlock id="i-15ab093f3ab9cf79">På en förfrågan till riksdagens utredningstjänst om hur många tillsynsärenden som har utförts just på</textBlock>
    <textBlock id="i-2935c1de293f85f9">Länsstyrelsen i Östergötland får jag detta något osannolika svar den 21 februari: "I dagsläget saknas statistik" - jag vill påminna om att detta var den</textBlock>
    <textBlock id="i-dafa05070ec833f9">21 februari i år - "över antalet tillsynsärenden år</textBlock>
    <textBlock id="i-f66ab3a4d94eca24">1999. Däremot inkom ett 60-tal anmälningar och ca</textBlock>
    <textBlock id="i-1e93fa106d16bea8">3 000 klagomål angående missförhållanden i äldreomsorgen." Sedan har vi en länsstyrelse som väljer bort att utföra sin skyldighet i form av tillsyn av äldreboende, och socialministern säger ingenting om detta i sitt svar.</textBlock>
    <textBlock id="i-a5d5fc8ade6ba490">Det behövs inte någon utredare eller utredning, socialministern, för att kunna erkänna ett så fatalt misstag som har begåtts. Kan socialministern garantera att Länsstyrelsen i Östergötland är den enda länsstyrelse i landet som inte klarar av sitt åtagande, nämligen tillsyn av äldreomsorgen?</textBlock>
  </contentBlock>
  <contentBlock page="0" id="i-00681b6c37127451">
    <textBlock id="i-0268815c8e6226db">Anf.  50  Socialminister LARS</textBlock>
    <textBlock id="i-359b34dde88f0760">ENGQVIST (s):</textBlock>
    <textBlock id="i-abeb27c75f098429">Fru talman! Jag tycker att jag i mitt svar var alldeles tydlig. Länsstyrelsen har till uppgift att svara för tillsynen. Jag noterade också i interpellationen att</textBlock>
    <textBlock id="i-48fb13a3bf904afa">Cristina Husmark Pehrsson hänvisar till ett pressmeddelande. Jag blev också mycket överraskad av det uttalandet.</textBlock>
    <textBlock id="i-c54d01d71fda5fd6">Landshövdingen hävdar att det finns en obalans mellan resurser och arbetsuppgifter inom hans länsstyrelse. Det må vara att han upplever det på det sättet. Men en eventuell obalans kan inte lösas genom att en enskild länsstyrelse väljer bort obligatoriska arbetsuppgifter. Han har inte den rätten.</textBlock>
    <textBlock id="i-788eea603b0bd8c4">Regeringen kommer noga att följa hur tillsynen av kommunernas äldre- och handikappomsorg utvecklas och effekterna av denna. Vi gör det genom att följa länsstyrelsernas årsrapporter. Jag kan inte ge någon garanti för att alla länsstyrelser har absolut högsta kvalitet. Men det är första gången jag ser att någon landshövding säger att man tänker välja bort en obligatorisk arbetsuppgift därför att man inte kan hitta utrymme för det.</textBlock>
    <textBlock id="i-037abbb1e40747ec">Som jag tidigare påpekat har regeringen sett till att resurserna har ökat och att länsstyrelserna har fått ökade anslag. Jag vill än en gång påpeka att det inte är möjligt för en länsstyrelse att göra ett sådant val.</textBlock>
    <textBlock id="i-33f1a17a8cc5e8cc">Vi kommer noggrant att följa hur tillsynen kommer att ske.</textBlock>
  </contentBlock>
  <contentBlock page="0" id="i-0942d2392d6fb475">
    <textBlock id="i-30ac90de91325b0a">Anf.  51  CRISTINA HUSMARK</textBlock>
    <textBlock id="i-8f899f335bae9eaa">PEHRSSON (m):</textBlock>
    <textBlock id="i-6af90271ed65bb68">Fru talman! Jag återkommer till pressmeddelandet, som också socialministern nämnde, som kom den</textBlock>
    <textBlock id="i-f9371ce068bd44f4">31 januari. Där beskriver man också situationen för personalen som pressad. En av orsakerna skulle bl.a.</textBlock>
    <textBlock id="i-71c20443af8f7292">vara att under perioden 1996-1998 fick länsstyrelsen kraftiga neddragningar och besparingar. Det ledde till uppsägningar från myndigheten.</textBlock>
    <textBlock id="i-1242c1603a39aec8">Ser vi på budgeten för Länsstyrelsen i Östergötland sänkte regeringen kraftigt anslagen 1997-1998, medan anslagen nu, precis som socialministern säger, har ökat ganska betydligt för 1999, 2000 och framåt.</textBlock>
    <textBlock id="i-b7cb861b9746bc5c">Därför finner jag det ännu mer anmärkningsvärt när man samtidigt hos länsstyrelsen uppger att man tidigare kunde genomföra tio stora tillsynsärenden per år och kommun mot dagens fyra, trots att man har fått mer pengar. Det handlar kanske inte bara om det.</textBlock>
    <textBlock id="i-09b403a1ffddc6fe">Utan att i detalj gå in på problematiken i ett speciellt län kan jag bara efter socialministerns inlägg konstatera att jag fortfarande är mycket oroad vad gäller tillsynen av äldreomsorgen, äldres rätt till inflytande, personalens arbetssituation och anhörigas situation.</textBlock>
    <textBlock id="i-c8295858a010a0f1">Med detta som bakgrund tycker jag, Lars</textBlock>
    <textBlock id="i-aecad421e31b674b">Engqvist, att tillsynen inte ska ligga på länsstyrelsen.</textBlock>
    <textBlock id="i-8a75c3224c91ccf2">Det visar med all önskvärd tydlighet exemplet i Östergötland. Såvitt jag förstår kan socialministern heller inte garantera att tillsynsuppgiften sköts som den ska på andra länsstyrelseenheter utan att han mer med förhoppning utgår från det.</textBlock>
    <textBlock id="i-9a251949da4a2ab2">Skolan har en klart definierad tillsynsfunktion och en kvalitet utifrån läroplan och kursplaner.</textBlock>
    <textBlock id="i-d91b4d73c29d551a">I Skolverket finns en myndighet, och där finns sammanställningar som går att jämföra med, inte bara över tid utan också mellan myndigheter och instanser.</textBlock>
    <textBlock id="i-4bfc973b4408b993">Det tycker jag att vården också är berättigad till.</textBlock>
    <textBlock id="i-23d988d3c6752bcc">Vad är det för vits, socialministern, med att splittra upp tillsynsmyndigheten på flera och mindre enheter som alla ska sitta och uppfinna hjulet? Det går så lätt ut över de äldre. Jag har också i andra sammanhang flera gånger givit socialministern exempel på hur många som kommer i kläm mellan systemen när det finns många olika myndigheter och övermän.</textBlock>
    <textBlock id="i-94e513b2f9e57ac6">Kan socialministern tänka sig att samla äldreomsorgens tillsynsenhet under en hatt för att samordna och maximera insatserna och för att kunna göra en trovärdig tillsyn av äldreomsorgen?</textBlock>
  </contentBlock>
  <contentBlock page="0" id="i-3df3697301689812">
    <textBlock id="i-4a9400ca00150d85">Anf.  52  Socialminister LARS</textBlock>
    <textBlock id="i-36c2c74b71ca5232">ENGQVIST (s):</textBlock>
    <textBlock id="i-81cb0314bf6781c1">Fru talman! Jag har i själva verket gett de besked som jag tycker är nödvändiga att ge. Jag anser inte att det finns skäl att ändra länsstyrelsernas uppdrag i det här fallet. Det finns heller ingen grund för att misstänka att länsstyrelserna inte klarar den tillsynsuppgift de har. Vi får regelbundna rapporter, och vi gör besök på länsstyrelserna.</textBlock>
    <textBlock id="i-abed302155f45645">Jag fick en fråga om att försöka garantera. Det är väldigt svårt att i en talarstol garantera någonting, men vår erfarenhet är att tillsynen fungerar, och att den fungerar mycket bra.</textBlock>
    <textBlock id="i-8e6ff0de00f5b8d0">Det som överraskar var just landshövdingens uttalande om att man tänkte välja bort en obligatorisk arbetsuppgift. Den möjligheten har han inte. Länsstyrelsen i Östergötland har likaväl som andra länsstyrelser fått ökade anslag för att klara sina uppgifter. Vi kommer att följa hur tillsynen fungerar genom att noggrant läsa rapporterna som kommer från länsstyrelsen.</textBlock>
  </contentBlock>
  <contentBlock page="0" id="i-7521f3f9aa9c8e08">
    <textBlock id="i-d49ae89b34722d71">Anf.  53  CRISTINA HUSMARK</textBlock>
    <textBlock id="i-7c88f2809bf62ae8">PEHRSSON (m):</textBlock>
    <textBlock id="i-093322bb8677fb9e">Fru talman! Jag kan avsluta diskussionen med att lyfta fram länsstyrelsens verksamhetsplan för 2000.</textBlock>
    <textBlock id="i-a5692c5f300fcc25">Man har gjort en jämförelse med vad man hade satt upp som sådant som skulle hända 1999 och vad som inte blev av. Jag läser under rubriken "Planerade, ej genomförda insatser". Det handlar om anmälan om övergrepp inom äldre- och handikappomsorgen. Detta hade man alltså planerat men ej genomfört. Det tycker jag helt klart visar att tillsynsansvaret måste ligga på en egen myndighet som kan ägna all tid och kraft åt sin uppgift att kontrollera, att rapportera och att kunna garantera.</textBlock>
    <textBlock id="i-433a3ea0402e244e">På äldreomsorgens område finns ett behov av en förstärkt tillsyn - det tror jag att vi alla är medvetna om. Denna nya myndighet ska enligt min mening också godkänna och kreditera all vård och omsorg utifrån kvalitetskriterier. Den uppgift som i dag faller på kommunen att övervaka sin egen verksamhet såväl som de privata entreprenörernas fungerar inte - det har vi nog fått bevis för.</textBlock>
    <textBlock id="i-d71051b8b991c4e1">Jag tycker att Lars Engqvist ska ta denna signal om Länsstyrelsen i Östergötland på stort allvar. Det gäller inte bara Länsstyrelsen i Östergötland och landshövdingens agerande, utan han bör också titta på hur vi på allra bästa sätt ska kunna garantera att tillsynen av äldreomsorgen fungerar. Allt kvalitetsarbete ska i och med det ligga på en myndighet. Skolan har</textBlock>
    <textBlock id="i-44534b4eb47d849d">Skolverket. Låt vården få ett medicinskt kvalitetsinstitut, socialministern!</textBlock>
  </contentBlock>
  <contentBlock page="0" id="i-7b25b75e1719ea9b">
    <textBlock id="i-1e595b51d3657e7a">Överläggningen var härmed avslutad.</textBlock>
    <textBlock id="i-53ed9a15b446e74c">Ajournering</textBlock>
  </contentBlock>
  <contentBlock page="0" id="i-c12341f59e6ec353">
    <textBlock id="i-77a2455030674e57">Kammaren beslutade kl. 16.33 på förslag av talmannen att ajournera förhandlingarna till kl. 18.00.</textBlock>
    <textBlock id="i-2aef225476d0c661">Återupptagna förhandlingar</textBlock>
  </contentBlock>
  <contentBlock page="0" id="i-f3691aa7a1037dad">
    <textBlock id="i-7939b8efec26b8f0">Förhandlingarna återupptogs kl. 18.00.</textBlock>
  </contentBlock>
  <contentBlock page="0" id="i-5a962b5a125eb4f9">
    <textBlock id="i-b7b4e5b176168331">12 §  Svar på interpellation 1999/2000:211 om åtgärder för att locka företag och arbetskraft till</textBlock>
    <textBlock id="i-deb8c5c335fe056c">Sverige</textBlock>
  </contentBlock>
  <contentBlock page="0" id="i-1804a918fcb7d2ba">
    <textBlock id="i-1ce3f2594dd74088">Anf.  54  Näringsminister BJÖRN ROSEN-</textBlock>
    <textBlock id="i-58734fd7c9464523">GREN (s):</textBlock>
    <textBlock id="i-07aae55a124f13bf">Herr talman! Per Westerberg har frågat mig vilka åtgärder jag är beredd att vidta för att i Sverige skapa ett klimat som, i stället för att skrämma bort, lockar hit företag och arbetskraft.</textBlock>
    <textBlock id="i-3a367a1e8bb50175">Bakgrunden till frågan är bl.a. att ett antal av Sveriges stora företag valt att förlägga delar av sin verksamhet utomlands.</textBlock>
    <textBlock id="i-2ed1ff1d707c30b5">Sveriges välstånd bygger på ett omfattande internationellt utbyte, stort tekniskt kunnande och framgångsrika exportföretag. De ledande svenska industriföretagen har länge haft hela världen som sin marknad. Det är naturligt att exportföretagen förlägger en stor del av sin verksamhet till andra länder. Att finnas på eller nära marknaden ger viktiga konkurrensfördelar. För ett land som Sverige är globaliseringen en möjlighet - inte ett hot.</textBlock>
    <textBlock id="i-fbc6a72a7de53ce0">De utflyttningar av huvudkontor som skett är inte ett isolerat svenskt fenomen utan märks i flertalet andra länder. Forskningsrapporter visar även att geografiska skäl såsom närhet till kunder, leverantörer och konkurrenter är de främsta skälen till de utflyttningar som skett. Vidare har även huvudkontorets roll minskat i betydelse, vilket bl.a. innebär att huvudkontorets lokalisering inte har en avgörande effekt på var produktion och forskning förläggs.</textBlock>
    <textBlock id="i-fa76252b84dc0fff">Samtidigt som Westerberg argumenterar för att företagen flyr Sverige ökar inflödet av utländska IT-</textBlock>
    <textBlock id="i-3a97cce2c0f5aea0">bolag i landet. Bara förra året investerade drygt ett trettiotal utländska IT-bolag i Sverige. Flera av dessa tillhör de globala aktörerna inom IT, Internet och telekom. Sverige har definitivt blivit en magnet för den nya ekonomins företag.</textBlock>
    <textBlock id="i-6fc370dfe953b4bc">Dessutom visar statistik att Sverige är ett mycket attraktivt land att investera i. Enligt preliminära uppgifter från FN var Sverige år 1999 t.o.m. den näst största mottagaren av direktinvesteringar i världen.</textBlock>
    <textBlock id="i-607a53b216c8aa1d">Ska man tala om företagsflykt så är det i alla fall inte flykt från Sverige, utan möjligen till Sverige.</textBlock>
    <textBlock id="i-bfb2ae78d317fee7">Den nuvarande utvecklingen med fler och fler företag som har intresse av och vill etablera sig i Sverige är också ett resultat av regeringens långsiktiga ekonomiska arbete för att få balans i statsfinanserna och ekonomisk tillväxt.</textBlock>
    <textBlock id="i-1f3c4174561eab49">I ett alltmer internationaliserat näringsliv är det naturligtvis viktigt att Sverige har ett gott affärsklimat. Den utveckling som vi i dag bara har sett början på med en spirande entreprenörsanda och en kraftigt expanderande riskkapitalmarknad lovar gott inför framtiden.</textBlock>
    <textBlock id="i-e745b576cada0c54">Den svenska arbetskraften har en internationellt sett mycket god kompetensnivå. Dessutom genomför nu regeringen en omfattande satsning för att ytterligare stärka den högre utbildningen. Sammanlagt har</textBlock>
    <textBlock id="i-e66705f49d721d9d">89 000 nya högskoleplatser inrättats inom loppet av några få år. En stor del av denna ökning sker inom naturvetenskap och teknik. Till detta kommer även satsningar på en IT-infrastruktur att ytterligare befästa</textBlock>
    <textBlock id="i-65acf4f265ef5bda">Sveriges position som en IT-nation i världsklass.</textBlock>
  </contentBlock>
  <contentBlock page="0" id="i-2aed56ee285dd7db">
    <textBlock id="i-7fb0a5cef1576dd7">Anf.  55  PER WESTERBERG (m):</textBlock>
    <textBlock id="i-3112f1469d6aef56">Herr talman! Först ber jag att få tacka näringsministern för det svar han har lämnat på mina frågor i interpellationen. Det är naturligtvis riktigt som näringsministern säger att allt inte är nattsvart i Sverige.</textBlock>
    <textBlock id="i-7a26c1eb2e9af7d0">Det vill jag heller inte göra gällande i interpellationen. Det finns positiva och negativa effekter, något som väl har redovisats bl.a. i Näringsdepartementets egen benchmarking-studie. Det finns starka sidor, men det finns också sidor som vi är svaga på i Sverige. Vi upplever att det inte finns tillräcklig aktivitet för att undanröja den typen av problem.</textBlock>
    <textBlock id="i-af0bef67eab6b529">Jag vill notera inför denna kammare, herr talman, att det telecom valley och det telekomkluster som vi har i Sverige med en mycket hög Internetpenetration och användning av personliga datorer - PC:n - och mobiltelefoner har uppstått av många olika orsaker.</textBlock>
    <textBlock id="i-ba6e5f1a617c8888">De vetenskapliga avhandlingar som har gjorts, bl.a.</textBlock>
    <textBlock id="i-a06e6ce39b24a937">av Porter och en svensk professor vid namn Örjan</textBlock>
    <textBlock id="i-1477f46fd8365563">Sölvell, markerar att de kanske viktigaste faktorerna för att uppnå detta har varit de avregleringar inte minst på telemarknaden, elmarknaden och transportmarknaden som näringsministerns partikamrater ivrigt röstade emot i början på 90-talet.</textBlock>
    <textBlock id="i-9e416eb289b5c195">Jag vill säga att dessa avregleringar, som var effektiva och som har lett till en del av denna utveckling, tillsammans med skickliga operatörer på teleområdet i Sverige är viktiga och bör vårdas väl. Samtidigt har vi har haft en stark och konkurrenskraftig industri.</textBlock>
    <textBlock id="i-cfef2aef0cd01e12">Jag noterar dock, herr talman, att dessa faktorer har uppträtt i de borgerligt styrda kommunerna och i de borgerligt styrda delarna av Sverige. Det finns anledning att vara orolig för den tudelning som vi kan se tendenser till i landet. De borgerligt styrda delarna, med mer högteknologi och fler kunskapsföretag, har fått en bättre och positivare utveckling än andra mer socialistiskt dominerade delar av landet.</textBlock>
    <textBlock id="i-223974998e160754">Det jag bekymrar mig om, och det jag försöker ta fram i denna interpellation, är att det trots allt har ganska stor betydelse när huvudkontor lämnar Sverige och att Sverige har varit ganska hårt utsatt när ett stort antal stora svenska företag har flyttat sina huvudkontor ur landet. Det är inte bara det att huvudkontoret har flyttat, utan i de flesta fall har tyngdpunkten i ägandet flyttats ur landet. Tidigare traditionella svenska företag har blivit utlandsdominerade.</textBlock>
    <textBlock id="i-873d60685eab4466">Detta är exempel på att det finns problem, bl.a. en mycket hård beskattning av riskkapitalet i Sverige, som gör att vi har ett utflöde av riskkapital som delvis sedan återinvesteras i Sverige via olika bekvämlighetshamnar. Det illustrerades i pressen så sent som i dag. Vi har en situation där vi har svårt att rekrytera utländska experter, inte minst till huvudkontor i Sverige. Vi har problem när det gäller kompetensuppbyggnaden i landet. Vi har inte heller så lätt att ta till oss ett stort antal utlandsbaserade personer eller personer med utländsk härkomst, som skulle kunna tillföra svenskt näringsliv betydande insatser.</textBlock>
    <textBlock id="i-e9033403a08a3872">Jag vill också notera att vi har problem när det gäller infrastrukturen. Det gäller kanske inte framför allt tele och bredband, men vi har problem när det gäller kommunikationer och effektiva nav för flygplan och även snabbtåg.</textBlock>
    <textBlock id="i-3f4346b4d5586b58">Herr talman! Jag vill ställa några frågor till näringsminister. Är näringsministern nöjd med det skatteklimat som gäller för svenskt riskkapital och med rörligheten på kapitalet, och därmed möjligheterna att få svenskdominerade företag? Är näringsministern nöjd med anpassningsförmågan när det gäller näringslivet? Är näringsministern nöjd när det gäller möjligheterna att få utländska experter att bosätta sig i Sverige med villkor som är likvärdiga med dem som gäller för svenskar?</textBlock>
  </contentBlock>
  <contentBlock page="0" id="i-6ffc902c84694190">
    <textBlock id="i-4532cba9c24c0c0c">Anf.  56  Näringsminister BJÖRN ROSEN-</textBlock>
    <textBlock id="i-cc3531dc62a59784">GREN (s):</textBlock>
    <textBlock id="i-a1267213e58e233f">Herr talman! Får jag först börja med diskussionen om utflyttning av företag och huvudkontor. Av de 50</textBlock>
    <textBlock id="i-15de1617eaef38a8">börsföretag som var störst för 10 år sedan har 41</textBlock>
    <textBlock id="i-a88ccbd7e4967aa5">stycken fortfarande sitt huvudkontor kvar i Sverige.</textBlock>
    <textBlock id="i-368dae249b73870c">Av de 9 som flyttade kan 7 fall härledas till fusioner med utländska företag. Jag tänker på Asea, Stora,</textBlock>
    <textBlock id="i-e92cb0bc236aa75a">Procordia, Nobel, AGA, Pharmacia och Astra. De två övriga har beslutat att flytta av andra skäl. Jag tänker på Ericsson och SLT.</textBlock>
    <textBlock id="i-c4a5b4a94e0d1710">Jag vill också säga att drygt 30 internationella IT-</textBlock>
    <textBlock id="i-eee3057ca445495c">företag 1999 valde att flytta delar av sin verksamhet till Sverige. Det faktum att företag som Microsoft,</textBlock>
    <textBlock id="i-151f5f9def9acb49">Nortel, Motorola, Sun Microsystem, Intel, Nokia och</textBlock>
    <textBlock id="i-976dc16b458aa523">Hewlett Packard, för att nämna några, nyligen valt att förlägga forskning och utveckling till Sverige vittnar om den svenska kompetensens attraktionskraft.</textBlock>
    <textBlock id="i-5add2f8f82ca8c95">Sverige blir ett allt attraktivare land att investera i för utlandet. För år 1999 finns ett överskott på direktinvesteringar på hela 326,7 miljarder kronor. Och vi har väsentligt större direktinvesteringar inkommande till Sverige än från Sverige. Det är faktiskt 25-</textBlock>
    <textBlock id="i-a5e230535969379b">30 år sedan vi hade det.</textBlock>
    <textBlock id="i-9b707aa35eaa638b">De utländska direktinvesteringarna till Sverige uppgick förra året till hela 485 miljarder kronor. Enligt en preliminär uppgift från FN var Sverige år 1999</textBlock>
    <textBlock id="i-789a4ba26ad2ec2f">den näst största mottagaren av direktinvesteringar i världen, efter USA. Sett i relation till den samlade kapitalbildningen hade Sverige under perioden 1995-</textBlock>
    <textBlock id="i-640f0b358997ac63">1997 det största inflödet i världen. Denna situation lär inte ha förändrats för år 1998 och 1999 mot bakgrund av de utomordentligt stora inflöden som har ägt rum under dessa år.</textBlock>
    <textBlock id="i-91e67f0696d91c1e">Om man tittar på forskning och utveckling och innovationer får man också konstatera att Sverige är ett av de främsta länderna. Förutsättningarna för forskning och utveckling och innovationer är goda i</textBlock>
    <textBlock id="i-61d2a40a8d184310">Sverige, vilket avspeglas i att Sverige satsar mer på forskning och utveckling i förhållande till bruttonationalprodukten än något annat land i världen. Även när det gäller effektiviteten mätt som patent i förhållande till forsknings- och utvecklingsinvesteringar är</textBlock>
    <textBlock id="i-03c8a4d28af25c9d">Sverige i ett internationellt perspektiv ett av de främsta länderna. Den övervägande delen av forsknings- och utvecklingsinvesteringar i Sverige sker i företagssektorn, främst i större företag.</textBlock>
    <textBlock id="i-1799de8e2697374f">När man då får höra Per Westerbergs beskrivning är det klart att man undrar vilket land han beskriver.</textBlock>
    <textBlock id="i-b6a6f7a140dab96c">Det kan knappast vara Sverige. Det måste vara något annat land. Sedan är det klart att det i Sverige alltid -</textBlock>
    <textBlock id="i-413800d9fafd11ee">även när det går bra - finns sådant som kan bli bättre.</textBlock>
    <textBlock id="i-388bd49fe3b1364e">Jag är självklart öppen för att föra en diskussion om det. Men man kan inte med ärligheten som grund stå och måla en bild av Sverige som ett land med ett dåligt företagsklimat eller ett land där man inte kan verka som företagare. Bilden är precis tvärtom.</textBlock>
  </contentBlock>
  <contentBlock page="0" id="i-9c77bac67b41a4e6">
    <textBlock id="i-3edcf48c7384d34a">Anf.  57  PER WESTERBERG (m):</textBlock>
    <textBlock id="i-3d2e0e6d5609e4d7">Herr talman! Om näringsministern hade lyssnat till mig i mitt första anförande respektive läst interpellationen noggrannare hade han funnit att jag markerade att det finns positiva sidor som är otvetydiga.</textBlock>
    <textBlock id="i-40839512516bb3c9">Men jag är inte beredd och intresserad av att diskutera det som vi är ense om utan det som vi är oense om.</textBlock>
    <textBlock id="i-14bb6d9100ec3d35">Det finns brister. Det är när det gäller dem som jag vill ha aktivitet, så att de rättas till, så att Sverige blir starkare och mer konkurrenskraftigt. Därmed skapas fler - och fler välbetalda - jobb.</textBlock>
    <textBlock id="i-0599360c545b6dae">Om man går igenom det svenska mikroekonomiska och makroekonomiska klimatet finner man att vi är något underrepresenterade när det gäller att få ut någonting av detta i BNP per svensk invånare. Det är alldeles uppenbart. Jag vill inte att Sverige ska bli ett land med lågbetalda personer eller ett land med en låg</textBlock>
    <textBlock id="i-28b3430995d47fdc">BNP per invånare.</textBlock>
    <textBlock id="i-7f67717c9211c203">Jag markerar flytten av huvudkontor. Det är allvarligt när de största och mest forskningsinriktade svenska företagen flyttar sina huvudkontor ut ur landet. Jag säger inte att man kan hindra det på politisk väg men att det inger oro. Man bör försöka undanröja de främsta skälen till att LM Ericsson, Astra och</textBlock>
    <textBlock id="i-4f2e84bffed350df">ABB flyttar. Det handlar delvis om fusioner. Men det här är de kanske tre viktigaste forskningsintensiva företagen, och då bör man fundera över varför man inte kan få dem förlagda till Sverige. Finns det brister i infrastrukturen? Hur är det med Stockholm-Arlanda som trafiknav i Europa? Vilka åtgärder vidtar vi för att stärka trafiknavet i Europa när det gäller flygplatserna? Vad gör vi när det gäller skatterna och inte minst när det gäller rörligheten på riskkapital i företagen? Vi ser ju att en stor del av de investeringar som näringsministern berömmer sig av är investeringar som handlar om att utlandskapital köper upp svenska bolag. Jag måste säga att jag kan uppskatta att vi får ett internationaliserande av ägandet av företag, men jag är faktiskt inte bara hurrande när de flesta svenska stora företag har mycket stora utländska ägarandelar.</textBlock>
    <textBlock id="i-fb949f222cf2fec7">Det tyder nämligen på att det kanske är lite väl billigt att köpa svenska företag.</textBlock>
    <textBlock id="i-4238379514e1212e">Herr talman! Jag är ute efter besked om hur näringsministern ser på riskkapitalbeskattningen. Jag kan förstå att det finns behov av en kapitalbeskattning som i andra länder, naturligtvis. Men det kan också finnas ett behov av en kapitalbeskattning som ökar möjligheten till omplaceringar och rörlighet från gamla industrigrenar till nya. Hur ser näringsministern på möjligheterna att få in mer av expertis, till de bristyrken som vi har i Sverige, från utlandet? Amerikaner och delvis centraleuropéer har varit väsentligt skickligare än vi på detta. Hur ska vi kunna få in fler högutbildade invandrare på den svenska arbetsmarknaden för att därmed kunna bidra till tillväxten? Hur ska vi kunna satsa på allt från nav, när det gäller flygplatser, till andra snabba kommunikationer för att göra Sverige till ett utomordentligt attraktivt och konkurrenskraftigt land? Jag tycker att det finns mer att göra. Jag tycker att näringsministern tittar tillbaka lite väl mycket och tycker att allt är bra. Det tycker inte jag. Även om vissa saker är bra finns det väsentligt mer vi kan göra.</textBlock>
  </contentBlock>
  <contentBlock page="0" id="i-30d9182add9dfcb4">
    <textBlock id="i-313edd049a53cd44">Anf.  58  Näringsminister BJÖRN ROSEN-</textBlock>
    <textBlock id="i-904bab273b07567d">GREN (s):</textBlock>
    <textBlock id="i-ad5af573c6323ecf">Herr talman! Låt mig få uttrycka det som att det är mycket som är bra, och det finns sådant som skulle kunna göras bättre. Det är faktiskt en annan beskrivning än att säga att någonting är bra, men det är mycket mer som kan göras bättre. Det kan vi ändå hålla med om.</textBlock>
    <textBlock id="i-f29cccfbfc39a16d">När det gäller frågor om experter utomlands kommer vi nu att lägga fram ett förslag om expertskatt. Det har alla andra länder. Man kan säga att det vore bättre om skatten vore lägre för alla, så att de som kommer från länder med en mycket lägre skatt skulle kunna åka hit och ha det generellt. Men i stort sett alla länder i Europa har faktiskt en expertskatt.</textBlock>
    <textBlock id="i-1ada6cd83a71ca2f">Det får vi nu också i Sverige. Det finns också en stark önskan om det hos de stora företagen för att de ska kunna få ett internationellt management. Jag delar uppfattningen att den möjligheten är viktig, och den kommer.</textBlock>
    <textBlock id="i-d456d86b399df9cc">Jag kommer inte, som näringsminister, att ta upp en diskussion om kapitalbeskattning och sådant. Det ligger på finansministern, och det förs också en diskussion om skatterna i den parlamentariska grupp som diskuterar skatter. Det kan Per Westerberg mycket väl ta upp där.</textBlock>
    <textBlock id="i-3bf9c480fa9d2c1a">Utländska företag köper svenska företag. Men svenska företag köper faktiskt många utländska företag. Det är få länder som har haft så stora företag som har köpt så mycket företag i världen som Sverige har haft. Det har lite med globaliseringen och internationaliseringen att göra. Man kan se en oro i detta. Men när Volvo en gång i tiden köpte Leilands bussar gjorde man inte det för att bussarna var bra utan för att man låg närmare marknaden. Vi måste faktiskt vara öppna för och ha förståelse för att så sker. Det är något som vi måste bejaka om våra företag ska bli stora och kunna växa.</textBlock>
    <textBlock id="i-ab7f4978d172b84d">Jag delar uppfattningen att det, när det gäller högutbildade invandrare, är en svart bild i Sverige. Vi har många välutbildade invandrare. Vi har faktiskt fler högutbildade per tusen bland invandrarna än bland svenskarna, och de används väldigt dåligt. Men jag kan glädja kammaren med att det, när det gäller förändringen i fråga om sysselsättningen för invandrare, är en snabbare ökning än för genomsnittet i dag. Det sker en kraftig förändring i dag. Det har självklart att göra med att arbetsmarknaden nu söker välutbildade människor, och man söker avsevärt fler än tidigare.</textBlock>
    <textBlock id="i-50d56e20c5fd1f0e">Då finner man dem bland många invandrare. Det är långtifrån bra. Men sysselsättningen ökar kraftigare bland invandrare i dag än för genomsnittet.</textBlock>
    <textBlock id="i-dd4ed56ffd3505b3">När det gäller frågan om anpassningsförmågan i</textBlock>
    <textBlock id="i-c76b268496496dea">Sverige kan vi bara konstatera att Sverige är det land som har den högsta produktiviteten i världen. Vi är främst. Det gäller egentlig industri. Det är inget land som har haft en förmåga att öka sin produktivitet som</textBlock>
    <textBlock id="i-5ff06caefd63e57d">Sverige. Vi har stora industrier som har ökat sin produktivitet med över 100 % de senaste två, tre åren.</textBlock>
    <textBlock id="i-fff0cec1af0a38c8">Det tog tidigare 20-30 år. Vi kan jämföra med våra nordiska länder, t.ex. Norge, Danmark och Finland.</textBlock>
    <textBlock id="i-0d60791ebc59c523">Produktiviteten är avsevärt högre i Sverige. Vi kan också titta på de strukturella förändringarna. Jag delar uppfattningen om de avregleringar som har skett på tele- och elmarknaden. Vi kan dessutom se de strukturella förändringar som sker på arbetsmarknaden. De har varit till mycket stor glädje för Sverige.</textBlock>
    <textBlock id="i-b1e2d7254af39400">Sverige är ett mycket bra land. Man kan göra mer, men en sådan grund och sådana förutsättningar att göra landet bättre är det få länder som har. Vi har dessutom Europas bästa statsfinanser.</textBlock>
  </contentBlock>
  <contentBlock page="0" id="i-035675ac5bd608d1">
    <textBlock id="i-ce8c569f7725096c">Anf.  59  PER WESTERBERG (m):</textBlock>
    <textBlock id="i-364ec24866f8b09a">Herr talman! Det sista näringsministern sade hörde jag inte. Jag hoppas att det var något positivt.</textBlock>
    <textBlock id="i-34a2afda653f5f7b">Jag vill sedan bara markera att jag är glad att näringsministern medger att det finns ett antal saker som behöver göras och att vi åtminstone är ense om en del av det som behöver göras. Jag delar självfallet uppfattningen att det behöver göras någonting när det gäller arbetskraftsinvandring, i synnerhet i fråga om expertis. Detta är en av bristerna i Sverige och utan tvekan en av faktorerna bakom en del av huvudkontorsutflyttningen.</textBlock>
    <textBlock id="i-4ea9cc81084376f5">När det gäller riskkapitalfrågorna måste jag säga att jag är förvånad över att näringsministern så snabbt kastade över detta till finansministern. Riskkapitalförsörjningen för svenskt näringsliv är en näringspolitisk fråga, om än inte enbart näringsministerns. Den är en mycket central fråga för att få en fungerande marknad.</textBlock>
    <textBlock id="i-33faec383a812869">Jag noterar att vi har fått en mycket snabb uppgång av utländskt ägande i svenska företag. Detta behöver inte vara negativt, men det förutsätter i så fall att vi också får en stark svensk investering i utländska företag och att inte ägandet i sig ur svensk synvinkel urholkas.</textBlock>
    <textBlock id="i-731f424005eeb110">Jag noterar att jag inte får något svar när det gäller infrastrukturproblemen, som jag tror är en klar nackdel. Inte minst är det viktigt att få ett bättre nav i form av ett ännu bättre fungerande Arlanda för att få hit huvudkontor, forskningscentrum m.m. som genererar bra och välbetalda arbetstillfällen till Sverige.</textBlock>
    <textBlock id="i-f1020447f142330f">När det gäller invandrare och sysselsättning är det alldeles uppenbart att vi har en högre småföretagarfrekvens bland dessa. Väldigt många är högutbildade.</textBlock>
    <textBlock id="i-9e35d60e6265943d">Jag tycker att det inte minst från regeringens sida har gjorts för lite för att översätta deras examina, för att skapa symboler och för att få in dem på arbetsmarknaden - i synnerhet när det har funnits så stor efterfrågan på många av dessa funktioner från arbetsmarknaden.</textBlock>
  </contentBlock>
  <contentBlock page="0" id="i-0d66ce8e7db543f2">
    <textBlock id="i-3a71ffaf7cb638f4">Anf.  60  Näringsminister BJÖRN ROSEN-</textBlock>
    <textBlock id="i-42c013570ecce225">GREN (s):</textBlock>
    <textBlock id="i-d3960d5db3ccdab1">Herr talman! När det gäller riskkapitalmarknaden kan jag bara konstatera att denna ökar mycket kraftigt i Sverige. Det finns inte brist på riskkapital i detta land. Det är bara att titta på börsen. Dessutom är frågan om återköp av egna aktier, något jag kanske glömde bort att nämna, också en stimulator i detta.</textBlock>
    <textBlock id="i-f12154da5d92d132">Det är någonting som denna regering har infört.</textBlock>
    <textBlock id="i-914e50c09d768ffc">När det sedan gäller infrastrukturen delar jag uppfattningen att denna har en väldigt stor betydelse. Den har byggts ut väldigt mycket de senaste tio åren, men det krävs mycket mer. Det gäller infrastruktur från drift och underhåll till att bygga nya såväl järnvägar som vägar. Vi kommer också att presentera sådant som numera är så modernt, nämligen bredband.</textBlock>
    <textBlock id="i-bac6b662f7521c6f">Sverige är ett bra land, och det går bättre för Sverige än för de flesta länder i världen.</textBlock>
  </contentBlock>
  <contentBlock page="0" id="i-a8509a820d9111c0">
    <textBlock id="i-b843d080f019a70e">Överläggningen var härmed avslutad.</textBlock>
  </contentBlock>
  <contentBlock page="0" id="i-73dbf1b8490921bb">
    <textBlock id="i-42d033e2ed61dbeb">13 §  Svar på interpellation 1999/2000:257 om</textBlock>
    <textBlock id="i-0b1e023408ad216e">E 4:an förbi Uppsala</textBlock>
  </contentBlock>
  <contentBlock page="0" id="i-4d492c563c15a0fd">
    <textBlock id="i-fadfd70b8bd90664">Anf.  61  Näringsminister BJÖRN ROSEN-</textBlock>
    <textBlock id="i-f1c7d5666181db62">GREN (s):</textBlock>
    <textBlock id="i-3c2fa6b65d5e8243">Herr talman! Harald Nordlund har frågat mig vilka funktioner en ny E 4 förbi Uppsala är tänkt att fylla, vilken anledningen är till att nya utredningar ska genomföras samt om regeringen har gjort någon bedömning av när byggandet av en ny E 4 förbi Uppsala kan påbörjas.</textBlock>
    <textBlock id="i-e405022831a3d35f">Frågorna ställs mot bakgrund av att Näringsdepartementet den 9 februari i år gav Vägverket i uppdrag att utreda östligare dragningar än de som hittills har studerats.</textBlock>
    <textBlock id="i-a2a1cfb9d6ffec06">Jag vill börja med att betona att det inte råder någon som helst tvekan om att E 4:ans kapacitet vid</textBlock>
    <textBlock id="i-849f50f79fe33808">Uppsala behöver utökas.</textBlock>
    <textBlock id="i-a8d8d88595f72832">E 4:ans huvudsakliga funktion är att utgöra en förbifart för den långväga trafiken och därmed avlasta den nuvarande E 4-genomfarten. E 4:an behövs för att öka trafiksäkerheten, för att underlätta framkomligheten och för att förbättra miljön i Uppsala. Att en utbyggnad är angelägen är något som alla berörda departement är överens om. Det är inte heller något som vi begärt kompletterande utredningar om.</textBlock>
    <textBlock id="i-8e373fc9e0b28885">Däremot, och då kommer jag till Harald Nordlunds andra fråga, begärde Näringsdepartementet i september förra året att Vägverket - efter samråd med</textBlock>
    <textBlock id="i-939f9cee0d49ba61">Riksantikvarieämbetet, Naturvårdsverket, Länsstyrelsen i Uppsala län samt Uppsala och Tierps kommuner</textBlock>
    <textBlock id="i-d3fd334e782846f0">- skulle komma in med en kompletterande redovisning av alternativa östliga sträckningar av E 4:an.</textBlock>
    <textBlock id="i-6f23fbc455fdaaef">Anledningen till detta var bl.a. att den dragning förbi</textBlock>
    <textBlock id="i-f63e8e534c8aedf0">Uppsala som Vägverket förordat innebar påtaglig skada på områden av riksintresse för kulturmiljövården och stora skador på andra känsliga kulturmiljöer.</textBlock>
    <textBlock id="i-fd24b81e2a34d3a3">Det underlag som Vägverket lämnat in i ärendet ansågs inte vara tillräckligt som grund för regeringens ställningstagande i ärendet. Den kompletterande utredningen redovisades vid årsskiftet. Efter att berörda departement under januari månad granskat det nya materialet fann vi att Vägverket begränsat sig till att utveckla tidigare studerade alternativ men inte alls tittat på helt nya östligare dragningar - därav vår begäran om ytterligare kompletteringar i detta avseende nu i februari. Enligt uppgift under hand från</textBlock>
    <textBlock id="i-b5542ebe5902bbfa">Vägverket avser man att leverera dessa under mars månad.</textBlock>
    <textBlock id="i-a935ee12f52f699a">Projektet ligger enligt Vägverkets nu gällande nationella väghållningsplan med byggstart 2002-2004.</textBlock>
    <textBlock id="i-434d08785066e1c5">Så snart Vägverket levererat de återstående kompletteringarna kommer handläggningen i Regeringskansliet att fortsätta. Min ambition är att regeringen ska kunna fatta ett beslut i ärendet före midsommar.</textBlock>
  </contentBlock>
  <contentBlock page="0" id="i-d0af6db7e8ed6c08">
    <textBlock id="i-9f1a908a4cda3603">Anf.  62  HARALD NORDLUND (fp):</textBlock>
    <textBlock id="i-092a3284ed67a09c">Herr talman! Näringsministerns svar på mina frågor tycker jag tyvärr är ett bedrövligt svar. Jag tycker att svaret är okunnigt. Det är felaktigt och innehåller rentav motsägelser.</textBlock>
    <textBlock id="i-8edca80bb80ec340">Min första fråga gällde vilka funktioner en ny E 4</textBlock>
    <textBlock id="i-c971a9acd3752380">förbi Uppsala är tänkt att fylla. Tidigare utredningar -</textBlock>
    <textBlock id="i-4c0cd5b2f701bbca">och de är många, har pågått under många år och har kostat mycket pengar - har inte bara utgått från att den ska utgöra en förbifart. Den ska avlasta innerstan, den ska klara trafikflödet från norr genom Gamla</textBlock>
    <textBlock id="i-42663d9496539972">Uppsala, den ska skapa ökad trafiksäkerhet och den ska utgöra en naturlig koppling till trafik västerifrån.</textBlock>
    <textBlock id="i-c76944593dec3c40">Jag tycker att det är bedrövligt att Näringsdepartementet inte har klart för sig de här förhållandena.</textBlock>
    <textBlock id="i-8dcf6d81369591b9">Jag tycker också att det är bedrövligt att Näringsdepartementet inte har förstått att en östligare dragning än den som Vägverket föreslår ger ett annat vägsystem, med behov av anslutningsvägar in mot Uppsala och med ännu större svårigheter att klara det som näringsministern talar om som problem för kulturmiljön.</textBlock>
    <textBlock id="i-c79c8fa5610c5da9">Jag måste också säga att jag tycker att det är bedrövligt att Näringsdepartementet inte har förstått att ännu mer östliga dragningar kolliderar med både naturintressen och kulturmiljöintressen längre österut.</textBlock>
    <textBlock id="i-062dd5e78fea0d0f">Det är bedrövligt att Näringsdepartementet inte har förstått att nuvarande E 4 - och det här är viktigt -</textBlock>
    <textBlock id="i-f60974a2e435f880">norrut från Uppsala faktiskt ligger på närmare avstånd till kulturminnesområdet i Gamla Uppsala än vad den av Vägverket, Uppsala kommun och Länsstyrelsen i Uppsala län föreslagna västliga dragningen beräknas göra. Nuvarande E 4 går alltså närmare fornminnesområdet i Gamla Uppsala än den föreslagna västliga dragningen går. Det är ju bedrövligt att</textBlock>
    <textBlock id="i-c3988241ed5d8579">Näringsdepartementet inte har de här förhållandena klart för sig.</textBlock>
    <textBlock id="i-a4fa268269eaac67">Enligt Näringsdepartementet är anledningen till att nya utredningar måste genomföras skada på område av riksintresse. Det här är ju inte sant. Det visar också att Näringsdepartementet lyssnar på endast ett departement. Det visar också att Näringsdepartementet är ointresserat av natur- och miljöfrågorna. Näringsministern nämnde inte dessa frågor i sitt svar.</textBlock>
    <textBlock id="i-be2c1c3ec3c0facf">Det visar också att det för miljöfrågorna ansvariga departementet är på tok för passivt i den här frågan.</textBlock>
    <textBlock id="i-e24d21ada82dadc9">Näringsdepartementet har lyssnat på endast ett annat departement.</textBlock>
    <textBlock id="i-5c704faca8501725">Näringsminister Björn Rosengren har ambitionen att regeringen ska kunna fatta ett beslut före midsommar. Ministern avser alltså, herr talman, att fatta beslut utan att genomföra en miljökonsekvensbeskrivning.</textBlock>
    <textBlock id="i-e5f9678ccf764588">Hur ska man kunna göra det? Det är ju inte möjligt. Sanningen är ju att det här projektet genom nya utredningar fördröjs minst åtta år framåt i tiden. Och näringsministern talar om ställningstagande under det här året.</textBlock>
  </contentBlock>
  <contentBlock page="0" id="i-b180d586036791e1">
    <textBlock id="i-3dd018b7b424cee4">Anf.  63  RIGMOR STENMARK (c):</textBlock>
    <textBlock id="i-dc77e7bbbeed0275">Herr talman! Näringsminister Björn Rosengren!</textBlock>
    <textBlock id="i-4daae10de8d20268">Jag tycker att det är bra att vi återigen får diskutera</textBlock>
    <textBlock id="i-8a270afc47e1d174">E 4:an. Men egentligen tycker jag inte att det är särskilt bra att vi behöver göra det igen. Det är ganska bedrövligt.</textBlock>
    <textBlock id="i-a9ccd4bc858401e6">Men det mest bedrövliga i den här historien tycker jag faktiskt är att vi i Uppsala, som hade chansen att komma överens och kompromissa om vägen, inte gjorde det. Där tycker jag faktiskt att både Harald</textBlock>
    <textBlock id="i-50c70d99e7395257">Nordlunds och mitt eget parti har ett mycket stort ansvar.</textBlock>
    <textBlock id="i-82a8a4123e431da7">Det råder total otålighet beträffande avsaknaden av beslut om en ny E 4-dragning förbi Uppsala. Det är en väg som berör de allra flesta, inte bara Uppsala läns invånare utan också rikets. Var och varannan dag ser man de här frågorna om man följer massmedierna i Uppsala och även i riket. Vart man än kommer i länet som riksdagsledamot får man frågorna: När kommer beslutet? Var kommer vägen att dras? Hur ska den finansieras?</textBlock>
    <textBlock id="i-f08833b839d6e8f6">Behovet av en E 4 med motorvägsstandard genom</textBlock>
    <textBlock id="i-6e37eb2d05a20065">Uppland är en absolut nödvändig investering. Den bör komma till stånd snarast möjligt.</textBlock>
    <textBlock id="i-75643f9e8f47c52d">Den nya dragningen bör, som vi i Centerpartiet ser det, ske i en östlig riktning. För bygden och länet anser vi att det är den bästa dragningen. Här finns ett pärlband av orter med gammal industritradition som med en ny E 4 skulle kunna återfå attraktivitet för såväl boende som industrietableringar.</textBlock>
    <textBlock id="i-14076cca651fc81e">Den här debatten visar att vi i Uppsala har skilda åsikter vad gäller den delen.</textBlock>
    <textBlock id="i-b86fa8422d1f0086">Från regional synpunkt är en östlig dragning absolut att föredra. Den kan bidra till positiva kommunikationer med bruksorterna. Den kan samverka som transportsystem med befintlig järnväg. Dessutom, som man inte berör i svaret, kan den till största delen byggas på icke slättlandskap, på den icke odlade jorden i Uppsala som är oerhört viktig för vår bygd.</textBlock>
    <textBlock id="i-f29d60fb1cbedade">Ytterligare en positiv effekt är den som man också har tagit upp i svaret. Nuvarande E 4 genom Uppsala är en stoppkloss. Man nästan skäms, höll jag på att säga. Det är tolv stoppljus. Man får stanna jämt om man ska åka till norra Sverige. Dessvärre sker här alltför många olyckor. Någonting måste absolut hända.</textBlock>
  </contentBlock>
  <contentBlock page="0" id="i-d3f45254c5dc2457">
    <textBlock id="i-22fab26eead73a6f">Anf.  64  Näringsminister BJÖRN ROSEN-</textBlock>
    <textBlock id="i-d18e2e1a9d4c36ff">GREN (s):</textBlock>
    <textBlock id="i-d28c194aa351c6bb">Herr talman! Som kan avläsas av denna debatt, från interpellanten och övrigt härifrån kammaren, är det inte så lätt att vara näringsminister. Det är ganska svårt.</textBlock>
    <textBlock id="i-d7ecc89cb9f02316">Man kan i Uppsala inte komma överens. Det är det som har varit problemet. Ni har ju aldrig kommit överens om var ni ska dra vägen. En vill dra den östligt och en vill dra den västligt. Detta är ju sanningen.</textBlock>
    <textBlock id="i-499394f7daf85c00">Jag har som näringsminister mitt ansvar i regeringen, men vi har också ansvar för miljön och vi har också ansvar för de kulturvärden som finns här. Det ska vägas samman. Det tycker jag att man ska respektera att en regering måste göra.</textBlock>
    <textBlock id="i-eceabf85a7f0e295">När man så hårt från Harald Nordlunds sida angriper Näringsdepartementet och mig som minister tycker jag att man ska vara lite försiktig, inte minst när man bör titta på hur  man har det på hemmaplan.</textBlock>
    <textBlock id="i-ff51cf43902dbf14">Om jag efter detta får säga någonting om min syn på denna fråga vill jag först konstatera att det är väl känt att en vägs avlastande effekt minskar när avståndet från den väg som den är tänkt att avlasta ökar.</textBlock>
    <textBlock id="i-866b8971e48b1cc2">Trafikfunktionsmässigt är därför det västliga alternativet att föredra.</textBlock>
    <textBlock id="i-917c37e27f2bbb12">Jag anser också att det förslag som då och då dyker upp i debatten, att bygga om befintlig väg, är en dålig lösning. Dels är den tekniskt mycket svår och kostsam och skulle medföra stora intrång i bebyggelsen, dels löser den inte problem med blandningen av långväga genomfartstrafik och lokaltrafik, som är en orsak till det stora antalet s.k. whiplash-skador på sträckan genom Uppsala.</textBlock>
    <textBlock id="i-26414c8fce2137a8">Något som tonats ned, men som jag här vill lyfta fram, är dessutom att om man inte får till en ny sträckning av E 4:an blir trafiken kvar på Uppsalaåsen, med de mycket stora konsekvenser en olycka med farligt gods skulle få för vattenförsörjningen i</textBlock>
    <textBlock id="i-c5b9fc7046dfb7e6">Uppsalatrakten.</textBlock>
    <textBlock id="i-12343f0584a288a3">Men som jag har sagt tidigare måste vi hitta en lösning som både tillgodoser transportbehoven och tar hänsyn till natur- och kulturmiljön och jordbruket.</textBlock>
    <textBlock id="i-a39f80bbae01c1e5">Det är det som är min roll. Därför tycker jag inte att</textBlock>
    <textBlock id="i-6eedb6df422508d1">Harald Nordlund kan säga att jag skulle vara okunnig eller att Näringsdepartementet är okunnigt. Det är faktiskt så att man på Vägverket inte heller är så okunnig när det gäller att veta var man ska bygga vägarna.</textBlock>
    <textBlock id="i-92af247e96490572">Det är faktiskt rimligt när man ska genomföra ett sådant här projekt att man på hemmaplan försöker komma överens om var man ska dra vägen. Jag tror att jag med anledning av denna Uppsalaväg, E 4:an, har haft tio uppvaktningar. Alla letar sig åt olika håll.</textBlock>
    <textBlock id="i-988e5097e1a7bde4">En ska ha östlig riktning, en ska ha västlig riktning, en slår vakt om kulturmiljön, en annan slår vakt om miljön och en tredje slår vakt om någonting annat.</textBlock>
    <textBlock id="i-2a125455bc3defd0">Vi ska, med den kunnighet vi besitter, både jag som minister och inom departementet, tillse att vi får ett beslut. Min ambition är fortfarande att det ska vara klart före midsommar.</textBlock>
  </contentBlock>
  <contentBlock page="0" id="i-6adb7bf6d4cf8538">
    <textBlock id="i-1643221889ca8c6d">Anf.  65  HARALD NORDLUND (fp):</textBlock>
    <textBlock id="i-a4b827cbea1b65f6">Herr talman! När det gäller beslutssituationen i</textBlock>
    <textBlock id="i-5406077ae56a69c9">Uppsala är sanningen den här:</textBlock>
    <textBlock id="i-b9530b32d715f31b">Under borgerlig majoritet enades de tre partierna</textBlock>
    <textBlock id="i-a05576ca5b282de8">Folkpartiet, Moderaterna och Centern om att ta ställning för en västlig dragning. Det är sanningen. Man hade majoritet. Det är det beslutet som gäller. Något senare beslut är inte fattat. Bakom det står länsstyrelsen, bakom det står Vägverket. Kommunen har sagt sitt, låt vara att det finns andra som senare har kommit med andra signaler.</textBlock>
    <textBlock id="i-97c4ec73b06ba4ef">Rigmor Stenmark ger här andra signaler. Men det är ointressant. Det som gäller är det beslut som är fattat i Uppsala kommun, bakom vilket Centern,</textBlock>
    <textBlock id="i-a91332b1cb2f15ed">Moderaterna och Folkpartiet står.</textBlock>
    <textBlock id="i-9ee166427a7c5da6">Herr talman! Jag vill fråga näringsministern hur det kan vara möjligt att på grundval av den pågående utredningen fatta beslut i frågan redan detta år när -</textBlock>
    <textBlock id="i-5d65b4f4bc69baf0">och det har jag inhämtat från experthåll - genomförandet av MKB, samråd osv., vanligen tar åtminstone åtta år för den typen av utredningar.</textBlock>
    <textBlock id="i-2077236e0bb97fcc">Vad ska man göra med trafiken i Uppsala under tiden om man ska vänta i åtta år? Är det inte tänkt att en ny E 4 ska förbindas med Uppsala? Om inte, vad ska den då tjäna till? Hur ska förbindelsen med Uppsala ske? Det blir inte lättare att skona kulturmiljön i</textBlock>
    <textBlock id="i-025444751c0c6b1b">Gamla Uppsala med förbindelsevägar än det blir med en västlig E 4. Dessa frågor vill jag och uppsalaborna ha svar på. Hur ska det vara möjligt att fatta ett beslut, och vad ska man i så fall göra medan man väntar?</textBlock>
  </contentBlock>
  <contentBlock page="0" id="i-25499f5b6adb789e">
    <textBlock id="i-a1678fcf6ca4c29f">Anf.  66  RIGMOR STENMARK (c):</textBlock>
    <textBlock id="i-b569e6c091faef4d">Herr talman! Det är helt klart att detta är en demokratifråga. Det handlar också om att lyssna in nya signaler. Det kan inte vara så att det avtal som tre kommunalråd skrev för många år sedan ska vara giltigt för människors framtid när människorna i bygden mycket klart har deklarerat att de inte vill ha den västliga dragningen. Man vill av olika skäl se ett nytt förslag om en östlig dragning. Det handlar bl.a.</textBlock>
    <textBlock id="i-2c25a7142733644b">om vattenfrågan, från Uppsalaåsen i min gamla hemkommun Tierp till Örbyhus. Om det blir den västliga dragningen blir det en oerhört känslig fråga angående vattnet för människor i den bygden.</textBlock>
    <textBlock id="i-12b43274ce44cb29">Jag konstaterar att näringsministern har givit ett uppdrag till Vägverket att ta fram en ny östlig dragning och att verket inte riktigt har hörsammat det. Det är bra att näringsministern står fast vid detta.</textBlock>
    <textBlock id="i-4c74ffcaa03c71b8">När vi i Centerpartiet fick signalerna från människorna i Uppsalabygden att man ville ha någonting annat utarbetade vi ett kompromissförslag. Det tar fram de bästa bitarna av båda dragningarna. Det är ett nytt förslag som inte har prövats.</textBlock>
    <textBlock id="i-7620f83b06fa3b1b">För ett år sedan, före sommaren 1999, fick jag på frågan till näringsministern om när beslutet om</textBlock>
    <textBlock id="i-b998dcf4a2685100">E 4:ans dragning kommer svaret att beslutet ska komma före sommaren. Jag upprepade min fråga till statsministern senare på hösten när sommaren var över, nämligen hur långt regeringen hade kommit. Då undrade statsministern lite ironiskt vilken sommar han menade. Aha, han sade inte vilket årtal det var.</textBlock>
    <textBlock id="i-1de22b7c1ab9c8d3">Därför undrar jag när näringsministern säger före midsommar om det är midsommar år 2000 som gäller.</textBlock>
  </contentBlock>
  <contentBlock page="0" id="i-732e06202669e85f">
    <textBlock id="i-32ad583dfb96bb29">Anf.  67  Näringsminister BJÖRN ROSEN-</textBlock>
    <textBlock id="i-7216ec03b0d213b5">GREN (s):</textBlock>
    <textBlock id="i-ff0009f8f530e495">Herr talman! Det kanske vore bra om Rigmor</textBlock>
    <textBlock id="i-3731e1bfa3b21681">Stenmark och Harald Nordlund satte sig ned och kom överens om var vägen ska gå. Det skulle förenkla processen för mig. Detta ger ändå uttryck för att det inte råder riktig sämja. Jag vet att man inte är riktigt överens. Sedan kan man åberopa något gammalt beslut eller liknande. Men i dag måste regeringen lyssna på alla opinioner vid ett ställningstagande till en vägsträcka, inte bara på dem som i formell mening har fattat något beslut och gett uttryck för detta utan för alla, inte minst de statliga myndigheter som har visat ett oerhört engagemang. Det gäller Riksantikvarieämbetet och Naturvårdsverket.</textBlock>
    <textBlock id="i-553736152117e31e">Så snart utredningen läggs fram kommer vi att hämta in allmänhetens synpunkter. Det är ingenting som kommer att ta åtta år. Det kommer att gå fort.</textBlock>
    <textBlock id="i-57eaf01fcffb85f3">Jag talar om denna midsommar, år 2000. Jag hade klarat av detta redan sommaren 1999, om det hade visat sig att det fanns möjligheter att få någon form av enighet.</textBlock>
    <textBlock id="i-2cf09a6894962722">Jag har för att detta ska gå fort och bra samlat en grupp, Näringsdepartementet, Kulturdepartementet och Miljödepartementet, för att försöka sy ihop en lösning. Vi har då funnit att det behövs kompletterande utredningar från Vägverket. Det är ett sätt för oss att kunna fatta ett bra beslut. Jag är övertygad om att vägen kommer att komma till stånd. Det skulle förenkla en hel del om ni som ska bo intill vägen var lite mer sams.</textBlock>
  </contentBlock>
  <contentBlock page="0" id="i-160183ea622bb8fa">
    <textBlock id="i-068234e917adfbfc">Anf.  68  HARALD NORDLUND (fp):</textBlock>
    <textBlock id="i-0e2c82543a0f7df0">Herr talman! Det senast fattade beslutet i Uppsala är fattat av kommunfullmäktige. Vid det tillfället satt både jag och Rigmor Stenmark i kommunfullmäktige och röstade i enighet för den västliga dragningen. Det är klart att det finns olika intressen. I vilken vägfråga finns det inte olika intressen?</textBlock>
    <textBlock id="i-bfe584ef20321f24">Jag är så angelägen att få föra en debatt i denna fråga därför att miljön och trafiksäkerheten kräver omedelbara åtgärder. Jag förordar det av Vägverket föreslagna alternativet, inte för att som det sägs i svaret från Näringsdepartementet det skulle skada kulturmiljön utan för att det tar hänsyn till kulturmiljön i Gamla Uppsala. Den nya västliga dragningen går längre från fornminnesområdet än nuvarande E 4</textBlock>
    <textBlock id="i-ae65525b644d5632">gör. Jag förordar att man nu börjar bygga en västlig</textBlock>
    <textBlock id="i-334ebb929773868a">E 4 förbi Uppsala därför att den på ett helt annat sätt än östliga dragningar skonar värdefull natur. En östlig dragning, som nu bl.a. Rigmor Stenmark talar om, skulle komma att skära genom områden som är tänkta att ingå i Natura 2000. Hör och häpna! Det är områden tänkta att ingå i Natura 2000. Det är områden som självklart måste skonas. Naturintressena, trafiksäkerheten, miljön och hänsyn till fornminnesområdet i Gamla Uppsala kräver att man nu börjar bygga. Alla utredningar visar att den av Vägverket, länsstyrelsen och en majoritet i Uppsala kommun föreslagna västliga dragningen är överlägsen om man tar hänsyn till alla dessa saker.</textBlock>
  </contentBlock>
  <contentBlock page="0" id="i-235aec2256b9abdf">
    <textBlock id="i-f1434a8d6ac320ce">Anf.  69  Näringsminister BJÖRN ROSEN-</textBlock>
    <textBlock id="i-27197ab1bd0817e4">GREN (s):</textBlock>
    <textBlock id="i-45c9c60f3c3bdfe9">Herr talman! Vi ska nu inte prata om vad som har gjorts och vad som borde ha gjorts. Jag kan ta ett exempel. Riksantikvarieämbetet är kanske, liksom näringsministern, också okunnigt. De har gjort en annan bedömning. Vi för en diskussion med dem. Det är deras ambitioner och kunskaper som har föranlett att vi har skjutit en del framför oss. Jag som minister och ansvarig för vägbyggen måste också ta intryck av detta.</textBlock>
    <textBlock id="i-e86a75b098096b01">Utan att säga för mycket kan jag säga att jag bedömer det som att vi är överens mellan Miljödepartementet, Kulturdepartementet och Näringsdepartementet om hur vägen ska dras. Det är därför jag kan säga att jag har ambitionen att fatta ett beslut före midsommar.</textBlock>
  </contentBlock>
  <contentBlock page="0" id="i-d835653504f7fc2e">
    <textBlock id="i-229b9c61db10685a">Överläggningen var härmed avslutad.</textBlock>
  </contentBlock>
  <contentBlock page="0" id="i-75e43ee8fd39a6cd">
    <textBlock id="i-a4bd980ed3028f0c">14 §  Svar på interpellation 1999/2000:267 om arbetsgivaravgifterna</textBlock>
  </contentBlock>
  <contentBlock page="0" id="i-684cf3e793bdfe76">
    <textBlock id="i-b1957ea79e3b5a31">Anf.  70  Näringsminister BJÖRN ROSEN-</textBlock>
    <textBlock id="i-faa200c9c4f77142">GREN (s):</textBlock>
    <textBlock id="i-af89a266d2f11367">Herr talman! Siv Holma har frågat mig vilka åtgärder regeringen avser att vidta för att återställa glesbygdsföretagens möjligheter till jämbördiga konkurrensförutsättningar med företag i tillväxtområden och när de kan träda i kraft.</textBlock>
    <textBlock id="i-32064f12ec93af44">Interpellationen ställs mot bakgrund av det stopp som råder för stödformen nedsättning av socialavgifter sedan årsskiftet.</textBlock>
    <textBlock id="i-725d7615e4331526">Inledningsvis vill jag poängtera att regeringen är medveten om att många företag i de delar av landet där nedsatta socialavgifter gällt har särskilda merkostnader av olika slag och att de drabbas av detta stopp.</textBlock>
    <textBlock id="i-599cd6784b35e276">Orsaken till stoppet är att nedsatta socialavgifter, liksom andra former av direkta företagsstöd, numera omfattas av EG:s statsstödsregler. EG-kommissionen har utfärdat nya riktlinjer för utformningen av stöd för regionala ändamål. Sverige måste liksom övriga medlemsländer anpassa sina stödformer till dessa fr.o.m. år 2000 för att stöd ska kunna ges. Fortsatta överläggningar med kommissionen kommer att äga rum i detta avseende.</textBlock>
    <textBlock id="i-938b98049ecd919d">Låt mig understryka att resurserna finns kvar i statsbudgeten. Om det inte är möjligt att använda dem till nedsatta socialavgifter i den ena eller andra formen avser jag att föreslå regeringen att de används till andra åtgärder för att stödja näringslivets utveckling i dessa regioner.</textBlock>
    <textBlock id="i-542f913fe60f7c75">Låt mig också understryka att den ekonomiska tillväxten i Sverige för närvarande är mycket god. Det är resultatet av svenska folkets uppoffringar under de senaste åren samt en klok ekonomisk politik. Samtidigt är denna tillväxt inte jämnt fördelad över landet.</textBlock>
    <textBlock id="i-34cf280c86a62bf1">Jag vill dock erinra om att kravet på tillväxt över hela landet innebär just ett krav på regionalt spridd tillväxt, inte ett krav på att alla orter i alla regioner ska växa lika mycket. Tillväxten kan inte ske på samma sätt i alla delar av landet, eftersom olika typer av produktion har olika krav och förutsättningar.</textBlock>
    <textBlock id="i-713676085e4c6523">Varje region måste i första hand bygga sin utveckling på sina förutsättningar, något som i sin tur befrämjas av en större regional och lokal handlingsfrihet. En balanserad utveckling är till fördel för hela landet.</textBlock>
    <textBlock id="i-70ffc202a17a21be">För att skapa ett rundare Sverige måste regionalpolitisk hänsyn tas inom alla politikområden. Särskilt viktigt är t.ex. utformningen av politiken inom utbildnings- och kommunikationssektorerna.</textBlock>
    <textBlock id="i-0b4e76f139b829c5">Som exempel på viktiga åtgärder inom dessa på senare tid som har särskild betydelse för de mest utsatta områdena, vill jag peka på skapandet av Distansutbildningsmyndigheten och utbyggnaden av</textBlock>
    <textBlock id="i-cf1f674384bad5b3">Pajala flygplats.</textBlock>
    <textBlock id="i-c8450acae6f9c0df">Vidare är det pågående arbetet med de regionala tillväxtavtalen och de fortsatt stora resurser som via</textBlock>
    <textBlock id="i-0c1ea5b2627f7e94">EG:s strukturfonder kommer dessa områden till godo, viktiga byggstenar för en förbättrad regional balans.</textBlock>
    <textBlock id="i-559af67f87df55a5">När det gäller den framtida användningen av regionalpolitiska stöd har regeringen bl.a. tillsatt en utredning om den framtida regionalpolitiken. Utredningen ska bl.a. överväga den framtida användningen av driftstöd från effektivitets- och konkurrenssynpunkt. Jag följer utredningens arbete med stort intresse, och regeringen har för avsikt att under våren 2001</textBlock>
    <textBlock id="i-cac84f5b488e3ef9">presentera en regionalpolitisk proposition för riksdagen.</textBlock>
    <textBlock id="i-6a858817498ac1aa">Avslutningsvis vill jag påpeka att regeringen inom den närmaste tiden avser att återkomma med förslag som stärker regionalpolitiken och minskar de regionala obalanserna.</textBlock>
  </contentBlock>
  <contentBlock page="0" id="i-8600e0720ffa51b3">
    <textBlock id="i-0d29c40d663d47b4">Anf.  71  SIV HOLMA (v):</textBlock>
    <textBlock id="i-4ffb0e5097c5b341">Herr talman! Jag vill börja med att tacka näringsministern för det svar som jag har fått på min interpellation. Jag vill också framföra att jag hyser förhoppningar om att vi inom ramen för det pågående budgetsamarbetet kan lösa en del av de problem som jag har tagit upp i interpellationen.</textBlock>
    <textBlock id="i-4061fe15f0c55cb8">Bakgrunden till interpellationen är ganska känd.</textBlock>
    <textBlock id="i-0f586323b7ee25ea">Det har pågått väldigt stora diskussioner i många av de här områdena. I februari i år samlades ett hundratal företagare, politiker och fackliga företrädare i Övertorneå kring ett upprop som de kallade för Sista striden för företagande och välfärd. Det uppropet har vi norrbottniska riksdagsledamöter tagit del av. Vi i</textBlock>
    <textBlock id="i-e5a98a598f7ec8ce">Vänsterpartiet har tagit upp frågan på det här sättet.</textBlock>
    <textBlock id="i-654ea8da0bf07a91">Det finns en intressant frågeställning i detta med nedsättning av socialavgifter som man framför från de här områdena. I Norge, och även i Finland, kan man fortsätta att ha en nedsättning av socialavgifterna på det sätt som vi har haft i vårt land. Jag tycker att det skulle vara klargörande om vi fick en kommentar till det.</textBlock>
    <textBlock id="i-860e9a9bb45d6d5b">Jag vill också ta upp ett svar som EG-</textBlock>
    <textBlock id="i-4db0c4da295c8eb9">kommissionen lämnade till Jonas Sjöstedt som är EU-</textBlock>
    <textBlock id="i-c84ebaea4647aae8">parlamentariker för Vänsterpartiet. Om man läser svaret kan man se att kommissionen kanske lägger ett visst ansvar på Sverige för hur man har behandlat de här frågorna. Jag vill gärna att näringsministern kommenterar detta.</textBlock>
    <textBlock id="i-34a2a05788756bc3">Jag kan citerar det här svaret. Det står:</textBlock>
    <textBlock id="i-8bc6491ed161425b">"Kommissionen är medveten om att glest befolkade regioner som norra Sverige har särskilda problem, och den håller med om att företagen i dessa regioner ställs inför särskilda svårigheter på grund av att avstånden till marknaderna är långa."</textBlock>
    <textBlock id="i-ccdd56b5a36a6676">Man säger också att det finns bestämmelser som gör det möjligt för medlemsstaterna att om de så önskar ta med glesbefolkade regioner på kartorna över stödberättigade områden. Det finns möjligheter att ge tillstånd till högre tak för stödnivåerna i glest befolkade regioner. Samtidigt tar de upp att de inte är intresserade av en överkompensation.</textBlock>
    <textBlock id="i-c38ad6489acb502c">Den 22 oktober 1999 inkom Sverige med en plan för reducerad arbetsgivaravgift för norra Sverige. Nu förväntar de sig att Sverige ska återkomma och bevisa att reduceringen av arbetsgivaravgifterna inte överkompenserar för de transportmerkostnader som uppstår för berörda företag.</textBlock>
    <textBlock id="i-0e3f5fad945decfc">Det är viktigt. Därför vore det intressant att få en kommentar till detta.</textBlock>
    <textBlock id="i-01f68b9aedfec416">Näringsministern säger att han avser att återkomma. Jag skulle gärna vilja få en konkretisering av det.</textBlock>
    <textBlock id="i-d7717f44468cc801">Nu har dessa reduceringar pågått sedan den 1 januari i år. Tre månader har gått, och ännu har ingenting kommit trots att det finns medel avsatta i budgeten.</textBlock>
  </contentBlock>
  <contentBlock page="0" id="i-a44337dfa8ac8b81">
    <textBlock id="i-b28d6d89e7666794">Anf.  72  Näringsminister BJÖRN ROSEN-</textBlock>
    <textBlock id="i-4c25af8ebdf535fb">GREN (s):</textBlock>
    <textBlock id="i-b3bcc9be8e5f1f91">Herr talman! Låt mig börja med att säga att stödet med en sänkning av de sociala avgifterna med 8 % är ett svenskt stöd. Det är budgeterat fram t.o.m. 2001.</textBlock>
    <textBlock id="i-03b6d37f7bcadab6">Jag har själv träffat kommissionären och fört diskussioner med honom om detta, och de statsstödsregler som EU redovisar innebär att man inte både kan ha transportstöd och sänkta sociala avgifter. Man kan bara ha ett stöd. Däremot för vi en diskussion om huruvida det möjligen går att införa detta för s.k.</textBlock>
    <textBlock id="i-deb1f044f4b5a227">tjänsteproducerande företag eftersom de inte har transportstöd.</textBlock>
    <textBlock id="i-8c0dc5670675e959">Det Regeringskansliet möjligen skulle kunna ha synpunkter på är att informationen till stödmottagarna var bristfällig. En orsak till det är att det in i det sista fanns förhoppningar om ett godkännande efter de betydande inskränkningar i stödet som gjorts i och med budgetpropositionen och som sedan anmäldes till kommissionen. Vi har alltså fört den diskussionen hela tiden. Kommissionens invändningar gäller att man är rädd för att det överkompenseras.</textBlock>
    <textBlock id="i-cbfa388ff27c3460">Norge har en förmån när det gäller arbetsgivaravgifterna, men de har alltså infört s.k. differentierade arbetsgivaravgifter. Det har vi inte i Sverige. I Sverige har vi samma arbetsgivaravgifter. Mig veterligen har Vänsterpartiet tidigare hävdat att vi inte ska ha differentierade arbetsgivaravgifter. Det är skillnaden.</textBlock>
    <textBlock id="i-bc6583d9618269b3">Vi skulle med all säkerhet få godkänt med differentierade arbetsgivaravgifter. Men här handlar det om ett speciellt stöd till vissa företag i vissa stödområden.</textBlock>
    <textBlock id="i-036efe0666331026">Det är uppgifter i medierna som antyder att Finland avser att införa ett liknande system som Norge.</textBlock>
    <textBlock id="i-f6558971dab7bca9">Jag vill säga att så inte är fallet. Finland har precis samma system som vi. Man skulle heller inte få godkänt för att dra ned arbetsgivaravgifterna med 8 %.</textBlock>
    <textBlock id="i-5af3f4981a61c4d0">När det sedan gäller det skatteupprop som nu sker har det framförts önskemål från både enskilda företag och andra organisationer om en fortsatt nedsättning av sociala avgifter trots att kommissionen inte godkänt stödet.</textBlock>
    <textBlock id="i-7c793c021af68c34">Utifrån detta måste jag konstatera att Riksskatteverkets bedömning att nu inte bevilja nedsättning är riktig. Att bevilja stöd utan kommissionens godkännande innebär otillåtet stöd och skulle medföra att återbetalningskrav ställs mot företagen, och det skulle med all säkerhet ställa Sverige inför en svår situation.</textBlock>
    <textBlock id="i-21ad93273ccf4aba">När jag talar om att hitta andra åtgärder är det inte så enkelt. De flesta åtgärder som är direkt riktade till ett företag handlar om statsstödsreglerna. Om man ska göra någonting måste man börja fundera på ett generellt grepp som på något sätt kan gynna dessa företag. Det är det man får finna, och det får vi väl återkomma till i de s.k. förhandlingarna i vårpropositionen.</textBlock>
  </contentBlock>
  <contentBlock page="0" id="i-6ea5ae9f068618b6">
    <textBlock id="i-cead19e1d577afb0">Anf.  73  SIV HOLMA (v):</textBlock>
    <textBlock id="i-9e88e6db7ac0dbef">Herr talman! Jag tycker att det är viktigt att klarlägga även sådana uppgifter som har förekommit i massmedierna. Det är ju en diskussion och som norrbottning möts man av dessa frågor. Nu har vi fått en redogörelse för de här förhållandena.</textBlock>
    <textBlock id="i-5027cfc9b24b2c7f">Jag var på väg att ställa en fråga om de pengar som är avsatta i budgeten. Jag tror att det rör sig om</textBlock>
    <textBlock id="i-578b3c9c073f5ee7">400 miljoner kronor. Avsikten har varit att i framtiden eventuellt koppla det till tjänstesektorn och att ha en reducering av arbetsgivaravgifterna.</textBlock>
    <textBlock id="i-65bf1dcc538d015c">Om det skulle bli så att man skulle rikta det till tjänstesektorn kan det, vad jag förstår, tidigast komma att börja gälla i september i år, enligt de uppgifter som jag har fått. Då är det faktiskt nio månader under det här året som har gått, och företagarna har fått försämrade förutsättningar för att klara av sitt mycket viktiga värv att driva företag i de här områdena. Det är ju, som vi alla känner till, områden där det pågår en väldigt stark befolkningsminskning, och det viktigaste för att minska denna befolkningsminskning är att det finns arbetstillfällen. Och där har företagarna en nyckelroll.</textBlock>
    <textBlock id="i-48d59572662d9c04">Näringsministern sade att Vänsterpartiet har varit motståndare till en nedsättning av socialavgifterna.</textBlock>
    <textBlock id="i-e8c9b1f848e40a97">Det har vi inte varit.</textBlock>
    <textBlock id="i-905ec9c3ad52b74a">Näringsministern talar om att man ska göra någon form av generella insatser för glesbygdsföretagen. Jag kan tänka mig att näringsministern avser någon form av satsningar på infrastruktur, IT, bredband, som har nämnts tidigare här i interpellationsdebatten.</textBlock>
    <textBlock id="i-654c26807c42eaa6">Jag skulle också vilja fråga vad näringsministern anser om t.ex. ett av de förslag som uppropet går ut på. Det handlar om att skapa riskvilligt kapital. Ett sätt som vi i Vänsterpartiet har föreslagit är att man ska utlokalisera AP-fondstyrelserna. Nu har man, vad jag förstår, så småningom lokaliserat en till Göteborg.</textBlock>
    <textBlock id="i-e91baad361ecbdd3">Men det skulle finnas anledning att se över möjligheten att även ha en i norra Sverige.</textBlock>
    <textBlock id="i-dd2c75f32e19898c">Det skulle också kunna skapa ringar på vattnet.</textBlock>
    <textBlock id="i-f95e03f373e91e2a">Det har ju visat sig att när man gör sådana här saker befrämjar det näringslivet.</textBlock>
    <textBlock id="i-afac2d8af4994126">Men min konkreta fråga handlar som sagt om det här med tjänstesektorn, om att det tidigast kan bli aktuellt i september och om vad man avser att göra under de nio månaderna.</textBlock>
  </contentBlock>
  <contentBlock page="0" id="i-ac90e1647dc14eca">
    <textBlock id="i-6fb45a1790af42a5">Anf.  74  Näringsminister BJÖRN ROSEN-</textBlock>
    <textBlock id="i-a51ce98a4e4c1dcf">GREN (s):</textBlock>
    <textBlock id="i-45f8c083773c61ce">Herr talman! Om man skulle komma fram till att det skulle kunna gälla tjänsteföretag är det tidigaste datum i juli; troligtvis är det, som sägs, i september.</textBlock>
    <textBlock id="i-674a8ea436c090e3">Det tar sådan tid. Alternativet är att vi avstår helt. Vi måste ju försöka med det som är möjligt.</textBlock>
    <textBlock id="i-29ca7489aa4125e5">När jag talar om arbetsgivaravgifter talar jag om differentierade arbetsgivaravgifter. Man bestämmer att landet ser ut på ett visst sätt och så differentierar man arbetsgivaravgifterna. I det här fallet handlar det om att alla har samma arbetsgivaravgifter, men man reducerar en viss procent för att företagen råkar ligga på ett visst ställe.</textBlock>
    <textBlock id="i-57817b4071c29ee4">Vi har väldigt gott om riskkapital i Sverige i dag.</textBlock>
    <textBlock id="i-11cd298cf1c11d82">Men jag delar uppfattningen att det inte är samma sak i glesbygden eller Norrland. Tar vi Norrbotten är det oftast bara institutionellt riskkapital. Jag tror inte att</textBlock>
    <textBlock id="i-17aa6fa947a6f20a">AP-fonderna skulle hjälpa till att ge mer riskkapital.</textBlock>
    <textBlock id="i-88f0698ed9584e70">Jag tror inte att AP-fonderna skulle bli mer lokala om man flyttade ut dem. Det skulle inte bli lättare att låna pengar eller att ta risker. Jag tror inte heller att AP-</textBlock>
    <textBlock id="i-573ea1f484d3be29">fondsystemet i sig skulle förstärka riskkapitalen i</textBlock>
    <textBlock id="i-1b7d7961699ecbd3">Norrbotten, Västerbotten och Jämtland. Vad som krävs där är att de aktörer som finns i norra Sverige mer koncentrerar sig på att få fram prospekt, på att säga: Det här är min affärsidé, jag vill investera, och på att vända sig till den kapitalmarknad som finns, den privata kapitalmarknaden. Där tror jag att det finns en stor brist. Det vet jag sedan jag var landshövding, så jag tror inte att en utflyttning av AP-</textBlock>
    <textBlock id="i-f856af3301b79c61">fonder skulle förstärka detta.</textBlock>
    <textBlock id="i-5b9d3bea14dbafdc">Sedan ska jag avsluta detta inlägg med att säga att det är problem för många av de här företagen. Det är problem därför att många av de s.k. varuproducerande företagen många gånger gör produkter som har ett relativt lågt förädlingsvärde. Många har ett högt förädlingsvärde. Vi kan ta Kalix, och det finns andra ställen. Men många har ett relativt lågt förädlingsvärde, och det är klart att lönekostnaden i hela produktionen då får en väldigt stor betydelse.</textBlock>
    <textBlock id="i-2f81dfaed47270c0">Därför har detta en stor betydelse. Jag har förståelse för det. Men vi måste också säga, vad gäller 8 %</textBlock>
    <textBlock id="i-b304fad54d2939dd">på lönekostnaden och varuproducerande företag - om vi tittar på det material man köper och på materialhantering och om vi summerar detta - att totalt handlar det för företaget om kanske 3-4 %. Men även detta är betydelsefullt. Jag har respekt för det.</textBlock>
    <textBlock id="i-a3a37f1e9426d273">Vi får se hur vi ska lyckas med detta såväl när det gäller förhandlingar med kommissionen som när det gäller frågor som har att göra med hur man på annat sätt kan förstärka möjligheten för företagen i inlandet i de här stödområdena att bättre utvecklas och hävda sig på en tuff marknad.</textBlock>
  </contentBlock>
  <contentBlock page="0" id="i-3b7f12a9f88a97c1">
    <textBlock id="i-33c15dd50cf26e9c">Anf.  75  SIV HOLMA (v):</textBlock>
    <textBlock id="i-eb60c84c049961f9">Herr talman! När det gäller AP-fondstyrelserna kan jag väl hålla med om att det riskvilliga kapitalets förstärkning har begränsningar. Men icke förty har det visat sig att det i alla fall finns en del låt oss kalla det dynamiska effekter i och med att man har närhet till dessa institut. Det finns belägg för det. Nu har jag inte den undersökningen framför mig, men vad jag har förstått finns det belägg för att det här skapar en bättre möjlighet att få placeringar av medlen.</textBlock>
    <textBlock id="i-7fea337a1274ad70">De är viktiga också när man tänker på att det bästa sättet att få en bra avkastning är att arbetslösheten i landet i stort är låg. Det är ju den bästa garanten för att pengarna ska förränta sig.</textBlock>
    <textBlock id="i-7ae7c749fdc77ea0">Jag vill ändå uppmana näringsministern att ha en öppen hållning i frågan om att även lokalisera AP-</textBlock>
    <textBlock id="i-96437bd20a618ef5">fondstyrelserna och att bidra till att få en positiv behandling av de här frågorna.</textBlock>
    <textBlock id="i-87777216c6df3bfd">Jag har, avslutningsvis, fått en del svar. Vi är båda medvetna om de problem som finns, och framtiden får väl visa vad vi gemensamt kan göra för att förbättra förutsättningarna, så att de blir mer jämbördiga.</textBlock>
  </contentBlock>
  <contentBlock page="0" id="i-d669c7b6352d4b5c">
    <textBlock id="i-808d927b8883308e">Överläggningen var härmed avslutad.</textBlock>
  </contentBlock>
  <contentBlock page="0" id="i-3dbb7e1c5ab52688">
    <textBlock id="i-262a0d136258b66a">15 §  Svar på interpellation 1999/2000:231 om arbetsmarknaden och rehabilitering</textBlock>
  </contentBlock>
  <contentBlock page="0" id="i-a3c43183aa0fcb32">
    <textBlock id="i-cc75af7651c7d68a">Anf.  76  Näringsminister BJÖRN ROSEN-</textBlock>
    <textBlock id="i-7c284799d740b442">GREN (s):</textBlock>
    <textBlock id="i-d91d2fee01f51a9d">Herr talman! Ragnwi Marcelind har frågat vad jag avser att göra för att fler arbetshandikappade ska få möjlighet att komma ut på arbetsmarknaden och vad jag avser att göra för att tilldelningen av de arbetsmarknadspolitiska medlen mer ska präglas av de lokala och regionala behoven i framtiden.</textBlock>
    <textBlock id="i-c2d62b6f7a10944b">Ragnwi Marcelind tar som exempel situationen i</textBlock>
    <textBlock id="i-1c088258d3d4a412">Gävleborgs län. Jag utgår ifrån att Ragnwi Marcelind känner till att det är Arbetsmarknadsstyrelsen som fördelar anslagen till länsarbetsnämnderna, som i sin tur tilldelar arbetsförmedlingar och arbetsmarknadsinstitut deras medel. Vid fördelningen använder AMS</textBlock>
    <textBlock id="i-52a70ee45d40f9c2">en fördelningsmodell som tar hänsyn bl.a. till arbetslösheten i respektive län. Länsarbetsnämnden grundar också sin tilldelning till förmedlingar och institut på samma modell. Modellen tar alltså hänsyn till såväl regionala som lokala behov.</textBlock>
    <textBlock id="i-4390f15b2a811963">Det är också Arbetsmarknadsstyrelsen som har ansvar för att de utgiftsramar som beslutats här i kammaren inte överskrids och även att de mål för verksamheten som fastslagits av regeringen uppnås.</textBlock>
    <textBlock id="i-7810c983176234ed">Av den anledningen väljer jag att inte kommentera situationen vid Länsarbetsnämnden i Gävleborgs län.</textBlock>
    <textBlock id="i-d66177789f90a5f2">Regeringen anser att funktionshindrade personer ska ha ett kraftfullt stöd för att komma ut på arbetsmarknaden. Under 1999 tillfördes därför anslaget</textBlock>
    <textBlock id="i-1d051e82201ded82">Särskilda åtgärder för arbetshandikappade 90 miljoner kronor, och dessutom har ytterligare 30 miljoner kronor tillförts för år 2000.</textBlock>
    <textBlock id="i-ec45f3ea8127c0f6">Det motsvarar sammanlagt ca 1 000 platser med lönebidrag i genomsnitt för ett år.</textBlock>
    <textBlock id="i-059711cf186d2724">Sedan till den samverkan mellan Arbetsmarknadsverket och övriga aktörer som Ragnwi Marcelind tar upp i interpellationen. Arbetsmarknadsstyrelsen,</textBlock>
    <textBlock id="i-ffbe63f44737b768">Riksförsäkringsverket, Socialstyrelsen och Arbetarskyddsstyrelsen har sedan flera år tillbaka ett gemensamt uppdrag i sina regleringsbrev att samverka så att tillgängliga resurser inom rehabiliteringsområdet används effektivt. Tillsammans ska de också genomföra utbildningsinsatser för de tjänstemän som arbetar längst fram i respektive verksamhet för att uppnå bättre resultat inom den arbetslivsinriktade rehabiliteringen. Till den 1 juli 2000 ska de vidare presentera en handlingsplan för hur samverkan ska genomföras.</textBlock>
    <textBlock id="i-d18c44951ec137b4">I det förbättrade arbetsmarknadsläge som vi ser framför oss utgår jag ifrån att det kommer att vara möjligt också för personer med funktionshinder att få anställning med mindre eller kanske t.o.m. helt utan statliga subventioner. Det skulle medföra en större rörlighet inom lönebidragssystemet och möjliggöra att fler funktionshindrade personer får del av sådana anställningar dels till lägre nivåer, dels under kortare tider.</textBlock>
  </contentBlock>
  <contentBlock page="0" id="i-d2fe53e7894da953">
    <textBlock id="i-2ef0ba7f11739ca7">Anf.  77  RAGNWI MARCELIND (kd):</textBlock>
    <textBlock id="i-18fd4611ce82d3c2">Herr talman! Tack, Björn Rosengren, för interpellationssvaret. Jag skulle vilja inleda med ett litet citat:</textBlock>
    <textBlock id="i-67ef71bc6ce3456b">"Arbetslösheten är nu den lägsta på sju år. Antalet jobb har under det senaste året ökat med 111 000. Vi får gå tillbaka ända till 1992 för att finna en månad med fler människor i arbete än i dag. Detta är ett uttryck för att det har vänt för Sverige. Besparingar och skattehöjningar ledde till ordning och reda i statens finanser. Tillväxten är nu en av de högsta i EU."</textBlock>
    <textBlock id="i-045ce066b5371733">Detta framhölls i en artikel av Björn Rosengren den 28 februari. Jag förstår att det är med utgångspunkt i den här uppfattningen som näringsministern har skrivit sitt interpellationssvar till mig. Men vi måste komma ihåg att även om sysselsättningen nu är under tillväxt är den alltjämt tio procentenheter under</textBlock>
    <textBlock id="i-a522d3467521d10f">1990 års nivå. Totalt sett är det 400 000 färre i arbete nu.</textBlock>
    <textBlock id="i-a632ff11670c8d1d">För de arbetshandikappade i mitt hemlän ser inte verkligheten ut som i beskrivningen i Björn Rosengrens artikel. De arbetshandikappades situation i</textBlock>
    <textBlock id="i-cfd8ac0f5297732c">Gävleborgs län vill Björn Rosengren inte ens kommentera. Hur kan detta vara möjligt? Beror det på att</textBlock>
    <textBlock id="i-54b0bea4b082e9f6">Björn Rosengren anser att Länsarbetsnämnden i</textBlock>
    <textBlock id="i-256d110b91d51f1f">Gävleborgs län inte sköter sin uppgift i fördelningen, eller är det AMS som inte tilldelar rätt? Vems är ansvaret? Om det inte ytterst är näringsministerns ansvar, vems är det då?</textBlock>
    <textBlock id="i-ac80e1e3994dfcf1">Jag vet att Björn Rosengren har uttryckt oro för att anslagen förbrukats i vissa län och för att det skulle bero på dålig styrning i den ekonomiska planeringen.</textBlock>
    <textBlock id="i-0e15162129df8552">Är det detta som är Björn Rosengrens anledning till att inte kommentera Gävleborgs län? Är det så att medlen till Gävleborgs län hanteras oförsiktigt, eller varför vill näringsministern inte kommentera det anställningsstopp som drabbar så många människor i</textBlock>
    <textBlock id="i-8fa7dfdc29277df0">Gävleborgs län?</textBlock>
    <textBlock id="i-c962138e9701da54">Det är dock glädjande att höra att regeringen anser att funktionshindrade personer ska ha ett kraftfullt stöd för att komma ut på arbetsmarknaden. Jag kan lugna näringsministern med att jag mycket väl känner till hur hanteringen och fördelningen av de arbetsmarknadspolitiska medlen går till och hur det påbörjade samverkansarbetet mellan Arbetsmarknadsverket och övriga rehabiliteringsaktörer bedrivs.</textBlock>
    <textBlock id="i-27443dfe9aecf839">Enligt Socialstyrelsen ökar myndigheternas samverkan inom rehabiliteringsområdet. Under 1999</textBlock>
    <textBlock id="i-2fb4275668bafc84">rapporterades att det pågår 5 000 samverkansaktiviteter i landet. Samverkan är vanligast i glesbygdskommuner - jag hoppas att Björn Rosengren lyssnar på mig nu - och det är inte så konstigt. Jag hoppas att näringsministern känner till att arbetsmarknadsläget inte har förbättrats i glesbygdskommunerna i samma utsträckning som i övriga kommuner.</textBlock>
    <textBlock id="i-fd0889c79efd0875">Där finns däremot ett stort engagemang hos arbetsgivare för att anställa funktionshindrade och arbetshandikappade, vilket för många människor innebär en första möjlighet att komma in på eller återinträda på arbetsmarknaden. För att möjliggöra sådana anställningar fordras det initialt statliga subventioner, som t.ex. lönebidragsmedel.</textBlock>
    <textBlock id="i-44746487b6a3b378">Jag blir därför bekymrad när jag läser vidare i näringsministerns svar. Han förutsätter där att funktionshindrade personer ska kunna erhålla anställningar helt utan statliga subventioner. Hur ska detta bli möjligt, Björn Rosengren?</textBlock>
    <textBlock id="i-97112577af07d328">Till sist tycker jag också att det är något förvånansvärt att Rosengren uppenbarligen tycker att det är fullt tillräckligt med 1 000 nya platser med lönebidrag i genomsnitt för ett år. I Gävleborgs län har vi långt över 100 färdigrehabiliterade funktionshindrade som omedelbart skulle kunna gå ut i arbete, om det fanns lönebidrag. Detta skulle i sig spara samhällsresurser och mänskligt lidande, eftersom nya människor skulle kunna börja rehabiliteras när de rehabiliterade har gått ut i arbete. Är det resursbrist, Björn Rosengren, eller är det verkligen Björn Rosengrens uppfattning att 1 000 platser är tillräckligt i den situation som glesbygden befinner sig i?</textBlock>
  </contentBlock>
  <contentBlock page="0" id="i-9d0fbd474ba9bbbb">
    <textBlock id="i-27657f368fd46ddf">Anf.  78  ROSITA RUNEGRUND (kd):</textBlock>
    <textBlock id="i-a651b5f7e0d19d69">Herr talman! Jag fäste mig i det svar som Björn</textBlock>
    <textBlock id="i-013929c9ed2eab65">Rosengren har lämnat vid att regeringen anser att funktionshindrade personer ska ha kraftfullt stöd för att komma ut på arbetsmarknaden och att anslaget under 1999 hade tillförts 90 miljoner och för år 2000</textBlock>
    <textBlock id="i-10a6ddd2e3ebd517">30 miljoner. Detta skulle motsvara 1 000 platser med lönebidrag.</textBlock>
    <textBlock id="i-1e71a267258e91c6">Resultatet av detta är enligt senaste arbetsmarknadsdata att antalet arbetshandikappade har ökat med nära 1 500 och att 1 000 personer färre i dag får lönebidrag.</textBlock>
    <textBlock id="i-578393ece176adf6">Min fråga till näringsministern när det gäller detta är: Är näringsministern beredd att tillföra mera medel, så att fler arbetshandikappade kommer i åtnjutande av lönebidrag?</textBlock>
    <textBlock id="i-040c437d7ed65ca1">Näringsministern säger också i sitt svar att det skulle kunna bli möjligt för fler personer att få lägre lönebidrag, dvs. att det blir fler anställda om man hade lägre procentuellt lönebidrag. Det innebär att de som är beroende av ett högre lönebidrag - jag undrar om näringsministern lyssnar - blir ställda utanför.</textBlock>
    <textBlock id="i-fb2356c6fee19c55">Redan i dag ser man att de anställningarna får lägre bidrag för att fler ska komma i åtnjutande av anställning, och det gör att en grupp ställs utanför. Man tittar på den rimliga lönenivån när man i dag diskuterar lönebidrag.</textBlock>
    <textBlock id="i-5633b8487dd0c93d">Jag har en fråga till näringsministern. Är näringsministern beredd att kanske ta en särskild kvot till de människor som behöver en anställning med högre procentuellt lönebidrag? Det är personer som är anställda av organisationer och föreningar. Oftast är det kvinnor. När det blivit neddragningar på lönebidrag är det oftast kvinnorna som har blivit drabbade. Min fråga är: Är näringsministern beredd att kanske göra en kvot speciellt för dem som kanske behöver ett högre anställningsbidrag med 80 %?</textBlock>
  </contentBlock>
  <contentBlock page="0" id="i-550869838f8c1187">
    <textBlock id="i-3f2808ffb1e89e24">Anf.  79  Näringsminister BJÖRN ROSEN-</textBlock>
    <textBlock id="i-65515666dff3f54f">GREN (s):</textBlock>
    <textBlock id="i-09675bd4e19f63bb">Herr talman! Låt mig först säga att det är med glädje jag lyssnar på engagemanget. Det vore också trevligt om engagemanget vore kopplat till budgetambitionerna.</textBlock>
    <textBlock id="i-d89b72a7ce788c6c">Det är mig veterligt så att kristdemokraterna i budgethanteringen av arbetsmarknadsbudgeten, dvs.</textBlock>
    <textBlock id="i-8b1d53a211bb39d9">de pengar som vi behöver för arbetsmarknadspolitiska åtgärder, ville ha en lägre ram än vad regeringen föreslog. Om jag inte missminner mig låg det på ungefär 500 miljoner kronor. Å ena sidan har man detta engagemang - som jag delar och har förståelse för - och å andra sidan vill man inte tillföra lika mycket pengar i AMS budget. Jag ställer mig frågande till det. Det blir liksom som om det inte hörde ihop.</textBlock>
    <textBlock id="i-e8232e54af5a967e">Sedan går jag in på medelsfördelningen för X-län år 1999 och år 2000. För år 2000 har Gävleborgs län fått 329 miljoner kronor, vilket är nästan 8 miljoner mer i medelstilldelning jämfört med året 1999. Arbetsmarknadsverket fick möjlighet att utnyttja en anslagskredit under år 1999. I Gävleborg uppgick nyttjandegraden till 8 %. Maximalt i riket fick den i genomsnitt uppgå till 5 %.</textBlock>
    <textBlock id="i-284d0b7da39701e2">För Gävleborgs del innebar detta att utfallet på anslaget för år 1999 blev 338 miljoner kronor i stället för 313 miljoner kronor, som var budgeten för år</textBlock>
    <textBlock id="i-2d33fc7e9aa254e9">1999. Länet går alltså in med en skuld år 2000 på ca</textBlock>
    <textBlock id="i-0dcc36f2efdb3a65">25 miljoner kronor därför att länet inte förmått att hålla tilldelade budgetramar.</textBlock>
    <textBlock id="i-4d49621adada8e9f">För år 2000 har länet fått 329 miljoner kronor.</textBlock>
    <textBlock id="i-60f067a9860534f4">Men eftersom det har en skuld på 25 miljoner kronor finns endast 304 miljoner kronor disponibla. Alla län får sig ett volymmål tilldelat vad gäller lönebidrag och OSA. I Gävleborg fick man som mål 2 677 lönebidrag i genomsnitt per månad år 1999. Utfallet blev</textBlock>
    <textBlock id="i-a66c2c0d48144c70">2 699.</textBlock>
    <textBlock id="i-dbb0124eabedca05">Kostnaden för ett lönebidrag i länet uppgick till</textBlock>
    <textBlock id="i-54a07d3648af8260">10 065 kr, och motsvarande för riket var 9 700 kr.</textBlock>
    <textBlock id="i-930a572d13b20470">Länet har en mycket stor andel anställda med lönebidrag i den s.k. allmännyttan, 34 %, vilket ska jämföras med rikets 24 %. Lönebidragsanställningar i allmännyttan är dyrare än hos övriga arbetsgivare, eftersom det tillåts en högre bidragsnivå än hos andra arbetsgivarkategorier. Detta om budgeten i Gävleborg.</textBlock>
    <textBlock id="i-18cb4f117254da61">När det gäller frågan om lönebidrag håller jag med om att vi måste försöka att förstärka det. Men det finns också andra möjligheter. Vi har nu aktivitetsgaranti som kan användas, och det finns andra åtgärder som man kan använda. Det behöver inte alltid vara lönebidrag. Det kan också vara andra former, och det bör man pröva.</textBlock>
    <textBlock id="i-35eef1bc787d51df">Vi håller nu på att föra en diskussion och bereder budgetpropositionen. Jag vill ändå säga följande, utan att ge något löfte, och kanske inte ens beskriva en ambition. Det efterfrågas mycket lönebidrag. Men det är också viktigt att det används rätt, dvs. att man har det där det verkligen behövs och försöker hitta andra former där det är tveksamt om det ska vara lönebidrag.</textBlock>
  </contentBlock>
  <contentBlock page="0" id="i-3345dd01b8e3a5ce">
    <textBlock id="i-4dee1a3ad303b949">Anf.  80  RAGNWI MARCELIND (kd):</textBlock>
    <textBlock id="i-f24f4ac63f08360b">Herr talman! Tack för några uppmuntrande ord,</textBlock>
    <textBlock id="i-ba65e51677e78290">Björn Rosengren. Jag kan garantera att mitt engagemang är lika starkt när det gäller budgethanteringen.</textBlock>
    <textBlock id="i-876590250d656c73">Som Björn Rosengren väl känner till har vi olika politiska infallsvinklar när det gäller arbetsmarknadspolitiska åtgärder.</textBlock>
    <textBlock id="i-a67cd8deeaf3f157">Nu diskuterar vi lönebidragsfrågan. Där föreslog vi kristdemokrater 30 miljoner utöver vad regeringen gjorde till just lönebidrag. Förhandlingar pågår. Min ambition är att vi ska kunna öka på anslaget i vårpropositionen.</textBlock>
    <textBlock id="i-8791ec78cabbee29">När det gäller ekonomin i Gävleborgs län är jag väl medveten om alla siffrorna. Jag har haft ett långt samtal med länsarbetsnämnden där i dag inför interpellationsdebatten. Problemet är att det är ett glesbygdsområde. Det är det län som ligger näst högst i arbetsmarknadspolitiska problem.</textBlock>
    <textBlock id="i-903563a74206944f">Vi har ett stort antal arbetslösa människor i vårt län. Vi ligger på 10,9 %. Dessutom går utvecklingen väldigt långsamt mot 4-procentsmålet, som vi har som ambition att komma fram till. Vi har många arbetshandikappade som väntar på att få komma ut i arbete, och vi känner till underskotten.</textBlock>
    <textBlock id="i-94dd7f87de0982d9">Vår länsarbetsnämnd har försökt på alla sätt. Vi har tittat på andra vägar att försöka lösa problemet med lönebidragen, exempelvis att försöka använda rehabiliteringsstödet till lönebidrag. Men det var omöjligt på grund av lagen. Hur ska vi, Björn Rosengren, kunna hitta andra vägar, eller en större flexibilitet mellan systemen?</textBlock>
    <textBlock id="i-cfbe5ada8b8b5667">Jag tror att både Björn Rosengren och jag är överens om att det inte är de arbetshandikappade som ska drabbas av att vi har ett län med hög arbetslöshet, att länsarbetsnämnden eller AMS går med underskott och att fördelningen av statens finanser gör att vi måste dra in på områden. Det ska knappast vara de arbetshandikappade som ska drabbas. Det är en grupp som regeringen och vi allesammans tycker är viktig att prioritera i den här frågan.</textBlock>
    <textBlock id="i-c5e4bd7b528e5630">I regeringens proposition för budgetåret 1996/97</textBlock>
    <textBlock id="i-36cd89ec3ff4f585">angående samverkan, socialförsäkringens ersättningsnivåer och administration m.m. hade man en ambition för samverkan. De inblandade parterna skulle bidra med medel som stod i proportion till deras ansvar för åtgärder.</textBlock>
    <textBlock id="i-a95aa5f79bd59677">Trots det utökade anslaget till särskilda åtgärder för arbetshandikappade är det uppenbart för alla att arbetsförmedlingarnas tillgängliga medel för anställningar med lönebidrag inte står i någon proportion till myndigheternas ansvar, enär det sedan sommaren</textBlock>
    <textBlock id="i-302d1da58cbe35ee">1999 regionvis råder totalt stopp för anställningar med lönebidrag.</textBlock>
    <textBlock id="i-f042e930918bcc85">Det innebär att det i vissa regioner finns ett stort antal personer som kan erhålla anställning med lönebidrag om ekonomiska medel finns tillgängliga. Ett flertal av dessa personer får i dag sin försörjning från sjukförsäkringssystemet i väntan på ekonomiska medel för anställning.</textBlock>
    <textBlock id="i-99a47815aad2c524">Då kan man ställa sig nästa fråga: Vad tänker regeringen göra så att de i rehabiliteringen inblandade parterna bidrar med ekonomiska medel som står i proportion till respektive parts rehabiliteringsansvar?</textBlock>
    <textBlock id="i-ebd1ebc9b871ffbd">Regeringen säger att de funktionshindrade personerna ska ha ett kraftfullt stöd. Gäller det Gävleborgs län?</textBlock>
    <textBlock id="i-253e630ec1f2f282">Gäller det glesbygdsområden? Gäller det mina arbetshandikappade hemma i Gävleborgs län?</textBlock>
    <textBlock id="i-3d8c8ef4c2b1cbe1">Hur ser i så fall det kraftfulla stödet ut? Björn Rosengren är inte beredd att utöka tjänsterna utan tycker att 1 000 platser är tillräckligt, trots att vi bara i mitt hemlän har över 100 arbetshandikappade som skulle kunna gå ut i arbete i morgon. De har haft kontakt med företag, de är rehabiliterade och de har kontaktperson på företagen. De bara längtar och väntar på att få gå ut i arbete.</textBlock>
  </contentBlock>
  <contentBlock page="0" id="i-b5bb56b44b078a4e">
    <textBlock id="i-37e610e1e605e5f1">Anf.  81  ROSITA RUNEGRUND (kd):</textBlock>
    <textBlock id="i-65e08216e36251c2">Herr talman! Det är precis som Ragnwi Marcelind sade här tidigare - när det gäller budgeten och arbetsmarknaden hade vi olika inriktningar. Vi hade 30</textBlock>
    <textBlock id="i-08751819641e5981">miljoner mer till de lönebidragsanställda.</textBlock>
    <textBlock id="i-a9ce7e558ca1f667">Jag fick inget riktigt svar när det gäller signalen till alla lönebidragsanställda inom organisationer och föreningar som i dag har procentuellt högt anställningsbidrag. Hur ser näringsministern på det? Vilka signaler vill vi ge till dem? Ska signalen vara att det är du med ett litet handikapp som kommer ut på arbetsmarknaden, men du som är i behov av ett högre procentuellt lönebidrag kan inte anse dig vara behövlig ute på arbetsmarknaden.</textBlock>
    <textBlock id="i-8ef2a00a33086124">Jag skulle vilja att näringsministern ger ett besked till alla dem som detta riktar sig till. Jag har också varit i kontakt med länsarbetsnämnden. Där diskuterar man detta. Man ser fram emot det, och man skulle vilja se att det blir någon form av en speciell kvot.</textBlock>
  </contentBlock>
  <contentBlock page="0" id="i-4c1aa94d7a0ff6f6">
    <textBlock id="i-bf31845c7285ac3e">Anf.  82  Näringsminister BJÖRN ROSEN-</textBlock>
    <textBlock id="i-05b06ce5783044e7">GREN (s):</textBlock>
    <textBlock id="i-0207f3bea6f35b3f">Herr talman! Man kan ha olika inriktningar på arbetsmarknadspolitiken. De facto föreslår man några</textBlock>
    <textBlock id="i-af90d74e08366c5c">500 miljoner mindre, och det är klart att om det blir</textBlock>
    <textBlock id="i-2af2ac730d9e3df5">500 miljoner mindre så får man mindre pengar totalt sett. Man kan säga: Vi skjuter bara in oss på handikappade. Och det är väl vällovligt, men jag tycker inte att det är en riktigt hederlig beskrivning att å ena sidan vilja skära, å andra sidan säga att regeringen inte gör tillräckligt.</textBlock>
    <textBlock id="i-da806935c95e5d9f">När det gäller frågan om de allmännyttiga föreningarna kan jag förstå problemet. Men det får heller inte vara så att detta blir ett indirekt föreningsstöd. De här föreningarna får ju betala löner som är rimliga.</textBlock>
    <textBlock id="i-bb3052ce3e7e14a2">Jag vet att många med lönebidrag som jobbar i allmännyttiga föreningar gör ett mycket fullvärdigt jobb. Om man räknar med att man lägger på sociala avgifter etc. så blir det ganska dyrt. Men föreningarna måste ju också betala lön för den arbetskraft som de här människorna erbjuder. Det får inte vara ett förtäckt föreningsstöd - det har aldrig varit meningen.</textBlock>
    <textBlock id="i-7590ab868da428d6">Meningen är att det ska vara ett stöd för att de handikappade ska ges möjlighet att komma ut på arbetsmarknaden.</textBlock>
    <textBlock id="i-b6ec071835516517">Jag tror inte att det är så här i Gävleborgs län, men jag vet att man i andra län ibland har använt lönebidraget - och nu ska jag uttrycka mig diplomatiskt -</textBlock>
    <textBlock id="i-2f31a706cefd491f">inte riktigt som man borde ha använt det. Det finns andra former att ta till som skulle passa bättre.</textBlock>
    <textBlock id="i-0290eda920f2fd0d">Med detta har jag alltså inte sagt att man skulle göra så här i Gävleborg - där gör man det nog på ett riktigt sätt. Jag vill också ge er en komplimang. Andelen arbetslösa arbetshandikappade av samtliga arbetslösa är färre i X-län än i riket i övrigt. Det ska tilläggas. Jag tror inte att det beror på att ni skulle ha mindre pengar än andra, utan det beror troligen på att ni hanterar detta riktigt.</textBlock>
    <textBlock id="i-f4db1a645b23f83f">Vad gör då regeringen? I den arbetsmarknad som vi nu ser framför oss kommer alla krafter att behövas.</textBlock>
    <textBlock id="i-da4b4dbbbf3e560f">Jag har tagit initiativ till en konferens med arbetsgivare för att få till stånd en diskussion om vilka möjligheter de ser att anställa personer med funktionshinder.</textBlock>
    <textBlock id="i-528fb4f8be6b84e5">Konferensen blir i början av april.</textBlock>
    <textBlock id="i-60c441a6970a7ec6">Jag har vidare gett Institutet för arbetsmarknadspolitisk utvärdering i uppdrag att företa en undersökning bland arbetsgivare om deras erfarenheter och vilja att anställa funktionshindrade personer. Det viktiga är faktiskt att kunna anställa dem utan någon form av stöd om man åtar sig att göra andra åtgärder på arbetsplatsen. Detta måste vi försöka pröva.</textBlock>
    <textBlock id="i-9df4736861845a1b">Regeringen avser dessutom att återkomma i frågor som rör arbetshandikappade i såväl sysselsättningspropositionen som vårpropositionen senare i år. Regeringen och Socialdepartementet har uppdragit åt en särskild utredare att se över den arbetslivsinriktade rehabiliteringen. Ett delbetänkande är ute på remiss för närvarande.</textBlock>
    <textBlock id="i-9d8e7d5ce5e137c6">Åtgärder vidtar vi alltså. Jag ska titta på lönebidragen. Jag delar synen på problemet med det här.</textBlock>
    <textBlock id="i-a5275d333b62f5e3">Men jag vill också säga att med de förslag som vi lägger fram nu när det gäller aktivitetsgarantier och den typen av åtgärder, samt att få arbetsgivaren mer öppen och förstå sina anställda funktionshindrade tror jag nog att regeringen ska kunna hantera detta på ett bra sätt.</textBlock>
    <textBlock id="i-cc9201f8ec88e566">Vi är generösa när det gäller arbetsmarknadspolitiska medel, vilket jag hoppas att fler partier här i kammaren kan vara.</textBlock>
  </contentBlock>
  <contentBlock page="0" id="i-c18e4d7528910724">
    <textBlock id="i-4fdaf6ff4dea24e0">Anf.  83  RAGNWI MARCELIND (kd):</textBlock>
    <textBlock id="i-f17c54b8768ada76">Herr talman! Kristdemokraterna var i alla fall generösare med 30 miljoner när det gällde lönebidragen.</textBlock>
    <textBlock id="i-44d15ed19e248611">När det för övrigt gäller arbetsmarknadspolitiken skulle jag gärna föra en lång debatt med Björn Rosengren om det paket som Kristdemokraterna har för att förändra arbetsmarknadssituationen i Sverige.</textBlock>
    <textBlock id="i-12ac35744691d506">Med det skulle vi genast få se att många fler människor skulle komma ut i arbete.</textBlock>
    <textBlock id="i-863a6d3cc67fb30d">Björn Rosengren säger att det finns andra former för att få ut de arbetshandikappade i arbete. Det var precis det som jag efterlyste i min fråga alldeles nyligen. Det finns nämligen en stelbenthet. Vi behöver en större flexibilitet för att kunna lösa detta. Vi kan inte samtidigt som vi lagmässigt låser in det hela säga att vi inte kan använda andra stöd för att få människor att rehabiliteras ut i arbete. Då har vi låst oss på lönebidrag, och i så fall måste Björn Rosengren komma med tydliga förslag.</textBlock>
    <textBlock id="i-08e792daa3eda0c6">Björn Rosengren säger att regeringen ska återkomma i vårpropositionen. Enligt de uppgifter jag har fått kommer det inte att komma några nya pengar till de arbetshandikappade förrän nästa år. Det tycker jag i sig är tragiskt. Det finns nämligen människor i mitt län som har gått i ett år och väntat på att anställningsstoppet ska ta slut. Man säger att vi ska komma överens, men det enda sättet att komma överens med mig är att se till att de arbetshandikappade får jobb i Gävleborgs län. Jag tycker att anställningsstoppet är oetiskt mot bakgrund av de ambitioner vi har.</textBlock>
    <textBlock id="i-fd8c326cbd240f64">Utredningen om den arbetsinriktade rehabiliteringen som har pågått har jag också tagit del av. Den är ännu mer oroväckande när man ser på hur utvecklingen kommer att bli framöver. Den passiva kontantersättningen för ohälsa är nu 72 miljarder, och vi vet att det bara är 13 % som får rehabiliteringsinsatser.</textBlock>
    <textBlock id="i-d3ec215883b33716">Samtidigt vet vi också att det blir två till fyra gånger fler sjukskrivna per år som behöver rehabilitering.</textBlock>
    <textBlock id="i-c797c2cb49b70d0d">Det kommer alltså att behövas ännu mer resurser,</textBlock>
    <textBlock id="i-2b2344a25138e19e">Björn Rosengren. Det är bara att börja på en gång och öppna plånboken! Tack för mig!</textBlock>
  </contentBlock>
  <contentBlock page="0" id="i-ce655844e8872bc7">
    <textBlock id="i-ffca56d9962a5d81">Anf.  84  Näringsminister BJÖRN ROSEN-</textBlock>
    <textBlock id="i-6ece61ca5c177271">GREN (s):</textBlock>
    <textBlock id="i-105a9559629a350f">Herr talman! Jag vill återgå till detta: Man kan inte å ena sidan vilja skära i arbetsmarknadspolitiken, å andra sidan beklaga att regeringen inte är tillräckligt ambitiös.</textBlock>
    <textBlock id="i-5e8164847928ed98">Det finns andra åtgärder, t.ex. den s.k. aktivitetsgarantin. Den ger möjligheter att man som heltidsanställd kan få en hel del åtgärder - från utbildning till arbete och mycket annat. Detta kan stämma överens med många funktionshandikappade. Det är en åtgärd som vi nu har tagit fram och som vi kommer att presentera som en generell åtgärd över hela Sverige. Nu finns den som pilotåtgärd i 44 kommuner. Jag menar att detta är en bra åtgärd, och det finns också andra åtgärder som man kan pröva.</textBlock>
    <textBlock id="i-70dd0d51d19cd2d4">Vad budgetförhandlingarna slutar i, och vad kd kommer att föreslå när det gäller pengar till arbetsmarknadspolitiken, till de arbetslösa och de funktionshandikappade ska jag mycket noggrant studera.</textBlock>
    <textBlock id="i-cb4ce040afd5e209">Jag hoppas få återkomma om det här i kammaren.</textBlock>
  </contentBlock>
  <contentBlock page="0" id="i-4c59fd1ed1a689c0">
    <textBlock id="i-162cc06ef01916b3">Överläggningen var härmed avslutad.</textBlock>
  </contentBlock>
  <contentBlock page="0" id="i-e08eadde91b7cb43">
    <textBlock id="i-e65dd6d9b561e221">16 §  Svar på interpellation 1999/2000:227 om alkolås</textBlock>
  </contentBlock>
  <contentBlock page="0" id="i-1a49f2079d271442">
    <textBlock id="i-8b3292273796e3e4">Anf.  85  Näringsminister BJÖRN ROSEN-</textBlock>
    <textBlock id="i-435662d9dea8d7e4">GREN (s):</textBlock>
    <textBlock id="i-8fb7fe060bca1bd7">Herr talman! Jan-Evert Rådhström har frågat mig om jag är beredd att utvidga försöken med alkolås i personbilar till att omfatta hela riket.</textBlock>
    <textBlock id="i-0716dac6c9683699">Låt mig först framhålla att jag anser att försöksverksamheten med alkolås är utomordentligt viktig för att öka trafiknykterheten och därmed trafiksäkerheten.</textBlock>
    <textBlock id="i-4b215ef788182ce9">Sedan 1999 har personer folkbokförda i Stockholms, Östergötlands och Västerbottens län som gjort sig skyldiga till trafiknykterhetsbrott möjlighet att få villkorlig körkortsåterkallelse. Villkoret medger rätt att inom Sverige köra viss personbil som utrustats med alkolås. Personen ska förbinda sig att genomgå läkarundersökning m.m.</textBlock>
    <textBlock id="i-5742d4f35eb5463d">Ett av syftena med försöksverksamheten är att få erfarenhet av alkolås i Sverige utan att behöva göra alltför stora investeringar som kan vara bortkastade om alkolåset inte visar sig ge önskvärt resultat.</textBlock>
    <textBlock id="i-74e8c04695796101">Innan vi kan utveckla verksamheten till att gälla i hela Sverige måste vi därför låta projektet löpa och utvärderas enligt ursprungliga intentioner. Jag är därför inte  beredd att låta utvidga projektet innan det finns redovisade resultat av försöksverksamheten.</textBlock>
    <textBlock id="i-f58f56268607cfec">Enligt Vägverket deltar för närvarande 86 personer i projektet, vilket är jämförbart med andra internationella försök. Som Jan-Evert Rådhström påpekat har några större problem med utrustning, handläggning m.m. inte förekommit. Försöksverksamheten kommer att kunna utvärderas på ett bra sätt, med de begränsningar den i dag har och den tillströmning av deltagare som nu råder.</textBlock>
    <textBlock id="i-b8dbbee010c59056">Jag vill i detta sammanhang även framhålla det frivilliga projekt med alkolås som har startats inom ramen för kvalitetssäkring av transporter. Tre företag</textBlock>
    <textBlock id="i-687d0609d3aea2a0">- Dala buss, Maser frakt och Taxi Uppsala - utrustar vardera 100 fordon med alkolås, totalt 300 stycken.</textBlock>
    <textBlock id="i-2da25c9fa7b21802">Försöket kommer att pågå under två år, varefter det säkert kommer att kunna göras en värdefull jämförelse med de erfarenheter som kommer från de nationella försöken med alkolås.</textBlock>
  </contentBlock>
  <contentBlock page="0" id="i-fb4bdb9b6ec964e5">
    <textBlock id="i-6f5cecc57b52cfd0">Anf.  86  JAN-EVERT RÅDHSTRÖM (m):</textBlock>
    <textBlock id="i-62c654bdd118021a">Herr talman! Jag vill börja med att tacka näringsministern för svaret, även om jag redan nu förstår att näringsministern tänker att Rådhström naturligtvis inte är nöjd. Det är mycket riktigt. Jag är inte nöjd -</textBlock>
    <textBlock id="i-ce7b4624767bf03b">inte denna gång heller.</textBlock>
    <textBlock id="i-b190bab7e485f605">Jag funderar i min interpellation på om detta projekt hade kunnat utvidgas till hela riket. Det står i svaret att vi måste få erfarenheter i vårt land av detta.</textBlock>
    <textBlock id="i-5b1c9df643dba378">Vi vet att det har fungerat i USA och Kanada i över tio år. Vad är det som skiljer de svenska förhållandena från dessa förhållanden och som gör att det eventuellt inte skulle fungera här? Det är ingen skillnad på bilarna. Det är ingen skillnad på alkoholen. Jag skulle vilja fråga näringsministern vad det är som är skillnaden. Vi måste göra något specifikt här.</textBlock>
    <textBlock id="i-a4759338cc1fda79">Det underlag som vi har räcker för en utvärdering.</textBlock>
    <textBlock id="i-918b58c571dbfff2">Det är helt uppenbart att jag och näringsministern har helt olika källor när vi tar oss an denna fråga. När jag talar med Vägverket och med Länsstyrelsen i Stockholm är de bekymrade - ytterligt bekymrade - över att deltagandet är för litet. Det är just därför jag tycker att detta borde och skulle kunna  utökas till hela vårt land.</textBlock>
    <textBlock id="i-8fa02bce9492bc2a">Ska vi behöva vänta i fem år och se dödsolyckor på grund av att någon eventuellt får ett återfall? Det får tragiska verkningar. Detta är ett enkelt sätt att undvika det. Jag hör ständigt diskussionen om nollvisionen och om att vi ska försöka minska dödstalet på våra vägar. Det är mycket enkelt för näringsministern att utan stora kostnader se till att vi får ett minskat antal dödsolyckor.</textBlock>
    <textBlock id="i-477071ca809b7300">Enligt officiell statistik är 9 % av dödsolyckorna alkoholrelaterade. Tyvärr är väl den siffran egentligen dubbelt så hög, eftersom vi inte kontrollerar om det finns alkohol i kroppen med mindre än att vi misstänker brott.</textBlock>
    <textBlock id="i-ecba189a2f3225cd">Jag skulle också vilja ge näringsministern en liten berättelse från verkligheten. Jag är övervakare för en person i Värmland. Han är dömd till behandling. Han har naturligtvis blivit av med körkortet. Han måste komma på återbesök. Vi är ett stort antal människor som hjälper honom att komma till sina återbesök. En gång inträffade det att han inte fick tag på någon.</textBlock>
    <textBlock id="i-a91d9cb33ff423fa">Ingen kunde hjälpa honom. Tyvärr tog han sin bil -</textBlock>
    <textBlock id="i-60d25c685fe4b15f">nykter, naturligtvis - för att åka till ett behandlingsmöte. Han åkte dit för olovlig körning.</textBlock>
    <textBlock id="i-5a8d54747e3c37d7">Med hjärtat kan man kanske tycka en sak. Jag vet att han gjorde fel. Men det är synd att han inte bodde i ett annat län, där han kunde ha fått ett alkolås. Nu bodde han i Värmland, och då fick han inte den möjligheten utan gjorde sig skyldig till en lagöverträdelse. Detta tycker jag att vi skulle undvika.</textBlock>
    <textBlock id="i-88d269ed49055105">Det finns människor som vill försöka leva ett nyktert liv, men de förlorar mycket på grund av att de blir socialt fullständigt isolerade när de dessutom kämpar med en mycket svår sjukdom.</textBlock>
  </contentBlock>
  <contentBlock page="0" id="i-bdbc6be0307f6713">
    <textBlock id="i-31da24d4abc5edd2">Anf.  87  Näringsminister BJÖRN ROSEN-</textBlock>
    <textBlock id="i-4ded649fdc1329ea">GREN (s):</textBlock>
    <textBlock id="i-7692a0433c7465ca">Herr talman! Nu pågår en försöksverksamhet. Det är 86 stycken som deltar i denna. Man kan också räkna in dem som nu frivilligt deltar. Det är alltså en mängd yrkeschaufförer som deltar. Jag nämnde några. Det är ungefär 300.</textBlock>
    <textBlock id="i-595f2ddf5f1a4890">Jag anser att det nu är viktigt att få en utvärdering av detta. Jag har inte för avsikt att vidta några åtgärder förrän den försöksverksamheten är klar och vi har gjort en utvärdering. Då ska jag be att få återkomma om detta här i kammaren.</textBlock>
  </contentBlock>
  <contentBlock page="0" id="i-d6f85645879cf553">
    <textBlock id="i-18ea2fec71f67ea3">Anf.  88  JAN-EVERT RÅDHSTRÖM (m):</textBlock>
    <textBlock id="i-8d2c6a0507312ca2">Herr talman! Jag förstår att näringsministern inte vill ha någon större debatt om detta. Det är enkelt att säga att det är en försöksperiod. Men låt mig förstå varför vi ska behöva ha fem års försök när utrustningen har funnits ute i världen i ett tiotal år. Fem års försök i Sverige innebär trots allt ytterligare dödsfall.</textBlock>
    <textBlock id="i-7831fd62443d0de2">I lagtexten står det om upprepade försök även i försökslänen. Det är därför en del åker ur. Det kanske inte hör till dagens ärende, direkt, men jag skulle vilja att näringsministern tar detta med sig. Man åker ur projektet om det upprepade gånger visar sig att man har någonting i utandningsluften så att bilen inte startar, som det står i lagtexten. Länsstyrelsen är mycket bekymrad över att lagtexten är så hårt skriven.</textBlock>
    <textBlock id="i-4620bdffadf53560">Men det innebär faktiskt, kanske lite ironiskt, att bilen inte startar om den som deltar i projektet och kör sin bil nykter blir hungrig och köper sig en korv med senap. Då får man en markering, och risken är att man åker ur projektet. Så är det enligt Stockholms länsstyrelse.</textBlock>
  </contentBlock>
  <contentBlock page="0" id="i-643f16d8630ce6b2">
    <textBlock id="i-c4302dae62ab5005">Anf.  89  Näringsminister BJÖRN ROSEN-</textBlock>
    <textBlock id="i-e71f73b51a1f0e13">GREN (s):</textBlock>
    <textBlock id="i-a860c8ade95465ec">Herr talman! Jag anser än en gång att projektet ska slutföras och att det ska bli en utvärdering. Däremot är jag öppen för att föra en diskussion med</textBlock>
    <textBlock id="i-10ac47df6b88dcd1">Vägverket om att det inte behöver hålla på i så många år. Det är en lång tid. Jag kan säga att jag redan har förberett en diskussion med dem om detta. Det hoppas jag ska vara möjligt.</textBlock>
    <textBlock id="i-4bb62e84237e22aa">Det är också viktigt att vi inte nu säger att vi sätter in alkolås i alla bilar och att folk sedan får supa och bete sig som de vill. De kan inte starta bilen, men det finns ju andra bilar som inte är deras egna. Det ligger i detta projekt att man ska förändra sitt beteende. Vi kan inte bara sätta in alkolås och på så sätt försöka förhindra att de kör bil. Det handlar också om att de ska förändra sitt beteende. De kan som sagt alltid ta en annan bil.</textBlock>
    <textBlock id="i-cf5f755174f91522">Det är därför man går in i detta projekt med väldigt hårda villkor. Här är villkoret att man är nykter och att man inte sätter sig i bilen när man är berusad.</textBlock>
    <textBlock id="i-abca894c239d7b36">Sedan får man inte i gång bilen. Det är kanske tur, det.</textBlock>
    <textBlock id="i-5f9963c99f626c9f">Poängen är faktiskt att de ska ändra sitt beteende.</textBlock>
    <textBlock id="i-306084f2f0b7676f">Det är det som de skriver i sitt kontrakt och som de är beredda att göra. Det är villkoret för att de ska få köra bil.</textBlock>
  </contentBlock>
  <contentBlock page="0" id="i-b148e6ee9c1d2ef8">
    <textBlock id="i-d425b566f8cfb75d">Anf.  90  JAN-EVERT RÅDHSTRÖM (m):</textBlock>
    <textBlock id="i-3da35ea02a877b95">Herr talman! Vi är helt överens om det sista som näringsministern sade, nämligen att de ska ändra sitt beteende. Men jag vill att näringsministern tar med sig det sista som jag sade om vad jag hade hört från länsstyrelsen. Inte ens näringsministern menar väl att vi ska behöva ta bort senapen från korven, vilket det här kan innebära.</textBlock>
    <textBlock id="i-b1f62512dea43bd8">Jag känner en stor tacksamhet över att näringsministern från det att jag fick svaret nu ändrar sig och är beredd att förkorta projekttiden. Det kommer med all säkerhet att innebära att hela landet kommer att få den här möjligheten när vi har fått den här utvärderingen gjord. Jag är nämligen övertygad om vad resultatet kommer att bli. Även om jag inte når ända fram, att vi ska ha försöksprojektet i hela vårt land, behöver man åtminstone inte i stora delar av landet vänta i fem år på det här.</textBlock>
    <textBlock id="i-30772d70b6b8235a">Det kommer säkert att tas emot med stor tacksamhet från övriga Sverige att näringsministern nu har gjort det här ändrade ställningstagandet. Tack!</textBlock>
  </contentBlock>
  <contentBlock page="0" id="i-3d74f70ca9d0f755">
    <textBlock id="i-1aaa2e912f0a7998">Överläggningen var härmed avslutad.</textBlock>
  </contentBlock>
  <contentBlock page="0" id="i-cbfb33c94e89b8d6">
    <textBlock id="i-f3978851734f872b">17 §  Svar på interpellation 1999/2000:252 om grundskoleelevers arbetsmiljö</textBlock>
  </contentBlock>
  <contentBlock page="0" id="i-a3fd9d306f75ae7a">
    <textBlock id="i-c5dc39fc272c9e0c">Anf.  91  Statsrådet INGEGERD WÄRNERS-</textBlock>
    <textBlock id="i-6e0ae8b29def413d">SON (s):</textBlock>
    <textBlock id="i-b049120ebbc7c672">Herr talman! Ulla-Britt Hagström har frågat vilka åtgärder jag avser vidta dels för att grundskoleelevernas arbetsmiljö bättre ska fokuseras som betydelsefull för lärandet, dels så att ohälsosamma lokaler uppmärksammas från ett nationellt perspektiv, dels för att öka skolornas intresse för ergonomin från elevernas perspektiv, dels så att elevskyddsombudens roll och uppgifter bättre uppmärksammas.</textBlock>
    <textBlock id="i-c1e856306e4e0f64">Arbetsmiljön i skolan är ett stort och viktigt område. Den har betydelse för både det fysiska och psykiska välbefinnandet och är en viktig förutsättning för lärandet. Att ha en väl fungerande arbetsmiljö är ett krav som alla i skolan har rätt att ställa.</textBlock>
    <textBlock id="i-84e8e1ca18e09b5d">Enligt den ansvarsfördelning som gäller mellan staten och kommunerna är det kommunerna som i egenskap av arbetsgivare och huvudman för skolan tillsammans med rektor ansvarar för att skolan har en bra arbetsmiljö. Detta innefattar lokaler, inomhusmiljö och utemiljö för elever och personal som dagligen vistas i skolans lokaler.</textBlock>
    <textBlock id="i-5178f50cdb6aa645">Skolverket fick i regleringsbrev för 1998 i uppdrag att effektivisera sitt samarbete med Arbetarskyddsverket i frågor som gäller skolornas fysiska och psykosociala arbetsmiljö. I uppdraget ingick att göra en beskrivning av myndigheternas tillsynsverksamhet på området samt lämna förslag på en effektivare samordning. Skolverket och Arbetarskyddsverket kommer att utveckla sitt samarbete med utgångspunkt från de diskussioner som förts i samband med uppdraget. Viktiga utvecklingsområden är en genomgång av gällande lagstiftning samt hur elevernas möjligheter till inflytande över sin arbetsmiljö kan öka genom elevskyddsombuden. Skolverket kommer att redovisa resultatet av samverkan i september</textBlock>
    <textBlock id="i-c5897468b1223144">2000.</textBlock>
    <textBlock id="i-0dcc4b6c7deb3d71">I Skollagskommitténs uppdrag ingår bl.a. att göra en översyn, och vid behov föreslå förändringar för att stärka barns, ungdomars och vuxnas säkerhet, skydd och trygghet i barnomsorgs- och skolverksamheten, särskilt avseende arbetsmiljö- samt hälso- och sjukvårdslagstiftningen. Undersökningen ska även behandla frågor kring kränkande behandling.</textBlock>
    <textBlock id="i-2d01a5a935795c99">För skolans arbetsmiljö gäller samma regler som för andra arbetsplatser. I arbetsmiljölagen finns bestämmelser för hur arbetsmiljön bör vara utformad.</textBlock>
    <textBlock id="i-bc8462479c089a4c">Elever omfattas av arbetsmiljölagen från det första året i skolan. Det huvudsakliga ansvaret vilar på arbetsgivaren, i detta fall rektor och kommunen. Arbetarskyddsstyrelsen reglerar i olika författningar hur arbetsmiljön ska utformas och olika gränsvärden för områden som ventilation och buller m.m. Yrkesinspektionen är tillsynsmyndighet för detta område.</textBlock>
    <textBlock id="i-78ab787803b4fa89">Förskolor och skolor har nu möjlighet att utnämnas till miljöskolor av Skolverket om de uppfyller vissa kriterier. Ett av kriterierna är fysisk miljö som handlar om skolans lokaler och byggnader. Det innebär att byggnaden inte får påverka hälsan på ett negativt sätt. Användningen och förekomsten av skadliga ämnen ska avvecklas och ersättas av bättre material.</textBlock>
    <textBlock id="i-2e7c9157197253f7">Ergonomi ur elevernas perspektiv är en fråga som är lika viktig som ergonomi ur personalens perspektiv. Båda perspektiven ska vara rådande när man behandlar frågan i skolornas arbetsmiljögrupper och samverkansgrupper. Ergonomi nämns också i kursplanen för ämnet idrott. Ett av målen är att eleverna ska kunna tillämpa kunskaper i ergonomi i vardagliga sammanhang.</textBlock>
    <textBlock id="i-19832ffe521b3f07">Som avslutning vill jag säga att det pågående arbetet framför allt med miljöskolor och skollagsöversynen kommer att verka för att arbetsmiljöfrågorna får en allt starkare betoning ute på den enskilda skolan.</textBlock>
  </contentBlock>
  <contentBlock page="0" id="i-be8eaa2baf8cd08e">
    <textBlock id="i-e6f3813ebeb74271">Anf.  92  ULLA-BRITT HAGSTRÖM (kd):</textBlock>
    <textBlock id="i-956534debda7bef2">Herr talman! Jag vill tacka skolminister Ingegerd</textBlock>
    <textBlock id="i-d36119bb0d790d18">Wärnersson för svaret. En arbetsplats där man känner trivsel är stimulerande och utvecklande. Vad gör en arbetstagare som inte trivs? Han eller hon kanske byter arbete. Vad gör elever som inte trivs? Byter de skola? Det gör de sällan.</textBlock>
    <textBlock id="i-13974fa77f96ad73">Uppslaget till denna interpellation fick jag när jag lyssnade till en disputation av Jan-Olof Hellsten kring avhandlingen Skolan som barnarbete och utvecklingsprojekt. En studie av hur grundskoleelevers arbetsmiljö skapas - förändras - förblir som den är.</textBlock>
    <textBlock id="i-1dc7df32f8d3128b">Avhandlingen berör egentligen två delar av arbetsmiljön, en mera fysisk och en som gäller läxläsning som stressmoment. Jag har valt att lyfta fram såväl fysisk som psykisk arbetsmiljö. Jag har dock inte berört läxläsning, eftersom jag själv är en förespråkare för läxor i rimliga proportioner.</textBlock>
    <textBlock id="i-2bcd715b3fc01675">Vissa delar av det här ligger givetvis under kommunens ansvar, men Skolverket har ett kontrollansvar. Det som slog mig var att jag kände igen så mycket nu när jag har fått skolan på lite avstånd och inser hur det är. Jag har tidigare genom diskussioner med miljöminister Kjell Larsson talat mycket om ett nationellt program, Det sunda huset, och om hur viktigt det är att förskolor och skolor har hälsosamma lokaler. 25 % av skolans kostnader går till lokaler.</textBlock>
    <textBlock id="i-38e8dc5b9a815fd1">Ändå finns det inte speciella krav på kvalitetsmärkning eller ens krav på hälften av den luftströmning som krävs på ett kontor. Den luftkvalitet som arbetsmiljölagen kräver garanteras inte. Möblering, stolar m.m. är inte kontrollerade ergonomiskt från barnens perspektiv. Stolar i en matservering som använts av fem matlag barn per dag under tjugo års tid ifrågasätts egentligen inte. Det ska vara så i en skola. Elever i grundskolan visats ofta i lokaler där luft-, ljudoch ljusförhållanden och övriga arbetshygieniska förhållanden inte är tillfredsställande. Det har visat sig att det blir allt vanligare med huvudvärk hos grundskolans elever.</textBlock>
    <textBlock id="i-1a07b00449db74d4">Herr talman! Jan-Olof Hellsten tar i sin avhandling upp en så banal fråga som toaletterna i skolan.</textBlock>
    <textBlock id="i-c0acbca9db592773">Det pratar vi egentligen inte om, men det finns mycket övrigt att önska. Och han har faktiskt rätt när han säger att alla barn inte vågar gå på toaletten på rasten.</textBlock>
    <textBlock id="i-7900a259e2658195">De kan vara rädda för att kompisarna ska rycka upp dörren. Och de får inte gå på toaletten under lektionerna. Skolhälsovården har faktiskt uppmärksammat att urinvägsinfektioner har uppstått eftersom en del flickor inte har kissat i skolan. Det är kanske inte lämpligt att diskutera här, men jag tycker att det är viktigt för miljön, trivseln och välbefinnandet.</textBlock>
    <textBlock id="i-f65d90854b440286">Arbetsmiljön är viktig för elevernas utveckling och prestationer. Ohälsosamma skollokaler, sliten inredning och uttjänta, omoderna läromedel hämmar elevernas trivsel och lust att lära. Elevskyddsombudens roll måste därför stärkas. Det har jag fått allt tydligare klart för mig. Skolverket måste uppmärksamma kommuner som bryter mot arbetsmiljölagen för elever.</textBlock>
    <textBlock id="i-b11fcb99df56b5f1">Jag tycker att skolministerns värdegrundssatsning är väldigt viktig. Det gäller den psykiska arbetsmiljön men även den fysiska arbetsmiljön. Vi måste uppmärksamma båda delarna. Elever i grundskolan upplever sig kränkta av ett grovt språk och tillmälen från andra elever. Det gör kanske att en lektion blir förstörd. Därför är värdegrundsarbetet så viktigt. Det är också viktigt med en trygg och sund arbetsmiljö.</textBlock>
    <textBlock id="i-d5a908edece5652e">Elevskyddsombuden har en viktig roll och får inte bara finnas som en papperstiger på skolorna. Därför skulle jag vilja att skolministern talar om just hur elevskyddsrollen kan utvecklas när det gäller arbetsmiljön för våra elever i skolan.</textBlock>
  </contentBlock>
  <contentBlock page="0" id="i-4da87ffdf021aea8">
    <textBlock id="i-97cdc0884deb821d">Anf.  93  Statsrådet INGEGERD WÄRNERS-</textBlock>
    <textBlock id="i-a882ebf2f84d8ff2">SON (s):</textBlock>
    <textBlock id="i-088f9ee0d19a0a55">Fru talman! Det är bra att Ulla-Britt Hagström har väckt den här interpellationen. Vi diskuterar ju ofta den ena sidan av skolan, nämligen elevernas resultat.</textBlock>
    <textBlock id="i-b2bbe12bd73ac8c5">Men för att nå ett bra resultat är det, precis som Ulla-</textBlock>
    <textBlock id="i-29efe345037b54e6">Britt Hagström säger, viktigt att miljön runtomkring också är bra.</textBlock>
    <textBlock id="i-fa3ace818b801d59">Frågan är då hur skollokalerna ser ut. Ofta brukar vi i debatterna hänvisa till nedskärningsåren under</textBlock>
    <textBlock id="i-ac68f85dbaecf79d">90-talet. Men när det gäller skolorna och skollokalerna har det nog varit bristfälligt och eftersatt under en betydligt längre period. Det kan egentligen inte skyllas på att vi har haft de här tio åren med nedskärningar.</textBlock>
    <textBlock id="i-844ca290ff8b10dc">För att nu se längre än tio år tillbaka byggdes det en hel del skollokaler in på 70-talet som sedan har förblivit i samma skick. När man reste runt på den tiden, ett antal år tillbaka, var det få kommuner som satsade på renovering eller ombyggnad. Allt var som det en gång var byggt. I dag när jag reser runt kan jag ändå se att det sker en satsning på den fysiska miljön.</textBlock>
    <textBlock id="i-0c3dc3d0a7b938f3">Många kommuner börjar nu lägga planer som är långsiktiga och kanske kommer att ta många år. Man anpassar skollokalerna efter de krav som läroplanen ställer på flexibla miljöer, och man rustar upp efterhand.</textBlock>
    <textBlock id="i-6d30f01c7e59ad92">Ulla-Britt Hagström var inne på stolar. Det är ett väldigt typiskt exempel: Tittar man på hur barnen sitter ser man att det också är väldigt olika. En del sitter på gamla stolar som egentligen är fullständigt omöjliga för ryggen, medan man i andra fall har börjat satsa på att rusta upp klassrum efter klassrum när det gäller stolar. Det kostar givetvis pengar, men jag tycker ändå att jag börjar se en positiv tendens mot att man gör de här förbättringarna, sådana här yttre åtgärder.</textBlock>
    <textBlock id="i-c3ff5cb13f230011">Fortfarande har vi dock områden som t.ex. ventilationen, som rör alla våra allergiska barn. Här har vi fått en lag för några år sedan som är väldigt tydlig mot kommunerna, men vi kan ändå se att det brister.</textBlock>
    <textBlock id="i-a8d4d08016c379e8">Vissa kommuner har, just genom inspektionerna, ålagts vite när det gäller ventilationen. Andra har inte varit utsatta för kontrollen, och då är ventilationen fortfarande dålig. På hela det här området finns det brister.</textBlock>
    <textBlock id="i-d4d610b72ce6bcf0">När det gäller eleverna är det viktigt att se till att våra elevrepresentanter, de som sitter i våra elevkårer, också ges möjlighet att påverka sin miljö. Vi förbereder nu inom departementet förslag som vi fått från</textBlock>
    <textBlock id="i-35c5d46da2fd809f">Sveriges elevråd, Svea kallat. De punkter som bereds är att ge elevråden samma ställning som lärarnas fackliga organisationer när det gäller medbestämmande och informationsspridning - då är det arbetsmiljöfrågorna vi pratar om - och att ge elevskyddsombuden samma rättsliga och praktiska status som lärarnas skyddsombud, dvs. när man sitter i kommittéer för de här frågorna. En tredje fråga är att ge elevrådens aktiva samma möjligheter till studiekompensation och stöd som elevskyddsombuden får.</textBlock>
    <textBlock id="i-7d4c210548875bce">Här har vi ändrat gymnasieförordningen.</textBlock>
    <textBlock id="i-9dc2ea43e6c2b1e2">Vi bereder alltså. Jag tycker att de här frågorna är oerhört viktiga och angelägna. Jag är väldigt glad att också elevorganisationerna driver dem och ser att arbetsmiljöfrågorna är viktiga om man ska lyckas totalt i skolan.</textBlock>
  </contentBlock>
  <contentBlock page="0" id="i-d81b95a44c81c0d4">
    <textBlock id="i-e2cec91ff899b285">Anf.  94  ULLA-BRITT HAGSTRÖM (kd):</textBlock>
    <textBlock id="i-02f937f1cdcc34ca">Fru talman! Tack, Ingegerd Wärnersson. Det här är oerhört viktiga frågor. Jag har en känsla av att elevskyddsombuden särskilt på grundskolan inte riktigt vet sin roll. Jag tror att vi kan göra mycket där för att stärka dem. Det är lättare på gymnasieskolan.</textBlock>
    <textBlock id="i-aff6e26dd71026a2">Det är också så att många skolor fortfarande inte uppfyller läroplanens krav. Om det vore så på andra arbetsplatser skulle folk reagera. Jag är medveten om att detta är kommunal mark, men det får inte kännas legitimt att skolan kan se ut som den gör medan omvärldsutvecklingen går så snabbt framåt.</textBlock>
    <textBlock id="i-fd79d60f660d98e8">Jag förstår att Ingegerd Wärnersson ser mycket nytt. Vi ser tekniska hjälpmedel, vi ser datorer och vi ser en och annan musikanläggning osv. när vi är ute.</textBlock>
    <textBlock id="i-dfa0fd29e3e1f190">För ett tag sedan var det mycket demonstrationsvisningar av ergonomiskt riktiga bänkar. Men det blev bara en kortvarig trend. Kommunerna upptäckte att man inte hade råd att köpa in dem, och så blev det liksom glömt.</textBlock>
    <textBlock id="i-da57999830e765f8">Jag hoppas mycket på den samverkanssatsning som Skolverket och Arbetarskyddsstyrelsen gör. Jag ser fram emot den redovisning om elevskyddsombuden som Ingegerd Wärnersson säger att vi får i september.</textBlock>
    <textBlock id="i-dfd1e815efb18a37">Jag inser att skolministern får alltmer av skolproblem att lösa. Alla samhällets problem hamnar på något sätt hos skolministern. Det innebär inte att jag är omedveten om att det finns skolor med både fysiskt och psykiskt bra arbetsmiljö, men det finns för många undantag.</textBlock>
    <textBlock id="i-f4f7c53838cdc956">Fru talman! Ofta när man talar om skolans arbetsmiljö handlar det om lärarnas arbetsmiljö. Och den är ju mycket viktig - det finns alltför mycket av stress, uppgivenhet och utbrändhet. Men man talar inte på samma sätt om elevernas arbetsmiljö. För eleven handlar ofta arbetsmiljön om hur den påverkar utveckling och prestationer. Enligt Arbetslivsinstitutet löper 20 % av lärarna stor risk för allvarlig ohälsa och långtidssjukskrivningar. Liknande diskussioner förekommer inte när det gäller eleverna i skolan.</textBlock>
    <textBlock id="i-c68a4f355a96735d">Allergiska elever får massmedial uppmärksamhet under en tid, men sedan glöms de ofta bort för andra nyheter. Miljömedvetenheten i skolans vardagsarbete är för låg i dag. Det skrivs mycket om störande barn, men det talas inte om överansträngda barn. Elevskador behandlas inte i mer än 20 % av de kommunala skolplanerna, har jag erfarit när jag har studerat detta.</textBlock>
    <textBlock id="i-320b82fccf8391cc">Fru talman! Jag skulle önska att regeringen kunde tillsätta en värdekommission. Till denna skulle elever, lärare och föräldrar kunna skriva om visioner om trygga och harmoniska skolor. De skulle kunna berätta om skolsituationen, både den fysiska och den psykiska.</textBlock>
    <textBlock id="i-c336e3c191392654">Ta det vanliga tillmälet "hora". Jag läste en intervju i DN med ett antal ungdomar som sade att det ses som en öppningsfras till ett samtal. Men den elev som tar detta till sig kan ju inte känna sig särskilt uppmuntrad eller ha lust att lära. Flera lektioner kan egentligen gå till spillo därför att man blir så sårad.</textBlock>
    <textBlock id="i-d00f4a44371ec472">Det handlar då inte enbart om att bli sårad utan också om att bli hindrad i sin utveckling och sitt lärande, en kränkning som vuxna kanske inte ens märker eller får reda på.</textBlock>
    <textBlock id="i-e29cb7b806304784">Min fråga till skolministern rör just detta med en värdekommission: Skulle det vara genomförbart att skapa någon nationell kommunikationsled liknande</textBlock>
    <textBlock id="i-9dbc58dcc5de55d2">BRIS, Barnens rätt i samhället, kanske benämnd</textBlock>
    <textBlock id="i-606675ec7c25b23a">Skolelevers rätt i samhället, eller någon annan sådan kanal?</textBlock>
  </contentBlock>
  <contentBlock page="0" id="i-e1c5aae656d78710">
    <textBlock id="i-317cf4957588bdb0">Anf.  95  Statsrådet INGEGERD WÄRNERS-</textBlock>
    <textBlock id="i-96bf26a5d32eec35">SON (s):</textBlock>
    <textBlock id="i-af8d4bd3d78d782f">Fru talman! Jag vill åter säga att jag håller med</textBlock>
    <textBlock id="i-75bc99d38f133f08">Ulla-Britt Hagström i fråga om hur lokalerna har sett ut. Jag tog de positiva exempel som jag har mött, men jag tycker fortfarande att kommunerna har haft många år på sig att kontinuerligt förändra och förbättra sina lokaler. Detta är ett eftersatt område. Det gäller hur bänkar ser ut, hur gardiner ser ut, hur toaletter ser ut osv. på många av skolorna.</textBlock>
    <textBlock id="i-c2c7a9ff6ca9a87f">Man brukar ibland säga att när man har lyft på taket till en skola har det sett likadant ut som när man själv gick i skolan. Så små har förändringarna varit.</textBlock>
    <textBlock id="i-b86e74b2cb16d889">När jag själv en gång började som lärare hade jag förmånen att få vara på en skola som helt var byggd efter de intentioner som läroplanen hade. Men plötsligt upphörde den här byggnationen, och man utformade inte längre lokaler efter de behov som skolan faktiskt har.</textBlock>
    <textBlock id="i-eaf81716d13e6320">Här finns mycket att göra, och här tror jag att vi kan ha en ständig dialog med våra kommunpolitiker om att åtminstone göra en långsiktig planering för hur man kan förbättra kommunens skolor.</textBlock>
    <textBlock id="i-36f71ed5dd7a1cd5">Vi har ingen kommission, men i samband med vårt värdegrundsprojekt har vi bett väldigt många elever - runt 4 000 - att skriva brev till oss och berätta hur de ser på värdegrundsfrågor och hur de upplever sin situation i skolan. Nu har jag läst många av de här breven, vilket har varit väldigt roligt att göra. De har givetvis handlat om mobbning. De har handlat om hur man är mot varandra, vilket språk man använder. Men oerhört många av breven har handlat om mat och toaletter. Det är två viktiga delar i en elevs vardag.</textBlock>
    <textBlock id="i-11256ed257182921">Jag har också skrivit ett svar som kommer att publiceras i samband med att vi lämnar ifrån oss vårt slutdokument.</textBlock>
    <textBlock id="i-be770e8372da8d8e">Det är väl inte ofta vi diskuterar toaletter i riksdagen, men en gång lärde jag mig att när man besöker en skola ska man titta på hur toaletterna ser ut. Det talar väldigt tydligt om hur andan och stämningen är på en skola. Det ligger faktiskt mycket i det. Det är ett ställe som vi alla måste gå till och vittnar också om vilken inställning som finns på skolan. Jag har gjort det då och då när jag rest runt. Det stämmer verkligen. Det visar på andan.</textBlock>
    <textBlock id="i-9b83156f55f64657">Det som stod i rapporten om hur eleverna mår har alltså allvarliga konsekvenser som jag tror att det är viktigt att ta upp. Jag tycker också att det här ska påpekas för våra kommunpolitiker. Jag tycker att det är viktigt att den tillsyn som skolverk och Arbetarskyddsverket utövar tillsammans följs upp.</textBlock>
    <textBlock id="i-8eef4172f20fa8a8">Vem man ska vända sig till i framtiden när det gäller värderingsfrågor i den fysiska miljön är någonting som vi inte har funderat över på departementet.</textBlock>
    <textBlock id="i-f489fc9ffa01caf8">Det vi funderar över, och det avser jag att återkomma till, är hur man ska hitta ett forum som kommer att ha ett meransvar för värdegrundsfrågor i ett bredare perspektiv. Men vi är inte riktigt klara, så där återkommer jag.</textBlock>
  </contentBlock>
  <contentBlock page="0" id="i-032516cde4ae9707">
    <textBlock id="i-7784c6de8d9fe053">Anf.  96  ULLA-BRITT HAGSTRÖM (kd):</textBlock>
    <textBlock id="i-cff672e2abe58009">Fru talman! Jag tycker att det är väldigt bra att visa positiva exempel. Det ska vi göra. Allt positivt vi kan visa måste vi göra, eftersom det är ett så pass eftersatt område.</textBlock>
    <textBlock id="i-f51fffa1e326ea0d">Jag önskar också att skolministern kunde arbeta tillsammans med miljöministern så att vi kunde få ett sorts kvalitetsarbete för just förskolor och skolor.</textBlock>
    <textBlock id="i-48489b2f9e5290d9">En undersökning av 220 skolor visade faktiskt väldigt stora brister i fråga om fukt, mögel och ventilation. Det är svårt att få skolorna att t.ex. varudeklarera sina klassrum, tala om hur lång tid luften räcker för ett visst antal elever osv. Det är svårt att få kommunerna att bygga om efter läroplanens krav. Jag tror också på en samverkan mellan departementen vad gäller de här frågorna.</textBlock>
    <textBlock id="i-b8c731d3f6ad9aa9">Det vore väldigt bra om man kunde få en sammanfattande del av de 4 000 elevernas önskemål. Jag förstår att de skrivit under sekretess, men det kunde leda till att man får en bredare diskussion.</textBlock>
    <textBlock id="i-3f4edf2fa49ff16b">Jag har besökt skolor där rektor t.ex. tagit bort tvålen från toaletterna därför att det varit bus. Då står där kanske 100 elever som inte alls är skuld till detta och kan inte ens sköta sin hygien. Det blir väldigt mycket av kollektiv bestraffning i skolorna. Det skulle vi aldrig finna oss i på arbetsplatsen på det sättet.</textBlock>
    <textBlock id="i-c060a2e980eefbc3">Vi har väldigt mycket att tala om när det gäller de nära och som vi tycker så självklara och banala frågorna. De är tydligen väldigt viktiga för eleverna. Det visar skolministerns brev.</textBlock>
    <textBlock id="i-eacff38c66e23c14">Det var orden i avhandlingens underrubrik "- förändras - förblir som den är" som fick mig att liksom tänka till: Ska det vara så?</textBlock>
  </contentBlock>
  <contentBlock page="0" id="i-7a8a008f7d1a380f">
    <textBlock id="i-66dbd6f0d066bf64">Anf.  97  Statsrådet INGEGERD WÄRNERS-</textBlock>
    <textBlock id="i-0e8cd70063df4a1b">SON (s):</textBlock>
    <textBlock id="i-e145f2708e254e07">Fru talman! Jag går tillbaka lite till svaret som jag gav när det gäller just att Skolverket ska samarbeta med Arbetarskyddsverket om skolornas fysiska och psykosociala arbetsmiljö. Det uppdrag som vi gav</textBlock>
    <textBlock id="i-8cd9923e47c522e4">1998 visar att vi tycker att de här frågorna verkligen är angelägna.</textBlock>
    <textBlock id="i-9b385a151a2f333e">Det andra vi har gjort är utnämningen av  miljöskolor. På det viset vill vi få skolorna att aktivt arbeta för en bättre miljö som både kan handla om den fysiska miljön och om undervisningen och arbetsmiljöfrågor. Hittills är det 90 skolor som har anmält sitt intresse för att bli miljöskolor till Skolverket och 14</textBlock>
    <textBlock id="i-824993cf22986214">av dem har granskats och godkänts av Skolverket.</textBlock>
    <textBlock id="i-d0b2cc21d5f1b3a9">Det är givetvis få när man tittar på den totala andelen, men det är ändå en bit på vägen. Jag tror att för varje skola som blir godkänd sprider sig intresset. Jag läste om en skola häromdagen i tidningen. När detta får ett medialt intresse och många människor läser om det vill fler skolor vara med och bli miljöskolor.</textBlock>
    <textBlock id="i-434832aea884e5fd">Undersökningen har gjorts av Jan-Olof Hellsten som i sin avhandling tog upp den fysiska miljön, men också det som Ulla-Britt Hagström berörde liksom andra delar som framkallar stress hos eleverna. Det är väl bra att också ha en sådan doktorsavhandling att beakta när vi diskuterar resultaten i skolan. Vad man än tycker om läxor eller inte läxor tror jag att den pekade på vissa saker som skolan ska se till, nämligen samordningen av prov och läxor, så att det inte blir mångfalden som stressar utan att det blir en rimlig arbetssituation för eleverna.</textBlock>
    <textBlock id="i-b4775ed392a8fb4e">Jag har inte mer att tillägga till den här interpellationen. Jag tycker att det var viktigt att den kom upp.</textBlock>
    <textBlock id="i-be28618e5746b7d0">Det var bra att den ställdes. Vi får följa frågan och vi ska också se på resultatet som nu presenteras av</textBlock>
    <textBlock id="i-dd23938ea298e76c">Skolverket.</textBlock>
  </contentBlock>
  <contentBlock page="0" id="i-9334145254c836c8">
    <textBlock id="i-d8d53621117b693e">Överläggningen var härmed avslutad.</textBlock>
  </contentBlock>
  <contentBlock page="0" id="i-a938053fd57a869e">
    <textBlock id="i-ddd25c13e8205e2a">18 §  Anmälan om uppteckningar vid EU-</textBlock>
    <textBlock id="i-c5f2e897b77ade32">nämndssammanträde</textBlock>
  </contentBlock>
  <contentBlock page="0" id="i-0131a66b4e2c6a6a">
    <textBlock id="i-d67bc0c698bf2bcb">Tredje vice talmannen anmälde att uppteckning från EU-nämndens sammanträde fredagen den</textBlock>
    <textBlock id="i-f8fc997b4f3121fa">25 februari inkommit.</textBlock>
  </contentBlock>
  <contentBlock page="0" id="i-1c15fff5958f2b18">
    <textBlock id="i-6b403937ab14f8f2">19 §  Hänvisning av ärende till utskott</textBlock>
  </contentBlock>
  <contentBlock page="0" id="i-371389a4e5533e3a">
    <textBlock id="i-3ba37d338ed6c481">Föredrogs och hänvisades</textBlock>
    <textBlock id="i-0bd526ce3acb77dc">Propositioner</textBlock>
    <textBlock id="i-a876f9221c0d25ae">1999/2000:67 till justitieutskottet</textBlock>
    <textBlock id="i-7ba88e33775bd292">1999/2000:80 till utrikesutskottet</textBlock>
    <textBlock id="i-8be2a390ad47ce1a">1999/2000:87 till arbetsmarknadsutskottet</textBlock>
  </contentBlock>
  <contentBlock page="0" id="i-1531195710631256">
    <textBlock id="i-7d67458c57a7e5e0">Skrivelse</textBlock>
    <textBlock id="i-9e0801f7a38b8bc4">1999/2000:90 till utrikesutskottet</textBlock>
  </contentBlock>
  <contentBlock page="0" id="i-b535afb77bb1e6ca">
    <textBlock id="i-3d45ff59fb2608e5">20 §  Förnyad bordläggning</textBlock>
  </contentBlock>
  <contentBlock page="0" id="i-b4be9cd95b57b02d">
    <textBlock id="i-f0d7f4f4f4fa9860">Föredrogs men bordlades åter</textBlock>
    <textBlock id="i-421ec6bf5f0a2eb7">Skatteutskottets betänkanden 1999/2000:SkU19 och</textBlock>
    <textBlock id="i-e1d5db0f86941542">SkU20</textBlock>
    <textBlock id="i-79132ccda661c695">Miljö- och jordbruksutskottets betänkanden</textBlock>
    <textBlock id="i-a7aa26b6365c661d">1999/2000:MJU7, MJU10 och MJU12</textBlock>
    <textBlock id="i-3cf81903d1e51cad">Konstitutionsutskottets betänkande 1999/2000:KU11</textBlock>
    <textBlock id="i-e94804d77baff279">Finansutskottets betänkanden 1999/2000:FiU16 och</textBlock>
    <textBlock id="i-03e6e4694d60000a">FiU21</textBlock>
    <textBlock id="i-e8ac9e46681db766">Försvarsutskottets betänkande 1999/2000:FöU3</textBlock>
    <textBlock id="i-b4aa40660ede6f2e">Socialförsäkringsutskottets betänkande</textBlock>
    <textBlock id="i-9f4a9636a554747c">1999/2000:SfU9</textBlock>
  </contentBlock>
  <contentBlock page="0" id="i-657de1d3a56e8dfa">
    <textBlock id="i-5105e3ad59e24e90">21 §  Bordläggning</textBlock>
  </contentBlock>
  <contentBlock page="0" id="i-2fed071537d3b300">
    <textBlock id="i-8dfa90cfb8bf90e9">Anmäldes och bordlades</textBlock>
    <textBlock id="i-0936da131b988f12">Propositioner</textBlock>
    <textBlock id="i-0c3834c63b1950d7">1999/2000:61 Internationell rättslig hjälp i brottmål</textBlock>
    <textBlock id="i-47367ffe20b72fde">1999/2000:78 Ändrad verksamhetsform för SJ m.m.</textBlock>
    <textBlock id="i-70df51f73d73be6a">1999/2000:79 Från patient till medborgare - en nationell handlingsplan för handikappolitiken</textBlock>
    <textBlock id="i-be345a72a5b5bb9f">1999/2000:85 Sveriges tillträde till vissa internationella överenskommelser för bekämpande av penningförfalskning m.m.</textBlock>
    <textBlock id="i-af70d7530cb84d07">1999/2000:88 Registrering av medlemsfrämjande föreningar</textBlock>
  </contentBlock>
  <contentBlock page="0" id="i-c401e0c5a429f056">
    <textBlock id="i-5732e993fa4b551e">Lagutskottets betänkanden</textBlock>
    <textBlock id="i-2ea6b5267738f2ef">1999/2000:LU12 Tidsdelat boende - information på konsumentens språk</textBlock>
    <textBlock id="i-97788301a0d8d694">1999/2000:LU13 Obeställd reklam m.m.</textBlock>
    <textBlock id="i-833c3d4aa84b9096">1999/2000:LU14 Brottsoffers ansvar för rättegångskostnader</textBlock>
  </contentBlock>
  <contentBlock page="0" id="i-72f9c13265df4fb2">
    <textBlock id="i-0c2499eaabe6c2a2">Utrikesutskottets betänkande</textBlock>
    <textBlock id="i-1ebf217e8baa00fc">1999/2000:UU13 Effektiv kontroll för att hindra spridning av kärnvapen</textBlock>
  </contentBlock>
  <contentBlock page="0" id="i-1cbf6fb921f9e893">
    <textBlock id="i-5af3cd67a29e7b5a">Utbildningsutskottets betänkanden</textBlock>
    <textBlock id="i-8e0274565b3d7171">1999/2000:UbU8 Fristående skolor m.m.</textBlock>
    <textBlock id="i-995717a6d9e69da5">1999/2000:UbU9 Forskning och forskarutbildning</textBlock>
  </contentBlock>
  <contentBlock page="0" id="i-e0a503bdb0c26023">
    <textBlock id="i-bbcd240d4fd377c0">Trafikutskottets betänkanden</textBlock>
    <textBlock id="i-fcfb426b18690571">1999/2000:TU5 Trafiksäkerhet m.m.</textBlock>
    <textBlock id="i-53b61fc2f078c46c">1999/2000:TU7 Lag om radio- och teleterminalutrustning, m.m.</textBlock>
  </contentBlock>
  <contentBlock page="0" id="i-d8474173fceb5d33">
    <textBlock id="i-c684f8738f3e9fc3">22 §  Anmälan om interpellationer</textBlock>
  </contentBlock>
  <contentBlock page="0" id="i-e83c578b615ead9d">
    <textBlock id="i-ddb2c5ab682b9f01">Anmäldes att följande interpellationer framställts</textBlock>
  </contentBlock>
  <contentBlock page="0" id="i-3cf7fd8e84e4dec2">
    <textBlock id="i-ff4550cfbf1a014a">den 20 mars</textBlock>
  </contentBlock>
  <contentBlock page="0" id="i-e142bd0d56e9e120">
    <textBlock id="i-56507a917045bc39">1999/2000:304 av Eskil Erlandsson (c) till jordbruksminister Margareta Winberg</textBlock>
    <textBlock id="i-5c255d5ed3aed5c3">Sveriges bönder</textBlock>
    <textBlock id="i-10fa872e45722012">1999/2000:305 av Göte Jonsson (m) till jordbruksminister Margareta Winberg</textBlock>
    <textBlock id="i-35e63dc808a8c6a8">Jordbrukets lönsamhet</textBlock>
  </contentBlock>
  <contentBlock page="0" id="i-623ebf10240e2fd4">
    <textBlock id="i-1ef81f473f3e9ef5">den 21 mars</textBlock>
  </contentBlock>
  <contentBlock page="0" id="i-a56a2f07f729ec8e">
    <textBlock id="i-78836d743522be7c">1999/2000:306 av Karin Svensson Smith (v) till miljöminister Kjell Larsson</textBlock>
    <textBlock id="i-6799f3296bfa2f20">Skatt på avfallsförbränning</textBlock>
    <textBlock id="i-e8f7c145f3acd0a8">1999/2000:307 av Yvonne Oscarsson (v) till statsrådet Maj-Inger Klingvall</textBlock>
    <textBlock id="i-16e24ca0052a1af0">Rättsväsendet i Kongo Brazzaville</textBlock>
  </contentBlock>
  <contentBlock page="0" id="i-4652bb2a258dc781">
    <textBlock id="i-778a4e84d9ca4b08">Interpellationerna redovisas i bilaga som fogas till riksdagens snabbprotokoll tisdagen den 28 mars.</textBlock>
  </contentBlock>
  <contentBlock page="0" id="i-7af19e8ee533721d">
    <textBlock id="i-6790a5fd9f9ddeb4">23 §  Anmälan om frågor för skriftliga svar</textBlock>
  </contentBlock>
  <contentBlock page="0" id="i-b971d2dfe9d71be8">
    <textBlock id="i-9c54ccb91e7d5630">Anmäldes att följande frågor för skriftliga svar framställts</textBlock>
  </contentBlock>
  <contentBlock page="0" id="i-7a405cae94be85be">
    <textBlock id="i-38a5afa6f3ee89e5">den 20 mars</textBlock>
  </contentBlock>
  <contentBlock page="0" id="i-429b04a7f4a582ea">
    <textBlock id="i-db12e1fba620cfbc">1999/2000:714 av Bo Könberg (fp) till näringsminister Björn Rosengren</textBlock>
    <textBlock id="i-6f304c6135b068d3">Statligt stöd för ökad läkartillgång</textBlock>
    <textBlock id="i-3de8d9dd59645337">1999/2000:715 av Marietta de Pourbaix-Lundin (m)</textBlock>
    <textBlock id="i-d44fe0d265de989e">till finansminister Bosse Ringholm</textBlock>
    <textBlock id="i-9e9336ebf5aca480">Ölskatterna och bryggerinäringen</textBlock>
  </contentBlock>
  <contentBlock page="0" id="i-3aa0168fbad0415d">
    <textBlock id="i-c68fc50edf312f27">den 21 mars</textBlock>
  </contentBlock>
  <contentBlock page="0" id="i-28cf903190f7c2a7">
    <textBlock id="i-b2d18cd418c69c22">1999/2000:716 av Sten Tolgfors (m) till justitieminister Laila Freivalds</textBlock>
    <textBlock id="i-6b99cde7ce5a7726">Brister i gränskontrollerna</textBlock>
    <textBlock id="i-e3da65cbfbe5cc2b">1999/2000:717 av Lars Wegendal (s) till utbildningsminister Thomas Östros</textBlock>
    <textBlock id="i-b803767d7ff75af4">Idrottsforskningens framtida roll och ställning</textBlock>
    <textBlock id="i-2998ad1d047c0faa">1999/2000:718 av Ulla-Britt Hagström (kd) till statsrådet Maj-Inger Klingvall</textBlock>
    <textBlock id="i-77c1d178c0b61d6e">Utvisningshotade läkare</textBlock>
    <textBlock id="i-a7549cad909c3056">1999/2000:719 av Johnny Gylling (kd) till näringsminister Björn Rosengren</textBlock>
    <textBlock id="i-6b9ea7495341a92d">Projekt Baseport</textBlock>
    <textBlock id="i-fa4430db93f40d56">1999/2000:720 av Johnny Gylling (kd) till näringsminister Björn Rosengren</textBlock>
    <textBlock id="i-23d07c6cd83ce13e">Svenska särkrav om halon</textBlock>
    <textBlock id="i-5a1287db77573b50">1999/2000:721 av Inger Strömbom (kd) till näringsminister Björn Rosengren</textBlock>
    <textBlock id="i-0d9f4482963b3fef">Sveaskogs verksamhet</textBlock>
    <textBlock id="i-57e0e06ac050ebc0">1999/2000:722 av Mona Berglund Nilsson (s) till utbildningsminister Thomas Östros</textBlock>
    <textBlock id="i-101b80a2755d3f97">Brist på farmaceuter</textBlock>
  </contentBlock>
  <contentBlock page="0" id="i-b53a6454cd3bd421">
    <textBlock id="i-d1248bb69cac7f0d">Frågorna redovisas i bilaga som fogas till riksdagens snabbprotokoll tisdagen den 28 mars.</textBlock>
  </contentBlock>
  <contentBlock page="0" id="i-8587bd2c131dedf5">
    <textBlock id="i-68ebf2481fdb3cf4">24 §  Anmälan om skriftliga svar på frågor</textBlock>
  </contentBlock>
  <contentBlock page="0" id="i-71755cc84364d62d">
    <textBlock id="i-e726b587369fc65a">Anmäldes att skriftliga svar på följande frågor inkommit</textBlock>
  </contentBlock>
  <contentBlock page="0" id="i-b2d48653dda03fbe">
    <textBlock id="i-0da68fd2cdd59e30">den 21 mars</textBlock>
  </contentBlock>
  <contentBlock page="0" id="i-2518e2c7b81bb5c9">
    <textBlock id="i-9287774a8a70bd74">1999/2000:676 av Lars Gustafsson (kd) till utbildningsminister Thomas Östros</textBlock>
    <textBlock id="i-a5b0dff129badd10">Utbildningsplatser för läkare i allmänmedicin</textBlock>
    <textBlock id="i-6ee7474eb84a55f3">1999/2000:704 av tredje vice talman Rose-Marie</textBlock>
    <textBlock id="i-05b441ef809163b9">Frebran (kd) till socialminister Lars Engqvist</textBlock>
    <textBlock id="i-887736a2737c941d">Illegal försäljning av alkohol i butik</textBlock>
    <textBlock id="i-99ddc6b15fe0d523">1999/2000:705 av Desirée Pethrus Engström (kd) till socialminister Lars Engqvist</textBlock>
    <textBlock id="i-066b207218cc6e37">Införselregler</textBlock>
    <textBlock id="i-23725da4d5fa2c07">1999/2000:707 av Agne Hansson (c) till socialminister Lars Engqvist</textBlock>
    <textBlock id="i-bbbb85b1be6c3f4b">Konkurrensneutralitet i tandvården</textBlock>
    <textBlock id="i-2dfbc0f9b33d5145">1999/2000:708 av Agne Hansson (c) till socialminister Lars Engqvist</textBlock>
    <textBlock id="i-b0ffee18b06c1f21">Kostnadsökningarna i tandvården</textBlock>
  </contentBlock>
  <contentBlock page="0" id="i-39186b7541edb46a">
    <textBlock id="i-68d2cd34b823586c">Svaren redovisas i bilaga som fogas till riksdagens snabbprotokoll tisdagen den 28 mars.</textBlock>
  </contentBlock>
  <contentBlock page="0" id="i-1bfb8dfad978af94">
    <textBlock id="i-09d911cb4d0a6985">25 §  Kammaren åtskildes kl. 20.16.</textBlock>
  </contentBlock>
  <contentBlock page="0" id="i-c862dd2ebeed6601">
    <textBlock id="i-fbf023fc168f33c8"/>
    <textBlock id="i-9f75e92325fc79c2">Förhandlingarna leddes av talmannen från sammanträdets början till ajourneringen kl. 16.33, av förste vice talmannen därefter t.o.m. 17 § anf. 92</textBlock>
    <textBlock id="i-b79d5f8b81fe127d">(delvis) och av tredje vice talmannen därefter till sammanträdets slut.</textBlock>
  </contentBlock>
</protocol>
