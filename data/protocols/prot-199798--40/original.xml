<protocol id="prot-199798--40">
  <contentBlock page="0" id="i-9b5807ffeb22ed3e">
    <textBlock id="i-103b2673ce6b617e">19.00 - 21.30</textBlock>
  </contentBlock>
  <contentBlock page="0" id="i-de0e695a7d0fb434">
    <textBlock id="i-374f00e2d2856e09">Det justerade protokollet beräknas utkomma om 3 veckor</textBlock>
  </contentBlock>
  <contentBlock page="0" id="i-8916e1301f7d0e21">
    <textBlock id="i-a148441affe8cd9a"/>
    <textBlock id="i-07ff6f6ebd6322d7">----------------------------------------------------------------------</textBlock>
  </contentBlock>
  <contentBlock page="0" id="i-caf7eca8fe440369">
    <textBlock id="i-64eaec25f170a01f">1 §  Sverige och den ekonomiska och monetära unionen</textBlock>
  </contentBlock>
  <contentBlock page="0" id="i-15efcb1268ed5bd9">
    <textBlock id="i-67e2a2957aa5c0fd">Föredrogs</textBlock>
    <textBlock id="i-b8f81807ade00d60">Finansutskottets betänkande 1997/98:FiU9</textBlock>
    <textBlock id="i-4765ba07e401985d">Sverige och den ekonomiska och monetära unionen</textBlock>
    <textBlock id="i-8acbd727eb81ac4c">(prop. 1997/98:25)</textBlock>
  </contentBlock>
  <contentBlock page="0" id="i-42f170aad78adb5c">
    <textBlock id="i-f77a20e88f60872f">Talmannen meddelade att finansminister Erik Åsbrink i samband med denna debatt skulle besvara interpellation 1997/98:40 av Fredrik Reinfeldt (m).</textBlock>
  </contentBlock>
  <contentBlock page="0" id="i-fb4bd3e216128bbc">
    <textBlock id="i-5cbf11e5b38a6258">Anf.  1  LARS TOBISSON (m):</textBlock>
    <textBlock id="i-6c7016f0240cb418">Fru talman! Regeringens hantering av frågan om</textBlock>
    <textBlock id="i-200b358ca0b4282e">Sveriges förhållande till den gemensamma valutan euron utmärks av den uppskovspolitik och brist på politiskt ledarskap som kännetecknat socialdemokraterna under hela denna mandatperiod. Följden blir ekonomiska förluster för medborgare och företag samt minskat inflytande för vårt land i det europeiska samarbetet.</textBlock>
    <textBlock id="i-77b630d2e6e17d9c">Socialdemokraterna kan inte skylla på för kort betänketid. Förhandlingarna om Sveriges inträde i EU</textBlock>
    <textBlock id="i-ed022a6cfefe3b3e">bedrevs i nära kontakt mellan regeringen Bildt och det stora oppositionspartiet. Enighet rådde om att</textBlock>
    <textBlock id="i-8b12ebfdb8d5aa59">Sverige inte skulle söka sådana undantag från Maastrichtfördragets bestämmelser om EMU som gällde för Storbritannien och Danmark. I den av socialdemokraterna granskade EU-propositionen uttalades att</textBlock>
    <textBlock id="i-8e8a9b6cd6f5092d">"Sverige vill delta i den framväxande ekonomiska och monetära unionen."</textBlock>
    <textBlock id="i-f1d7fd5ea28a6e3f">I den nu aktuella propositionen slås det fast att "de medlemsstater som vid urvalstillfället under våren</textBlock>
    <textBlock id="i-aa97e1c93f722d28">1998 av stats- och regeringscheferna bedöms uppfylla de nödvändiga villkoren har både en rätt och en skyldighet att delta i valutaunionen." Regeringen tillägger att endast Storbritannien och Danmark har rätt att stå utanför. Således: Om Sverige uppfyller inträdesvillkoren är vi enligt socialdemokratisk uppfattning skyldiga att vara med. Regeringen har också förklarat att vårt land vid urvalstillfället kommer att uppfylla samtliga inträdeskrav - de s.k. konvergenskriterierna.</textBlock>
    <textBlock id="i-4a26a6d9cce52c4a">Formellt kan det ifrågasättas, främst beträffande kravet att kronan skall ha deltagit i den europeiska växelkursmekanismen, ERM, i två år före inträdet. Men den svenska regeringen har länge betecknat detta kriterium som inaktuellt.</textBlock>
    <textBlock id="i-dacca03971599e48">Mot den bakgrunden ter sig förslaget att Sverige inte bör införa euron högst egendomligt. Det förefaller som om regeringen medvetet förordar ett fördragsbrott. Låt oss anta att en medborgare, som önskar betala med euro här i landet, tar fasta på propositionens ord och går till EG-domstolen för att få prövat hur ett nej-beslut stämmer med Sveriges medlemsfördrag. Håller inte Sören Lekberg, som företräder den utskottsmajoritet som ställt sig bakom regeringens argumentation, med om att chansen till framgång logiskt sett borde vara betydligt större för denne person än för Harry Franzén i systembolagsmålet?</textBlock>
    <textBlock id="i-595647f0739b3928">Mycken tid har - inte minst i vårt land - ägnats åt att diskutera den teoretiska frågan om en gemensam valuta är en bra idé eller inte. Den debatten är nu överspelad. Med stor säkerhet införs euron på utsatt tid den 1 januari 1999. Vi moderater anser att Sverige skall delta fullt ut i det europeiska valutasamarbetet, helst redan från början. Det följer som sagt redan av anslutningsfördraget. Men i sak är det naturligtvis också så att en väl fungerande gemensam marknad förutsätter en gemensam valuta. Transaktionskostnaderna minskar, prisjämförelser underlättas och handeln över gränserna främjas, särskilt för mindre företag. Vi kan räkna med lägre räntor och en mer stabil valuta. Slutsatsen blir för vår del densamma som inför inträdet i EU: bättre inne än ute.</textBlock>
    <textBlock id="i-802c79357ba36ab6">Alternativet till medlemskap är utanförskap. Det främsta skälet till EMU-utredningens avvaktande hållning var att Sverige inte borde avhända sig möjligheten att bedriva en självständig penning- och valutapolitik innan strukturella reformer genomförts för en bättre fungerande ekonomi och lägre arbetslöshet. Men utrymmet för självständigt handlande blir under alla omständigheter i praktiken ytterst begränsat. Med dagens internationaliserade finansmarknader ges ingen möjlighet för ett litet land i Europas utkant att göra som man vill på det ekonomisk-politiska området. Ett läge där Sverige kan anses uppfylla de ekonomiska villkoren för deltagande i valutaunionen, men ändå ställer sig vid sidan av, blir på sätt och vis svårare att hantera än om vi inte skulle ha kunnat kvalificera oss. Misstanken uppstår genast att vi håller öppet för att återgå till gamla tiders inflations- och devalveringspolitik. Det leder till misstro beträffande</textBlock>
    <textBlock id="i-7cfd3fecd6779362">Sveriges vilja att hålla nere inflationen, vilket ställer än större krav på en stram finanspolitik och strukturella reformer, samtidigt som förutsättningarna för sådana blir sämre med den högre räntenivå och den mer skakiga valuta som följer.</textBlock>
    <textBlock id="i-0e4148c9160e51a1">Ett införande av euron kan väntas få en nyttig, disciplinerande effekt. Vetskapen att det inte går att devalvera sig ur framtida kostnadskriser leder till en mer långsiktig och återhållsam finanspolitik respektive lönebildning. Redan de konvergenskrav som ställts upp inför valutaunionens bildande har förmått EU-</textBlock>
    <textBlock id="i-e06c0cd94ea0a0ba">länderna att föra en mer likartad finanspolitik med inriktning på långsiktig stabilitet. Det finns goda skäl att anta att denna utveckling kommer att fortsätta när euron väl är ett faktum, inte minst därför att stabilitetspakten kräver det. Det vore därför fel av Sverige att undandra sig den positiva effekt på stabiliseringspolitiken som ett deltagande i valutaunionen ger.</textBlock>
    <textBlock id="i-7ea7acdc504ffb3c">Fru talman! En stor nackdel med att ställa Sverige utanför vid valutaunionens start är att vi då avsäger oss inflytande på utformningen av de regler som skall styra valutasamarbetet. Vi avstår också från att påverka och bidra till rekryteringen av tjänstemän till den europeiska centralbanken. Skador av detta slag tar lång tid att reparera, när vi moderater väl fått gehör för vår linje att Sverige skall delta i EMU fullt ut.</textBlock>
    <textBlock id="i-a2863cc3b237e7e0">Frågan om det inflytande - eller bristande inflytande - som Sverige får på det ekonomiska området inom EU har den senaste tiden främst gällt det euroråd som för EMU-ländernas räkning skall förbereda</textBlock>
    <textBlock id="i-2a233904745ceec9">Ekofinrådets sammanträden. Här liksom i flera tidigare fall har den svenska regeringen uppträtt som om man både kan äta kakan och ha den kvar. Premiärminister Jean-Claude Juncker i Luxemburg, som för närvarande är ordförandeland i EU, uttryckte för några dagar sedan sin irritation på följande sätt: "De försökte blockera bruket av nickel i vissa av euromynten och ersätta det med en metallegering som heter Nordic gold. Sedan skall de inte ens använda mynten i sitt eget land." Finansministern och ledamöter av EU-nämnden minns säkert liknande påpekanden från min sida.</textBlock>
    <textBlock id="i-8b6f92c2e77f4ac5">Juncker anmärkte särskilt på att Sverige tänker låta andra länder ta de politiska riskerna med valutaunionen för att själv avvakta och se om euron blir en framgång innan man går med. Det är inte särskilt förvånande att Sverige enligt den franske finansministern inte kan ha en röst i en grupp som har en gemensam valuta som vi inte vill göra till vår egen.</textBlock>
    <textBlock id="i-aadd2e25e63c8e2d">Ett svenskt beslut att stå utanför valutaunionen påverkar med nödvändighet inte bara vårt anseende i ekonomiska sammanhang utan inverkar också negativt på vårt inflytande i det europeiska samarbetet i stort. Det framstår som alldeles obegripligt för andra länder, som likt t.ex. vårt grannland Finland är angelägna att kvalificera sig för deltagande från första början. Naturligtvis är det ingen tillfällighet att Finland har vunnit betydligt större inflytande och respekt inom EU än Sverige. Den brist på ledarskap och ansvarstagande som regeringen uppvisar i Europapolitiken i allmänhet och beträffande EMU i synnerhet gör att vårt land förlorar i trovärdighet och tyngd.</textBlock>
    <textBlock id="i-37f93607f543c579">Mest anmärkningsvärt med den nu aktuella propositionen är att regeringen inte anför något som helst sakskäl för sitt nej till euron. Den närmast till hands liggande ursäkten för att inte delta från start kunde ha varit att hänvisa till att Sverige inte anslutit sig till</textBlock>
    <textBlock id="i-8bb93ffbf271bc37">ERM i tid. Ett hinder för detta argument är förstås att regeringen envist förfäktat att växelkurskriteriet inte längre är aktuellt. Ändå blir väl detta den formella grund som kommissionen och EMI kommer att åberopa när de i vår finner att Sverige inte klarat att uppfylla konvergenskraven.</textBlock>
    <textBlock id="i-906c9d4cffd0e96f">Regeringen kunde också ha hänvisat till EMU-</textBlock>
    <textBlock id="i-d685e4b7238483e1">utredningens huvudskäl för att avvakta med inträde, nämligen att strukturfelen i den svenska ekonomin först måste avhjälpas. Detta motiv för ett dröjsmål avvisas med harm av finansministern, som förklarar i propositionen att "svensk ekonomi har nått en tillräcklig grad av styrka och varaktig stabilitet för att kunna delta i valutaunionen".</textBlock>
    <textBlock id="i-50b08f2709654c05">Men då kvarstår ju endast EMU-utredningens slutsats att de samhällsekonomiska vinsterna och</textBlock>
    <textBlock id="i-617b1fd41a5437c8">Sveriges politiska inflytande i EU talar för snabbt inträde. Regeringen säger sig faktiskt på dessa punkter dela utredningens bedömningar. Särskilt finns det anledning att fästa sig vid medgivandet att "Sveriges inflytande skulle bli större om Sverige ingick i den krets länder som fördjupar integrationen genom att införa en gemensam valuta".</textBlock>
    <textBlock id="i-8c38931dfd7b197f">Regeringens enda i propositionen redovisade motiv för sin avvisande ståndpunkt är alltså folkmeningen sådan den kommer till uttryck i opinionsmätningar.</textBlock>
    <textBlock id="i-b764bc6194bf8851">Detta är inget annat än ren och skär SIFO-politik. Det har länge varnats för tendenser till "sifokrati", där politiska beslut görs beroende av utfallet i opinionsundersökningar. Utskottsmajoriteten har, vad jag förstår, nu anslutit sig till denna uppläggning.</textBlock>
    <textBlock id="i-cc0975da8e4be156">Detta är särskilt anmärkningsvärt eftersom ingen vet hur Socialdemokraterna förhåller sig till denna avlästa folkmening. Är partiledningen och regeringen också negativt inställd? Har den motsatt uppfattning, eller har den till äventyrs inte någon åsikt alls? Propositionen tyder närmast på det sistnämnda. Men det är i så fall smått otroligt. Regeringen skulle alltså sakna uppfattning i en så för landet väsentlig fråga som Sveriges förhållande till EU:s valutaunion.</textBlock>
    <textBlock id="i-d6a05e0d99c94055">Det är faktiskt så, ärade kammare, att vi fortfarande inte vet om statsministern eller ens finansministern anser att ett införande av euron är bra eller dåligt för</textBlock>
    <textBlock id="i-7d7b198bb07910b0">Sverige. Nu vill man tydligen avvakta att en partikongress någon gång i framtiden skall finna att opinionen på något sätt har mognat, så att frågan kan föras till avgörande. Men hur skall det gå till, när regeringens ledande företrädare beskriver frågan som så svår att inte ens de med den expertis de förfogar över kan komma fram till en bestämd mening?</textBlock>
    <textBlock id="i-e7f8e6939b3b337f">Får jag fråga finansministern: Vad skulle Erik Åsbrink - medborgaren Erik Åsbrink - svara om SIFO</textBlock>
    <textBlock id="i-1c567a40499050de">ringer för att med hans hjälp pejla folkopinionen? Är han för ett införande av euron, säger han nej eller skulle han hålla fast vid vad som officiellt gäller, dvs.</textBlock>
    <textBlock id="i-9a43b29c097f3b5f">vet ej? Den frågan måste finansministern besvara i dagens debatt. Hur kan man hänvisa till folkopinionen om man själv ställer sig utanför den, om man själv inte på något sätt vill delta och berika denna folkopinion?</textBlock>
    <textBlock id="i-7a2767e9238f5b5c">När det nu i propositionen inte anges något sakskäl mot ett införande av euron i Sverige, borde regeringen rimligen anstränga sig för att skingra obefogad oro i stället för att passivt böja sig för den reaktion den avstår från att försöka påverka. Men det räcker inte med den brist på ledarskap och ansvarstagande för landets framtid som propositionen representerar. I</textBlock>
    <textBlock id="i-abfb933f980348d0">intervjuer och uttalanden vid sidan därav har ledande företrädare för regeringen ägnat sig åt vad som inte kan beskrivas som annat än dubbelspel. Både statsministern och finansministern har uttalat farhågor för att finans- och skattepolitiken inom EU kan utvecklas i överstatlig riktning, trots att det nyligen träffade</textBlock>
    <textBlock id="i-c6241b1dece5d021">Amsterdamfördraget inte tar ett enda steg i den riktningen. När statsministern i Veckans Affärer tillfrågas varför regeringen inte har givit uttryck åt sin oro i propositionen, svarar han att han inte vill skriva andra länder på näsan hur EMU-projektet kan utvecklas.</textBlock>
    <textBlock id="i-c1a4404cbe272443">Regeringens propositioner till riksdagen är tydligen avsedda för utlandet, medan politiken redovisas för svenskar övervägande i tidningsintervjuer och vid konferenser!</textBlock>
    <textBlock id="i-d782f7632278c20d">Fru talman! Vi moderater vill att Sverige så tidigt som möjligt skall delta fullt i det europeiska valutasamarbetet. Det förutsätter en snabb anslutning till</textBlock>
    <textBlock id="i-eb9ad06cdadd191b">ERM. Genom att Socialdemokraterna gjort motstånd på denna punkt kan det ändå inte ske i tid för att vi skall kunna hävda att vi uppfyllt växelkurskriteriet.</textBlock>
    <textBlock id="i-72e193622d448e89">Men även om vi därmed inte formellt kan göra anspråk på inträde från början, bör vi begära dispens från kravet på valutastabilitet, så att vi inte ställs utanför längre än nödvändigt.</textBlock>
    <textBlock id="i-d2a4a2ef762fb13f">Om en anslutning vid starten inte visar sig möjligt, bör den ske snarast möjligt därefter. Givetvis är det att föredra att ett beslut härom fattas med bred uppslutning. Socialdemokraterna har angivit att innan ett deltagande blir aktuellt, skall frågan underställas folket för prövning. Vi moderater kommer givetvis att driva frågan inför nästa års val. Men enligt Socialdemokraterna måste ställningstagandet ske senare. Vi menar att ett lämpligt tillfälle då är valet till Europaparlamentet i juni 1999. Sverige skulle därmed vinna inträde i valutaunionen före första halvåret 2001, då vårt land för första gången skall utöva ordförandeskapet i EU. Det är svårt att se hur vi på ett fullgott sätt skulle kunna utföra denna uppgift, om vi inte får vara med när ett så viktigt område som valutaunionen behandlas. Med den tidtabellen skulle vi också delta fullt ut i valutasamarbetet i god tid innan euron uppträder även i form av sedlar och mynt i början av</textBlock>
    <textBlock id="i-e7aaca74696360bf">2002.</textBlock>
    <textBlock id="i-05e935b099d7d5e3">Tyvärr avvisar regeringen denna tidtabell som alltför snabb. Men om vägen till fullt deltagande i EMU</textBlock>
    <textBlock id="i-4a707d570d27412d">därmed förefaller stängd för överskådlig tid, försvinner därför inte frågan om Sveriges förhållande till euron. Den kan införas i vårt land på andra vägar, t.ex. genom att kronan ansluts till ERM och ges en lika fast relation som i Danmark, vilket i praktiken gör den till en euro i annan form. En annan möjlighet är att euron ges ställning av lagligt betalningsmedel i</textBlock>
    <textBlock id="i-4a2bdf438948e0b5">Sverige - antingen vid sidan av eller i stället för kronan.</textBlock>
    <textBlock id="i-1a391e93baf9857c">Ty vi kan vara övertygade om att vi inte blir av med euron i Sverige, även om en riksdagsmajoritet skulle säga nej därtill. I denna fråga råder samma förhållande som när det gällde Sveriges medlemskap i</textBlock>
    <textBlock id="i-93c17fcfcc95ac80">EU. Det var många företrädare i näringslivet som i slutet av 80-talet sade till mig att vi politiker kan bråka om EU-anslutning hur mycket vi vill, näringslivet har redan anslutit sig via dotterbolag och investeringar ute i Europa. Nu anmäler sig kraven från företagen att ha euron som grund för aktiekapital, årsredovisningar samt deklaration och inbetalning av skatt.</textBlock>
    <textBlock id="i-f7135605723936f4">Likaledes kommer medborgare att vilja hålla konton och kunna göra betalningar i euro. Åtminstone i dessa avseenden borde det väl ändå vara möjligt för regeringen och riksdagsmajoriteten att öppna sig för en utveckling som jag är övertygad om kommer att leda till att euron inom inte alltför många år trots allt kommer att bli den valuta som används i vårt land.</textBlock>
    <textBlock id="i-7f9bb45ee5c76249">Med dessa ord yrkar jag, fru talman, bifall till reservation nr 1, samtidigt som jag anmäler att vi moderater naturligtvis står bakom de övriga reservationer vi har fogat till betänkandet.</textBlock>
  </contentBlock>
  <contentBlock page="0" id="i-447fce6071c75bae">
    <textBlock id="i-c6ded1791a7cfa18">Anf.  2  PER-OLA ERIKSSON (c):</textBlock>
    <textBlock id="i-493f07c575364c57">Fru talman! I dag kommer riksdagen att fatta ett av de viktigaste besluten under hela denna mandatperiod. Det ställningstagande som riksdagen skall göra i dag till den ekonomiska och monetära unionen är vida större än beslutet om medlemskap i den europeiska unionen. Ett beslut som handlar om rätten till en egen riksbank och en egen valuta för en nation är något av en ödesfråga.</textBlock>
    <textBlock id="i-c4d82b3b34a51917">EMU är enligt vårt sätt att se ett centralistiskt projekt. Den ekonomiska och monetära unionen, med en europeisk centralbank, innebär risker för ökad maktkoncentration. Viktiga ekonomiska beslut kommer att fjärmas från folket.</textBlock>
    <textBlock id="i-bdb9ce1969d5b86b">Det råder inget tvivel om att EMU-projektet i dag saknar ett brett folkligt stöd i vårt land. Det är något som vi från Centerpartiet har framhållit. Det har framhållits i regeringens proposition. Det har framhållits i flera andra partiers motioner och också i en debattartikel vi har kunnat läsa i en av dagens tidningar.</textBlock>
    <textBlock id="i-209ec705a6647e07">Det är mot den bakgrunden en gåta att det finns fartblinda anhängare av en gemensam valuta som vill offra den svenska kronan mot det svenska folkets intresse. Man riskerar att sätta sådana krafter i rörelse att hela den europeiska samarbetstanken riskerar att gå om intet.</textBlock>
    <textBlock id="i-bf3bdfed7351cea1">För Centerpartiet är svenskt EMU-medlemskap inte aktuellt inom nu överskådlig tid. De starkaste skälen för vårt ställningstagande är följande:</textBlock>
    <textBlock id="i-8f4f63d14172b0bd">EMU-projektet är ett centralistiskt uppifrånprojekt, som allvarligt hotar möjligheterna att utvidga EU</textBlock>
    <textBlock id="i-15fb3ae954b07763">i österled.</textBlock>
    <textBlock id="i-be18c1ef60c57d3e">EMU innebär ingen möjlighet för Sverige att föra en självständig penningpolitik.</textBlock>
    <textBlock id="i-e5906c30f85ea974">EMU riskerar att leda till en ensidig folkomflyttning och problem med regional arbetslöshet som följd.</textBlock>
    <textBlock id="i-4115bb51d6a75f0b">Det är bra att regeringen drar den kloka slutsatsen att Sverige inte skall vara med i den tredje fasen av</textBlock>
    <textBlock id="i-8fa28628113194ca">EMU när den inleds den 1 januari 1999.</textBlock>
    <textBlock id="i-6b942780b791441d">Det mesta talar för att Sverige kan stå väl så starkt utanför EMU. Läget i Sydostasien, med närmast dagliga rapporter om valutaoro, kraftiga kursrörelser på börsen, krascher i finanshus och banker och allmän stor oro, borde lända dem till eftertanke som förespråkar en fast växelkurs.</textBlock>
    <textBlock id="i-8a7474d488ba7c7f">Den internationaliserade ekonomin och det allt snabbare informationsflödet över världen kräver betydande flexibilitet. Sverige, som är ett litet land men ändå har ett mycket stort utrikeshandelsberoende, har särskilda krav på sig. Det ställer extra stora krav på vår förmåga till flexibilitet och anpassning.</textBlock>
    <textBlock id="i-09e854e240e023b4">Med en rörlig växelkurs, ett inflationsmål i penningpolitiken och en stram finanspolitik har Sverige möjlighet att vara flexibelt i en alltmer flexibel omvärld. I annat fall skulle t.ex. lönesänkning, folkomflyttningar och högre arbetslöshet vara anpassningsfaktorer som vi tvingas till.</textBlock>
    <textBlock id="i-cb7faa2fa41e8acd">Den gemensamma valutan är ett högt spel, särskilt mot bakgrund av de olika ekonomiska förutsättningar som råder inom det tilltänkta EMU-området. Risken är att den penningpolitik som bestäms av ett fåtal personer i Frankfurt inte kommer att passa något konjunkturläge inom EMU-området, eftersom det kommer att råda vitt skilda konjunkturer. Risken är att</textBlock>
    <textBlock id="i-820ed2f7efff5d29">Europa splittras i vissa områden med överhettning och i vissa andra områden med kall lågkonjunktur.</textBlock>
    <textBlock id="i-e48683a8c420669b">För Centerpartiet handlar inte motståndet mot</textBlock>
    <textBlock id="i-8b75a660848d204d">EMU om att slippa undan obekväma beslut för att ha ordning i Sveriges ekonomi - tvärtom. Det har vi dessutom visat under hela 90-talet. Mer än något annat parti har vi tagit ansvar för att få en sund samhällsekonomi.</textBlock>
    <textBlock id="i-ae1e7379a5f8839c">Kraven på goda och stabila svenska finanser blir snarast starkare utanför en ekonomisk monetär union.</textBlock>
    <textBlock id="i-76878fcc89434f99">Det gör också att Sverige står starkare. Förutsägbarheten blir större för marknadens aktörer med strama finanser. Steg för steg kan den svenska statsskulden betalas av med överskott i budgeten, vilket är nödvändigt för att minska sårbarheten.</textBlock>
    <textBlock id="i-17e08202fad186a0">Det har lagts en grund för att Sverige skall kunna stå starkt utanför EMU. Det har varit ett delmål med vår aktiva insats i saneringen av statens finanser. Utan sanerade svenska statsfinanser skulle möjligheterna att säga nej till EMU utan allvarlig skada för Sverige vara väsentligt mindre. Tack vare ett målmedvetet arbete och en rak ekonomisk kurs har vi vunnit dubbelt - dels handlingsfrihet att satsa offensivt utan att låna, dels handlingsfrihet att själva bestämma om</textBlock>
    <textBlock id="i-744d0a60a2b19583">EMU-medlemskapet.</textBlock>
    <textBlock id="i-40aa57298b0c8746">Det handlar helt enkelt om en politik för företagande, för att skapa det ekologiska lyftet i vårt land, sänkta skatter för rättvisa och fler jobb, kunskapslyft och tillräckliga resurser till vården, omsorgen och skolan.</textBlock>
    <textBlock id="i-3a100c147b596f9a">EMU-anhängarna sätter, såvitt jag kan förstå, andra värden före en sådan politik, dvs. mindre makt för</textBlock>
    <textBlock id="i-378af4855898c12c">Sverige att bestämma i egna angelägenheter. Man anar också en människosyn där individer reduceras till enbart produktionsfaktorer.</textBlock>
    <textBlock id="i-24108c97ccef778f">I själva verket är EMU:s tredje fas första steget mot en politisk union, med allt mindre att besluta om i</textBlock>
    <textBlock id="i-3a1bd0343aa4d24e">Sveriges riksdag. En europeisk centralmakt formas.</textBlock>
    <textBlock id="i-e93ee96a958ac4f4">Detta strider i grunden mot Centerpartiets ideologiska övertygelse om decentralisering och ökat lokalt inflytande.</textBlock>
    <textBlock id="i-74dae0fe16e63999">Fru talman! Jag har berört värdet av en självständig penningpolitik, och jag har svårt att se varför regeringen befarar att den svenska penningpolitikens förtroende kan ifrågasättas. Det finns litet grand av det i propositionen. Det finns inte något skäl till att ett litet land skall ha höga räntor och svag valuta. Tvärtom visar ju utvecklingen, sedan det stod klart att</textBlock>
    <textBlock id="i-b620a2aee844b227">Sverige inte ansluter sig till växelkursmekanismen</textBlock>
    <textBlock id="i-b19d0e5e22078cad">ERM och att EMU-medlemskap inte är aktuellt de närmaste åren, att räntegapet mot exempelvis Tyskland har minskat. Det har också gjort att den svenska ekonomin i dag står starkare än tidigare. EMU-</textBlock>
    <textBlock id="i-1cfb25eee20f2fe1">anhängarnas domedagsprofetior har kommit helt på skam. De har hela tiden talat om att vi tvingas att ansluta oss till ERM och att vi måste ha EMU-</textBlock>
    <textBlock id="i-72ad192e556930c0">medlemskap för att få ned räntorna. Det är inte den typen av signalåtgärder som styr vår räntepolitik, utan det är helt andra faktorer, enligt mitt sätt att se.</textBlock>
    <textBlock id="i-b868250188d3d0ca">När det gäller jobben delar vi den uppfattning som framkom i EMU-utredningen. Riskerna för ökad arbetslöshet skulle enligt utredningen vara större vid medlemskap, eftersom vår egen handlingsfrihet skulle starkt begränsas. Möjligheterna att bekämpa arbetslösheten är större om Sverige står utanför valutaunionen. Och ett viktigt mål i den ekonomiska politiken är ju att pressa tillbaka arbetslösheten.</textBlock>
    <textBlock id="i-e096707f1f494431">EMU är detta sekels viktigaste fråga. Om det skulle uppstå en majoritet i Sveriges riksdag för att ansluta Sverige till EMU måste enligt vår uppfattning svenska folket tillfrågas i en folkomröstning. EMU</textBlock>
    <textBlock id="i-b95536aa07b9931f">innebär ett mer långtgående överlämnande av makt än</textBlock>
    <textBlock id="i-42a4a6357704b20d">EU-medlemskapet.</textBlock>
    <textBlock id="i-391ece99a46f85dd">År 1994, när svenska folket fick ta ställning till om Sverige skulle bli medlem i EU, diskuterades föroch nackdelarna med ett svenskt medlemskap i EU.</textBlock>
    <textBlock id="i-ce811af7a0b61c0f">Däremot tog man inte ställning till frågan om ett eventuellt framtida medlemskap i den monetära unionen.</textBlock>
    <textBlock id="i-9ddf95c1cc4f076f">Jag vill erinra om vad som sades i den proposition som låg till grund för folkomröstningen om EU-</textBlock>
    <textBlock id="i-7c59b81317ca3a7e">medlemskapet: "Om Sverige beslutar sig för ett deltagande i EMU:s tredje fas följer att beslut om utgivning av sedlar och mynt samt frågan om lagligt betalningsmedel överförs till den europeiska centralbanken. Detta kräver också ändringar i bestämmelserna om sedelutgivningsrätten."</textBlock>
    <textBlock id="i-4b94704981d53f0c">Med andra ord: Sedelutgivningsrätten är en grundlagsfråga. Och det betonades mycket tydligt i fyrpartiregeringens proposition. Den nuvarande riksdagen har enhälligt godkänt den propositionen utan några som helst invändningar. Den enda möjliga tolkning som kan göras är att om Sverige eventuellt vid någon tidpunkt vill gå med i valutaunionen måste regeringsformen ändras dessförinnan. Det har svenska folket folkomröstat om. Om man frångår det kan EU-</textBlock>
    <textBlock id="i-9c508e0de0ad765f">omröstningens demokratiska legitimitet ifrågasättas.</textBlock>
    <textBlock id="i-2ff8a4a56dad2fca">Den svenska grundlagen måste tas på allvar. Den får inte manipuleras bort på det vis som nu riskerar att ske.</textBlock>
    <textBlock id="i-0c5467003a5f4ec6">Ett medlemskap i en ekonomisk monetär union, med gemensam valuta, är ett större steg än medlemskapet i EU. Därför är det viktigt att ett eventuellt svenskt medlemskap i EMU föregås av en folkomröstning. Däremot är det inte - såvitt vi kan förstå, eftersom det finns en bred uppställning för att inte nu ansluta oss till EMU - i närtid aktuellt med en folkomröstning eftersom flera partier här i riksdagen avvisar ett medlemskap i EMU. Därmed är också den tidigast tänkbara tidpunkten för en folkomröstning valdagen 2002.</textBlock>
    <textBlock id="i-46c0a57bb4c3fcd8">Fru talman! Det är bra att Sveriges riksdag i dag klargör att EMU-medlemskapet inte nu är aktuellt.</textBlock>
    <textBlock id="i-00a8415ade621f1b">Det är det bästa för ekonomin, för Sverige och för</textBlock>
    <textBlock id="i-dc548a957b2baafa">Europa</textBlock>
    <textBlock id="i-a47e2e3250dbaaa4">Fru talman! Jag ber mot den bakgrunden att få yrka bifall till reservationerna 7 och 11 till betänkandet.</textBlock>
    <textBlock id="i-a91dd1866a81fd1f">I övrigt står vi bakom utskottets majoritetstext.</textBlock>
  </contentBlock>
  <contentBlock page="0" id="i-6e8a7e10dbeadcc3">
    <textBlock id="i-d3cbcb7af525b218">Anf.  3  LARS TOBISSON (m) replik:</textBlock>
    <textBlock id="i-39bd74510c2401c3">Fru talman! Per-Ola Eriksson framträder i dag som övertygad motståndare till valutaunionen. Han vet att han skulle svara nej om SIFO skulle ringa. När man hör honom undrar man om han är nöjd med att vi har kronan som valuta i hela Sverige. Det verkar vara ett centralistiskt projekt. Skall man inte decentralisera det också, så att man får en särskild valuta uppe i</textBlock>
    <textBlock id="i-2127cddd6b909b22">Norrbotten, t.ex.? Det är den logik som Per-Ola</textBlock>
    <textBlock id="i-3a124bca0f4b1aac">Eriksson företräder.</textBlock>
    <textBlock id="i-fef22b87ce5f20b2">Han citerar ur fyrpartiregeringens proposition för att bevisa att alla då var överens om att grundlagen måste ändras beträffande sedelutgivningsrätten. Jag har redan angivit ett annat citat som den regeringen stod bakom. Det står att Sverige vill delta i den framväxande ekonomiska och monetära unionen. När riksdagen i december 1994 beslutade om inträde i EU</textBlock>
    <textBlock id="i-b462821a99ee8721">hade Per-Ola Eriksson inga invändningar om detta.</textBlock>
    <textBlock id="i-d05325196ba6f25e">Sedan vill jag ta upp sedelutgivningsrätten. Det står i 9 kap. 13 § att endast Riksbanken får utge sedlar och mynt. Detta är en bestämmelse som tillkom i början på seklet för att hindra andra banker i Sverige</textBlock>
    <textBlock id="i-b2e0528077b99c1c">- privata sedelbanker - att utge sedlar.</textBlock>
    <textBlock id="i-83e504918f06c87d">Det är inte frågan om att någon är inställd på att göra detta. Men enligt Maastrichtfördraget sägs det att utgivningsrätten kommer att ligga hos ECB och de nationella centralbankerna. Därmed finns det ingenting som motsäger att det är möjligt att även i fortsättningen ha med den paragrafen.</textBlock>
    <textBlock id="i-8322c41c65c20e59">Jag kan hålla med om att den kan ändras när vi en gång har inträtt i EMU. Man bör få en större likformighet när det gäller de rådande förhållandena.</textBlock>
  </contentBlock>
  <contentBlock page="0" id="i-e9245008c4c452d8">
    <textBlock id="i-997e082f7e61b573">Anf.  4  PER-OLA ERIKSSON (c) replik:</textBlock>
    <textBlock id="i-64b2b48aa4261a9f">Fru talman! Jag tycker att det första som Lars Tobisson tog upp var ett lågvattenmärke. Jag tror inte att något parti har föreslagit att vi skall ha en valuta för varje län. Det tycker jag var en dum kommentar från</textBlock>
    <textBlock id="i-a3679a511e1768aa">Lars Tobissons sida.</textBlock>
    <textBlock id="i-cb62e1fb1477400a">Vi har inte motsatt oss andra fasen, Lars Tobisson.</textBlock>
    <textBlock id="i-2dc5e59fedfb9079">Det var den vi tog ställning till. Vi är förpliktade att följa detta som en del i Maastrichtfördraget. På den punkten är vi helt överens.</textBlock>
    <textBlock id="i-81f684e60102ca82">Vad det nu handlar om är tredje fasen, med en gemensam valuta och gemensam centralbank. Det är ju det vi diskuterar. Jag undrar varför Lars Tobisson inte vill stå fast vid den politik som fyrpartiregeringen drev. Han säger att man i efterhand kan komma att ändra grundlagen. Är det inte bättre att först ändra grundlagen och låta svenska folket pröva detta, och därefter vidta de mått och steg som följer av det? Man skall inte först fatta besluten och därefter ändra grundlagen. Jag tycker att Lars Tobisson behandlar frågorna i fel ordning.</textBlock>
  </contentBlock>
  <contentBlock page="0" id="i-dd4c2d6f605ac3a5">
    <textBlock id="i-d98e4b9779c32f18">Anf.  5  LARS TOBISSON (m) replik:</textBlock>
    <textBlock id="i-5c86b99645ed0673">Fru talman! Jag har i de överläggningar som har varit sagt att jag kan acceptera båda vägarna, men jag ser inte det hinder som Centern försöker utmåla mot att inträda i EMU så länge denna föreskrift står kvar.</textBlock>
    <textBlock id="i-ff1f2c240ce05fdc">Jag tror att det i botten finns en förväxling med frågan om lagligt betalningsmedel. Den regleras inte i grundlagen. Det står i riksbankslagen, § 5, att det är kronor och ören som är lagligt betalningsmedel i</textBlock>
    <textBlock id="i-f5a93957b43296ec">Sverige.</textBlock>
    <textBlock id="i-8e040c586f4e983d">Den bestämmelsen kan ändras genom ett riksdagsbeslut med enkel majoritet. Riksbanken kan sedan i och för sig försöka utge andra mynt än vad som är föreskrivet i riksbankslagen, men de kommer inte ha större värde än Monopolpengar.</textBlock>
    <textBlock id="i-03a4d780946b6a15">Det är en fråga om hanteringen av och försörjningen med betalningsmedel, som regleras i bestämmelsen att endast Riksbanken har rätt att utge sedlar och mynt. Den ändras inte. Det blir även vid ett införande av euron i Sverige från den europeiska centralbankens sida naturligt att det är Sveriges Riksbank som sköter hanteringen av sedlar och försörjningen med betalningsmedel i Sverige. Det framgår också tydligt av Maastrichtfördraget.</textBlock>
    <textBlock id="i-0fb4888c10a447a8">Därför målar man upp en skräckbild när man hävdar att det är ett brott mot grundlagen. Så är det inte.</textBlock>
    <textBlock id="i-5c9d270425f775e6">Jag citerade vad som skrevs i propositionen om att vi vill delta i EMU. Per-Ola Eriksson bestrider inte att</textBlock>
    <textBlock id="i-6fd5bac481910fd1">Centerpartiet stod bakom detta. Det är ett faktum, och därmed har Centerpartiet ändrat ståndpunkt i förhållande till EMU sedan dess.</textBlock>
  </contentBlock>
  <contentBlock page="0" id="i-3f534c2458ef7ed9">
    <textBlock id="i-d3db1f9b31e18991">Anf.  6  PER-OLA ERIKSSON (c) replik:</textBlock>
    <textBlock id="i-174d589e305c3ca9">Fru talman! Lars Tobisson blandar bort korten.</textBlock>
    <textBlock id="i-0679d23984bd168a">Det jag sade var att fas två ingick i folkomröstningen om medlemskapet i EU. Det finns ett brett stöd för det i Sveriges riksdag. Sverige är förpliktigat att göra en del förändringar också vad gäller Riksbankens roll i det sammanhanget. På den punkten står vi fast. Vi har inte ändrat uppfattning.</textBlock>
    <textBlock id="i-d33a73bff17af868">Däremot markerar vi väldigt tydligt när det gäller den proposition som riksdagen enhälligt har ställt sig bakom att riksdagen självt skall ta ställning till det tredje steget. Dessutom har vi från vårt håll markerat att ställningstagandet bör föregås av en folkomröstning.</textBlock>
    <textBlock id="i-f528c325bd002525">Lars Tobisson och alla andra här i kammaren var överens om att man behövde göra en grundlagsändring. Det var det ställningstagande vi gjorde hösten</textBlock>
    <textBlock id="i-596aa74b874bcaf5">1994. Nu säger Lars Tobisson att han kan tänka sig detta. Varför lägger ni inte fram ett sådant förslag?</textBlock>
    <textBlock id="i-307e8806ca3b5bac">Jag tycker att Lars Tobisson och Moderaterna måste bestämma sig. Om ni vill ha en grundlagsändring skulle ni ha lagt fram ett förslag i dag. Då skall ni rösta på den reservation som tar upp frågan, dvs.</textBlock>
    <textBlock id="i-734b95074b3a2603">Centerns reservation nr 11.</textBlock>
    <textBlock id="i-646c245b2f21d1c1">Ni vill faktiskt kringgå detta. Jag kan bara tolka det på ett sätt. Moderaterna och vissa grupperingar kring Moderata Samlingspartiet vill smyga in Sverige, kringgå grundlagen och göra Sverige till medlem i</textBlock>
    <textBlock id="i-413c8fe465027a9c">EMU. Det tycker jag är en allvarlig hantering och ett brott mot grundlagen. Jag tycker att man skall behandla det seriöst. Det är synd att Moderaterna har frångått det ställningstagande vi gjorde gemensamt här i riksdagen hösten 1994.</textBlock>
  </contentBlock>
  <contentBlock page="0" id="i-b30f78c62a214d79">
    <textBlock id="i-104a9e100393ab76">Anf.  7  CARL B HAMILTON (fp):</textBlock>
    <textBlock id="i-8e054035796773e1">Fru talman! Jag tog med mig ett exemplar av ett euromynt. Detta är en euro. Det är ett exempel på de gemensamma pengar som våra grannländer nu kommer att införa. Sverige är inte med. Regeringen vill att</textBlock>
    <textBlock id="i-0b2122681893c5a8">Sverige skall stå utanför. Sverige skall inte vara med i gemenskapen. När dagens socialdemokrater driver</textBlock>
    <textBlock id="i-838d5d0947ad1286">Europapolitik ställer man Sverige utanför Europasamarbetets kärna.</textBlock>
    <textBlock id="i-7cb1cf33f92997d2">Detta har betecknats som att man gör Sverige till ett undantagsland. Det är inte min beteckning, utan det är den finska regeringens beteckning på den svenska positionen i en skrivelse till den finska riksdagen: "Ett utanförskap, med ställningen av undantagsland, skulle oundvikligen öka osäkerheten inför framtiden".</textBlock>
    <textBlock id="i-96ada53c72534bd0">När man nu ser på utanförskapet ser man att det både finns ekonomiska och politiska aspekter. Det finns två frågor. Den ena gäller om EMU är bra eller dåligt för Europa i botten. Den andra gäller om EMU</textBlock>
    <textBlock id="i-a397bd0f81603805">är bra eller dåligt för Sverige, givet att de andra elva länderna beslutar sig för att starta 1999.</textBlock>
    <textBlock id="i-a4f78f709c4daf63">Jag tror att det är väldigt viktigt att våga se verkligheten som den är och inte vilseleda väljarna eller opinionen med alternativ som aldrig funnits eller som redan är överspelade. Låt oss för Sveriges skull koncentrera oss på frågan om vad vi skall göra när EMU</textBlock>
    <textBlock id="i-a5842fcdd1905f6e">bildas 1999.</textBlock>
    <textBlock id="i-93c4dd36f86d855b">Jag skulle vilja lyfta fram tre aspekter inom det ekonomiska området. Det gäller instabiliteten, risken för investeringsflykt och kostnaderna i form av framför allt en högre ränta.</textBlock>
    <textBlock id="i-133b7f1fa039be34">Utanförskapet innebär en ökad oro och en ökad ekonomisk instabilitet för Sverige. Vi kommer att se snabba svängningar vad gäller vår valuta. Det finns en given efterfrågan på riskfyllda spekulativa placeringar på valutamarknaderna. De är i dag utspridda över ett antal valutor i Västeuropa. 1999 tar man bort tio valutor. Då kommer denna efterfrågan på spekulativa placeringar att koncentreras på färre antal valutor. En av dessa kvarstående valutor är den svenska kronan.</textBlock>
    <textBlock id="i-8156ca763aa8bf6b">Det finns alltså en mycket stor risk för att vi får en mer orolig svensk situation och en mer svängande växelkurs som följd. Detta må vara bra för spekultanterna, men det är inte bra för Sverige. Vi har redan under ett flertal år haft stora problem med en kraftigt svängande växelkurs. Nåväl, då säger man: Okej, vi strävar efter att få en stark krona med hjälp av riksbankspolitik och regeringspolitik. Problemet är att ju starkare krona vi har, desto mer sannolikt blir det att vi få en jojobetonad växelkurs. Det är den erfarenhet man har i Schweiz. Den svenska valutan skulle bli en valuta som man flyr till och från, och vår konkurrenskraft skulle åka upp och ned som en jojo. Det är en mycket svår situation.</textBlock>
    <textBlock id="i-01a45afa4afdab13">Min slutsats är att Sverige vid ett utanförskap kommer att få en mer svårhanterad lönebildning, en ökad risk för utslagning av produktion och därmed en ökad risk för färre jobb. För företagen är slutsatsen att det kommer att bli svårare att bedriva utrikeshandel, svårare att sätta priser, svårare att undvika förluster.</textBlock>
    <textBlock id="i-6e51e81acbc49bed">Slutsatsen för investerarna är att Sverige kommer att bli ett mindre attraktivt land.</textBlock>
    <textBlock id="i-5bb807a9302a4b1c">Jag vill framför allt peka på situationen för småföretagen. För små företag innebär valutasäkring och valutakunskap en mycket högre fast kostnad i relation till företagens storlek än vad som är fallet för stora företag. En flytande växelkurs, en starkt varierande växelkurs gör det mycket svårare för de här företagen att klara av att komma ut på Europamarknaden, något som andra talare tidigare har nämnt. Därför är EMU</textBlock>
    <textBlock id="i-e5beb5ab92a95853">särskilt viktigt för dessa småföretag. Det är också viktigt om man menar allvar med talet om att skapa ett bättre företagsklimat i Sverige.</textBlock>
    <textBlock id="i-f9b10bcee74859a9">Låt mig återigen gå tillbaka till Finland. Det som den finska regeringen ser som det viktigaste ekonomiska argumentet för Finlands inträde i EMU är just att man vill undvika att hamna i en instabil ekonomisk situation. I skrivelsen från den finska regeringen till riksdagen står det: Säkerställandet av pris- och valutakursstabilitet och den nytta som detta leder till för tillväxten, sysselsättningen och strukturen i form av lägre räntor är enligt regeringen den största konkreta nytta som Finland skulle kunna utvinna ur den ekonomiska och monetära unionen. Det som är sanning för Finland, för den finska regeringen, för finska företag och finska löntagare gäller tydligen inte för Sverige. Fan tro't, som Rellingen sade.</textBlock>
    <textBlock id="i-bd983d357434c57f">Den andra frågan som jag vill ta upp är investeringsflykten och risken för detta. Vi har redan sett det i Sverige i viss utsträckning. Det här är en fråga som är mycket diskuterad i Storbritannien. Då kan man säga att företagen klarar av att Sverige står utanför, eftersom de kan flytta. Men de anställda kan inte flytta, och vi klarar inte heller våra offentliga budgetar och de välfärdsåtaganden som ligger i dessa om företagen börjar flytta ut. Man skall kanske också lägga märke till att frågan inte är särskilt mycket analyserad i Calmforsrapporten, att man där inte uppmärksammar risken för investeringsflykt.</textBlock>
    <textBlock id="i-7eed2c15dacc3aa2">Man kan då säga att vi kan motverka risken för investeringsflykt genom att på olika sätt kompensera företagen för att de skall stanna i Sverige eller lokalisera sig här. Vad är då detta för kompenserande mekanismer? Jo, det är lägre löner, lägre kapitalskatt och lägre krav på miljön. Är det den typen av kompensationer vi vill betala ut? Nej, det är det inte. Alltså: Vill man ha en politik som är inriktad på goda löner, att vi själva skall bestämma våra skatter och vår skattepolitik och att vi skall ha höga miljökrav, då är det lättare att uppfylla de målen som medlem av EMU än genom att stå utanför.</textBlock>
    <textBlock id="i-4c67d1c980454a4a">Det tredje som jag vill ta upp på det ekonomiska området är räntekostnaden. Det har tagits upp här i dag. I dag är skillnaden kanske sju tiondelar. Låt oss säga att den ligger mellan en halv och en procent. Till denna kostnad skall läggas att vi nu, i och med den nya situationen i Europa, kommer att få en obligationsmarknad som sannolikt är världens största. Den har djup, den har effektivitet, och den har en likviditet som är bättre än den amerikanska. Det gör att räntorna på denna marknad blir exceptionellt låga. Det innebär alltså, om vi gör en överslagskalkyl, att skillnaden ligger någonstans mellan 0,6 och 1,3 % 1999.</textBlock>
    <textBlock id="i-bdd1c168b1890d9d">Det innebär för en villaägare eller en bostadsrättsinnehavare som har ett lån på 600 000 kronor en merkostnad på mellan 4 000 och 6 000 kronor per år för att regeringen håller Sverige utanför EMU.</textBlock>
    <textBlock id="i-b77ad12e375dff18">Nåväl, löser då EMU arbetslöshetens problem?</textBlock>
    <textBlock id="i-a12a9a6cde465a69">Nej, det gör det inte. Men som jag har sagt tidigare innebär utanförskapet en risk för större instabilitet.</textBlock>
    <textBlock id="i-d15e0bcdc4156214">Det ökar risken för felbedömningar när löner och priser skall sättas, och det leder till en större risk för utslagning av jobb. Om vi skall kunna lösa arbetslöshetens problem tror jag att det är viktigt att vi har en stabil ekonomisk-politisk miljö i Sverige. Det gör det lättare för beslutsfattarna att koncentrera sig på den frågan och inte upptas av akuta problem.</textBlock>
    <textBlock id="i-321a1570a0f61ddd">Låt mig sedan gå över till något som Erik Åsbrink brukar återkomma till. Han säger att den svenska regeringens hållning väcker respekt i EU. Jag vill bestrida detta, och jag menar att ett påstående av denna innebörd är en oriktig och vilseledande beskrivning av andra regeringars syn på den svenska regeringens EMU-politik. Jag tror att det är viktigt att man vågar se verkligheten som den är. I andra länder är man i stället förbittrad, förgrymmad och utled på det svenska krypskyttet på EMU-projektet. Den svenska regeringen bedöms av andra länder som en fripassagerare och som en regering som försöker plocka russinen ur kakan. Erik Åsbrink, vad har du för konkret grund för att påstå att Sveriges hållning i</textBlock>
    <textBlock id="i-b18ee2486463d533">EMU-frågan möter respekt?</textBlock>
    <textBlock id="i-e47232d693af9351">Det har här talats om Euro-X. I egenskap av en god svensk patriot tror jag att det är väldigt olyckligt att vi hamnar utanför Euro-X, men nu har ju regeringen försatt Sverige i denna situation, och det är regeringen som får bära det ansvaret. De diskussioner som förs där kommer naturligtvis inte att upprepas, även om de formella besluten gör det, vid de formella EU-</textBlock>
    <textBlock id="i-bcccdef7763db590">mötena. Genom sitt agerande har regeringen försämrat sin förmåga att i Sverige driva en effektiv ekonomisk politik, som bättre skulle kunna skydda svenska medborgare mot ekonomiska störningar och mot olyckliga ekonomisk-politiska beslut i andra länder.</textBlock>
    <textBlock id="i-7df06cb64fb9139d">Låt mig avsluta detta avsnitt med att referera en finsk minister som har beskrivit det Erik Åsbrink kallar "en respekterad hållning" på följande sätt:</textBlock>
    <textBlock id="i-9720f85d85c23b18">Sverige uppträder som en person som först blir medlem av en fotbollsklubb, sedan vägrar ställa upp i laget, men icke desto mindre kräver en plats i styrelsen. Det uttalandet vittnar inte om en särskilt stor respekt för den svenska hållningen, och bakom det uttalandet står alltså en ledamot av den finska regeringen. Finlands regering har inte den minsta förståelse för den svenska hållningen. Det är alltså inte</textBlock>
    <textBlock id="i-2196961884bde735">Tyskland och Frankrike som jagar oss, utan det är andra, mycket vänligt sinnade länder som inte har särskilt stor respekt för den svenska inställningen.</textBlock>
    <textBlock id="i-9a182c3d3071c59b">Alla vet att detta är ett försök från den svenska regeringen att upphöja sin egen interna splittring och presentera den som ett slags statsmannaskap, men detta är ganska svårsålt.</textBlock>
    <textBlock id="i-7e75f006d3158965">Erik Åsbrink har nu ställt sex nya frågor. Det gjorde han på Bankföreningens årsmöte. Fem av dem har redan ställts av Calmforsutredningen, och de har besvarats och analyserats av några av världens bästa samhällsvetare på 500 sidor, i 21 publicerade underlagsrapporter. Nu finns rapporten dessutom utgiven på engelska i 370 sidor. Det väcker inte respekt att ställa samma frågor en gång till. Är man inte nöjd med 500 sidor och 21 rapporter utan som Åsbrink vill börja om igen är det inte ett tecken på öppenhet, utan det är ett tecken på beslutsångest och inre splittring.</textBlock>
    <textBlock id="i-9d98fa679cbad86a">Det är tydligen bättre att hålla ihop regeringspartiet inför valet, även om det som i detta fall sker på demokratins och landets bekostnad.</textBlock>
    <textBlock id="i-add4f54dd956c25a">Den sjätte frågan är den som Göran Persson brukar ställa om skatterna. Också den besvarades av</textBlock>
    <textBlock id="i-02814c4b0951b997">Calmforsutredningen och på ett ovanligt tydligt sätt, men Calmfors tydliga svar passar tydligen inte regeringen och rörelsen. Utredningen skriver sålunda på s.</textBlock>
    <textBlock id="i-ef3e630f2af26aaf">419 om skatterna och de offentliga utgifterna: Vi har för vår del svårt att se varför den monetära unionen i sig skulle ställa några ytterligare krav på harmonisering av skattesatser, regler för offentliga utgifters storlek eller en samordnad konjunkturpolitik. Det väcker inte respekt för regeringen att man underkänner utredningen på just den punkt där den är klarare och mer okontroversiell än på kanske någon annan punkt i betänkandet.</textBlock>
    <textBlock id="i-a4b64eba04386b48">Det motiv som anges i propositionen är opinionen</textBlock>
    <textBlock id="i-f0aab71698649fe8">- SIFO. Låt mig då bara påminna om vad som står i grundlagen, i regeringsformens § 6. Där står att regeringen styr riket. Nu är vi i en annan situation i EMU-</textBlock>
    <textBlock id="i-9d4f0623b60328d6">frågan. Det är SIFO som styr riket. Det är på den nivån vi nu har hamnat: Arbetarpartiet sifokraterna.</textBlock>
    <textBlock id="i-7f7ba2cf476f0f1e">Per-Ola Eriksson talade om lågvattenmärken, och det tycker jag passar bra som beteckning på den typ av ledarskap som vi nu ser i EMU-frågan.</textBlock>
    <textBlock id="i-562aff5b326bf77b">Tänk om regeringen hade använt sig av SIFO som riktmärke i fråga om budgetsaneringen, eller i fråga om Systembolaget för den delen. Eller i fråga om kärnkraften - 60 % av befolkningen vill behålla kärnkraften. Det går inte att styra efter SIFO. Regeringen har inte gjort det tidigare. Nu gör man det, dvs. man använder SIFO som motiv. Det är ett dubbelspel. Man har andra dolda motiv som man inte vill skylta med.</textBlock>
    <textBlock id="i-f05fbeee51a4b364">Låt mig avsluta med två frågor som har varit uppe här. Den första är folkomröstningen, och den andra är</textBlock>
    <textBlock id="i-23c30b37d6d52bdf">ERM.</textBlock>
    <textBlock id="i-945fb28059638f46">Först vill jag apropå folkomröstningen och den diskussionen säga att jag vore väldigt glad - och jag tror faktiskt att svenska folket skulle uppskatta det också - om vi i denna församling och andra diskuterade mindre folkomröstning, tidtabeller och datum och mer huruvida EMU är bra eller dåligt. Vi har en förkärlek i detta land att debattera debatten och formfrågor snarare än sakfrågorna när dessa är besvärliga.</textBlock>
    <textBlock id="i-020a192b93e6d533">Men nu har denna fråga kommit upp, och jag skall säga någonting om den.</textBlock>
    <textBlock id="i-8fe8e4540ca6114a">Även vi i Folkpartiet tycker självklart att man skall fråga folket. Nu har vi ett val 1998, och vi skall då utnyttja och exploatera detta tillfälle för att ställa denna fråga till folket. Vi vill därför inte hjälpa Socialdemokraterna att i valet 1998 abdikera från ansvaret att ta ställning och bilda opinion i en av tidens stora frågor. Vi vill i stället att folket skall säga sitt om förslaget att ställa Sverige utanför och göra det redan</textBlock>
    <textBlock id="i-3e2cdc99908d5cd0">1998. De som är för utanförskap skall belastas med detta ställningstagande i 1998 års valrörelse.</textBlock>
    <textBlock id="i-fda7bed77bb08c30">Vi skall, tillsammans med den verklighet som hela tiden utvecklas utanför våra gränser, försöka tydliggöra nackdelarna både med att permanent stå utanför och med att obeslutsamt och passivt vänta. Vårt mål måste vara att pressa Socialdemokraterna till en mer öppen och positiv attityd, om möjligt i riktning mot den som Labour har intagit i Storbritannien. Folkomröstning är därför, jämfört med valet 1998, en nödlösning.</textBlock>
    <textBlock id="i-3be290a4f73e0759">En tanke i propositionen är maximal handlingsfrihet. Jag citerar från s. 70: "Sverige bör hålla dörren öppen för ett senare svenskt inträde. Vi bör upprätthålla största möjliga handlingsfrihet och handlingsberedskap inför framtiden - - -." Det är utmärkt. Men då är slutsatsen att Sverige bör gå med i ERM och</textBlock>
    <textBlock id="i-cd8d0f771659a88b">ERM 2, med bibehållet mål för prisstabiliteten som överordnat mål. Om vi inte gör detta kan vi få ett glapp på två år mellan beslutstillfället - valet eller folkomröstningen, vilket det nu blir - och ett eventuellt EMU-inträde. Det vore mycket olyckligt ur demokratisk och ekonomisk synpunkt med ett glapp på två år. Och denna tidsperiod bestämmer vi inte själva över, utan vi lägger vårt öde i de andra ländernas knä. Det är de som bestämmer huruvida den svenska ERM-tolkningen är den som kommer att tillämpas eller inte.</textBlock>
    <textBlock id="i-6b1348b0c13b97c7">För att ha den här handlingsberedskapen skall vi dessutom göra praktiska förberedelser, och staten måste börja informationsverksamhet om EMU i Sverige och andra länder. Denna viktiga fråga kan ju inte överlämnas till intresseorganisationer och banker i landet. Det är fullständigt orimligt.</textBlock>
    <textBlock id="i-929ae7474d57fb47">Avslutningsvis: Det är viktigt för Europa att EMU</textBlock>
    <textBlock id="i-fa15b2eed8caf21a">lyckas. Därmed är det även viktigt för Sverige, eftersom Sverige är en del av Europa. Jag har försökt peka på kostnaderna för att vänta. Det kostar att vänta.</textBlock>
    <textBlock id="i-201e85ddc4bdf894">Under flera år kommer detta, ekonomiskt och politiskt, att innebära en risk för ökad instabilitet och kortsiktighet i ekonomin, ökade risker med valuta och ränta samt dyrare kapitalförsörjning. Sverige riskerar att förlora företag och investeringar till andra länder och får sitta utanför när andra fattar för oss viktiga beslut.</textBlock>
    <textBlock id="i-23126fc8d5cff552">Regeringspartiets inre splittring skapar en dyrbar osäkerhet och instabilitet för vanliga människor och för företag, och den kan riskera många jobb. Regeringen verkar inte riktigt förstå vad det är som håller på att hända, vad som kommer att hända utanför Sveriges gränser. När regeringen väljer att placera Sverige utanför blir inte allt som förut. Allt fortgår inte som det är i dag.</textBlock>
    <textBlock id="i-9fc5e1d30fdffb4f">Jag yrkar bifall till Folkpartiets reservation.</textBlock>
  </contentBlock>
  <contentBlock page="0" id="i-84e07c6a12c1eb08">
    <textBlock id="i-94b59d6a1326b02f">Anf.  8  PER-OLA ERIKSSON (c) replik:</textBlock>
    <textBlock id="i-28c776160331055c">Fru talman! Först och främst bjuder artigheten att man hälsar Carl B Hamilton välkommen tillbaka till politiken, eftersom han nu är ledamot i kammaren.</textBlock>
    <textBlock id="i-473dce82e18a6865">Carl B Hamilton talar som om det vore bevisat att</textBlock>
    <textBlock id="i-92e47dfdc3c9278d">EMU skulle leda till lägre räntor och stabilare valuta och vi därför visste att ett svenskt inträde i EMU</textBlock>
    <textBlock id="i-566d5ebfc2358912">skulle ge högre tillväxt, bättre sysselsättning osv.</textBlock>
    <textBlock id="i-98f085028fc3d422">Men, fru talman, är inte det som i Carl B Hamiltons värld beskrivs som ett axiom i själva verket snarare osäkra hypoteser?</textBlock>
    <textBlock id="i-d9e7f7604d14e049">Vi har hört det här resonemanget ett antal gånger tidigare. För några år sedan skulle Sverige koppla kronan till ecun för att vi skulle få lägre räntor, ökad tillväxt osv. Det gav inte lägre räntor. Den signalpolitiken fungerade inte. Sedan skulle lägre räntor vara ett motiv för EU-medlemskapet. Detta gav inte omedelbart några lägre räntor, utan tvärtom gick räntan upp strax efteråt. Det var andra faktorer som styrde, nämligen huruvida Sveriges finanser är i ordning eller inte. Om vi har finanser i ordning och en sund ekonomi kan vi också pressa tillbaka räntorna och slå vakt om prisstabiliteten. Det är ju sådana saker som är avgörande, inte om man är medlem i EMU eller inte.</textBlock>
    <textBlock id="i-8a90f4ba0c050dce">Därför tycker jag att Carl B Hamiltons teser är tillbakavisade av verkligheten. Det är beklagligt att inte Carl B Hamilton litet tydligare har uppfattat vad som har hänt under årens lopp om man tittar i backspegeln.</textBlock>
    <textBlock id="i-60b80ab7799a3fbb">Jag tror att vi i stället kan få spänningar mellan olika delar av Europa. Carl B Hamilton och Folkpartiet bekänner sig väl till dem som gärna vill utveckla</textBlock>
    <textBlock id="i-fe57e3eec595891a">EU österut. Ser inte Carl B Hamilton EMU som en försvårande faktor när det gäller att utveckla EU?</textBlock>
  </contentBlock>
  <contentBlock page="0" id="i-2add08e5fc4f29fa">
    <textBlock id="i-a30bf3c62e7ab810">Anf.  9  CARL B HAMILTON (fp) replik:</textBlock>
    <textBlock id="i-397894cc294008a3">Fru talman! Jag tror att jag har följt de här frågorna ganska noga empiriskt medan jag var borta härifrån ett slag.</textBlock>
    <textBlock id="i-d208365deb6ed7a5">Det är alldeles tydligt att räntenivån blir lägre,</textBlock>
    <textBlock id="i-d716a695a26070c1">Per-Ola Eriksson. Sedan kan man diskutera om det blir 0,6 eller 1,3, men att den blir lägre är alldeles uppenbart.</textBlock>
    <textBlock id="i-5523d701fe056ab0">Vad beträffar växelkursen har den försvagats. Vi kan ta Asienkrisen som ett exempel. Asienkrisen har -</textBlock>
    <textBlock id="i-8eaa5829a20049f1">absurt nog, kan man tycka - försvagat den svenska kronan med 3 %. Dessa typer av influenser kommer att bli starkare om vi står utanför och har fler spekulanter per satsad krona i Sverige.</textBlock>
    <textBlock id="i-4e076fa657f3d4da">Kopplingen till ecun var misslyckad, säger Per-</textBlock>
    <textBlock id="i-9f1525298f77329e">Ola Eriksson. Ja, slutsatsen är ju att man antingen skall ha rörlig växelkurs eller gå med i EMU. ERM är ett mellansteg som vi av formella skäl skall ta för att behålla handlingsfriheten och ha fortsatt prisstabilitet som överordnat mål.</textBlock>
    <textBlock id="i-9e5766fc1a319e20">Det här med statsfinanserna är riktigt. Jag tror att det är den avgörande förklaringen till att de svenska räntorna har gått ned. Visst är det så. Men observera att i Schweiz, som har den hårda valuta som Per-Ola</textBlock>
    <textBlock id="i-378dbbceef3cbdef">Eriksson målar upp som en vision för Sverige, har man en väldigt stor växelkursvariation. Det är ingen tillfällighet att man tillverkar läkemedel, high-techprodukter och andra inte särskilt priskänsliga produkter i Schweiz. Det klarar man med den typen av växelkurspolitik, dvs. att man står utanför. Men vanliga standardprodukter, som de flesta svenska löntagare är involverade i produktionen av, klarar sig väldigt dåligt i ett sådant land.</textBlock>
    <textBlock id="i-1b0dc8a881caada7">Östutvidgningen fördröjs och försenas mer om</textBlock>
    <textBlock id="i-b3d21af6af6c9203">EMU-projektet skulle försenas. Våga se verkligheten som den är, Per-Ola Eriksson! Om EMU försenas, då försenas östutvidgningen ännu mer. Vi kan tycka att det är bra eller dåligt, men det är så verkligheten ser ut. Om Per-Ola Eriksson vill ha en snabb östutvidgning får han se till att jobba för att EMU genomförs snabbt.</textBlock>
  </contentBlock>
  <contentBlock page="0" id="i-ff550fb6b65d93c8">
    <textBlock id="i-bbddbe83d5c50d49">Anf.  10  PER-OLA ERIKSSON (c) replik:</textBlock>
    <textBlock id="i-dfc816eccca2734e">Fru talman! Jag hoppas att Carl B Hamilton har noterat att den svenska kronan faktiskt har stärkts i relation till den tyska marken - även efter Asienkrisen. Jag tror att Carl B Hamilton i sin tidigare kapacitet kunde följa det väldigt noga. Sedan är det ju faktiskt bara teorier och osäkra spekulationer att räntedifferensen skulle vara si eller så. Carl B Hamilton rör sig i en spännvidd mellan 0,6 och 1,3 procentenheter.</textBlock>
    <textBlock id="i-0a27fa5fcec2a359">Det är ju bara hypoteser alltihop.</textBlock>
    <textBlock id="i-758232e8e33c4c84">Vi har hört det där förut, och det har inte slagit in,</textBlock>
    <textBlock id="i-883fbccf7ece1f62">Carl B Hamilton. Det slog inte in när vi diskuterade ecu-anknytning eller EU-medlemskap osv. Det är helt andra faktorer som avgör. Däremot ser jag i motsats till Carl B Hamilton att EMU-projektet om det genomförs - och mycket tyder på att det kommer att starta i den tid som var tänkt - leder till en uppenbar risk att vi försvårar möjligheterna för att fler länder blir medlemmar i EMU. Man platsar inte i laget. Då kommer vi att få en uppdelning i Europa som vi inte tycker är bra.</textBlock>
    <textBlock id="i-42d8fcda3fb19cd6">Jag tror att vi kan vara överens om att EU som institution är viktig ur fredssynpunkt. Det vore synd om vi skulle skapa ett projekt i form av EMU som skulle förhindra att EU kan spela denna viktiga roll.</textBlock>
  </contentBlock>
  <contentBlock page="0" id="i-d23dbec54845cf92">
    <textBlock id="i-ebc53b6499e22707">Anf.  11  CARL B HAMILTON (fp) replik:</textBlock>
    <textBlock id="i-143c2015859e28e6">Fru talman! Låt mig ta det sista först. Jag tycker också att östutvidgningen ur svensk synpunkt kanske är ett mer angeläget och viktigt projekt i Europa än</textBlock>
    <textBlock id="i-99b4848aa6b8a67c">EMU. Men, Per-Ola Eriksson, våga se verkligheten som den är! Nu har EMU-projektet dragits i gång sedan länge. Om det fördröjs så fördröjs östutvidgningen. Vi kan drömma oss till en annan värld, men låt oss hålla oss till den värld som vi är i och försöka fatta beslut i den i stället för att göra ett hypotetiskt scenario - att östutvidgingen har en annan tidtabell än den har - och fatta beslut i detta hypotetiska scenario.</textBlock>
    <textBlock id="i-e8c755331018264a">Beträffande räntorna är det ju så att Finland har dragit nytta av sin politik att annonsera och arbeta för att man skall gå med från början. De har ungefär en halv procents lägre ränta än Sverige. Det är inga hypoteser. Det är inga teorier. Det är fakta. Spanien och</textBlock>
    <textBlock id="i-8740763be7d271e6">Italien - på väg in i EMU - har sänkt sina räntor från</textBlock>
    <textBlock id="i-a15d984b3110c71f">14 % respektive 12 % till någonstans runt 6 %. För dessa länder har den här konvergensprocessen varit oerhört nyttig. Den har givit dem en stabilitet och en fasthet i både penning- och finanspolitik som de nu drar väldigt stor nytta av.</textBlock>
    <textBlock id="i-7b98cf9fa294844a">Där har vi kanske det allra klaraste exemplet på vad EMU gör i fråga om sänkta räntor. Finlands,</textBlock>
    <textBlock id="i-dc943d1ec58fd2bb">Italiens och Spaniens erfarenheter är även tillämpliga på Sverige. Naturligtvis blir inte vinsterna sex sju procentenheter som i Sydeuropa, men enligt min bedömning i dag ligger de kanske mellan 0,6 % och</textBlock>
    <textBlock id="i-ce180a0b5718a67a">1,3 %. De här effekterna finns, Per-Ola Eriksson!</textBlock>
  </contentBlock>
  <contentBlock page="0" id="i-5371bb144937a326">
    <textBlock id="i-1ed0c555e8a5de35">Anf.  12  JOHAN LÖNNROTH (v):</textBlock>
    <textBlock id="i-4d045e389f135260">Fru talman! Jag skall börja med att yrka bifall till reservationerna 3, 8 och 12. Det är bra att Sverige inte skall vara med i EMU från start. Däremot är jag litet undrande, eller snarare mycket undrande, inför regeringens motiv. Det är en ensidig hänvisning till opinionsläget. Jag efterlyser sakliga argument. Det finns gott om sådana.</textBlock>
    <textBlock id="i-1252566506f55d7c">Jag såg i någon tidning att den franske finansministern hade gjort en jämförelse när det gäller det här med att släppa in Sverige i det nya EMU-råd som eventuellt skall bildas. Han lär ha sagt att det skulle vara som en utomäktenskaplig förbindelse. Om man skulle spinna vidare litet grand på den jämförelsen kanske man kan säga att Erik Åsbrinks argument mot det här äktenskapet enbart tycks vara att opinionen inte är mogen. Den dag då svenska folket tycker att</textBlock>
    <textBlock id="i-1d6aa9abe96a370d">Svea skall gifta sig med den här patriarken i Europa, är det däremot läge för att föra in henne.</textBlock>
    <textBlock id="i-b2868c75ce87d28b">Sedan läste jag med ett visst intresse Mats Odells inlägg i Dagens Nyheter i dag. Om man återigen skulle spinna vidare på den här jämförelsen kanske man kan säga att Odell uppenbarligen vill ha detta äktenskap. Men först skall Svea ändra sig riktigt rejält och anpassa sig till den typ av äktenskap man håller sig med i det katolska Europa med de relationer mellan könen som det innebär.</textBlock>
    <textBlock id="i-e8e13cfa216d536b">Det finns också en centerpartimotion av Ingbritt</textBlock>
    <textBlock id="i-6d2ba87c64a95b03">Irhammar och Karin Israelsson där de tar upp just det här med varför kvinnorna är så tveksamma till EMU.</textBlock>
    <textBlock id="i-47197a682aa149a6">Mätningarna visar ju att kvinnorna i genomsnitt är ännu mer negativa än männen. Jag tror att det har mycket med just denna fråga att göra. Även om EMU</textBlock>
    <textBlock id="i-12d91525fae9b615">uppfattas som ett ekonomiskt projekt, handlar det ju i grunden om att legitimera ett samhälle, ett system, som innebär radikalt annorlunda relationer mellan könen. Mycket mer av det som här sköts i den offentliga sektorn skall skötas av kvinnorna i hemmen.</textBlock>
    <textBlock id="i-ff602c8caefc6a1c">Mats Odell vill ha en förändring av det svenska samhället först för att anpassa sig till detta. Sedan är han beredd att driva in Svea i det här äktenskapet.</textBlock>
    <textBlock id="i-3870065bbe3bf86b">Det finns i grunden två alternativa former av Europasamarbete. Den ena formen är en typ av samarbete som formulerades i programmet, Sätt Europa i arbete tror jag att det hette, 1994. Den andra form av samarbete som har formulerats är EMU. Jag vet att</textBlock>
    <textBlock id="i-cf1c4dc6717877af">Erik Åsbrink brukar håna mig ibland för att jag bara kan hitta socialdemokrater att citera. Jag förmodar att</textBlock>
    <textBlock id="i-b083f075c0d94f34">Arbetets ledarskribent är socialdemokrat, så jag tar risken en gång till. Den här ledarskribenten skrev den</textBlock>
    <textBlock id="i-5f3907b3db45ad2b">22 november: EU:s regeringschefer och finansministrar har försatt sig i ett moment 22. De vill få ned arbetslösheten men vägrar att överge den arbetslöshetsdrivande politik som ligger till grund för valutaunionen.</textBlock>
    <textBlock id="i-247965b8c6d2f88c">Det handlar om ett val. Man kan inte både satsa på ett Europa i arbete och samtidigt driva in Sverige i denna arbetslöshetsskapande union.</textBlock>
    <textBlock id="i-cf67ed9106a56c58">Lars Tobisson talar om att man inte kan äta kakan och ha den kvar. Sedan beskriver han det här med att föra in Sverige i EMU som att införa euron. Men Lars</textBlock>
    <textBlock id="i-ca8f32fe1c9fc773">Tobisson, som ju i alla andra sammanhang gärna talar om konkurrens och valfrihet: Varför kan vi inte låta kronan och euron konkurrera? Vi vet ju båda att om</textBlock>
    <textBlock id="i-716ed899b93c3e1c">EMU kommer till stånd, så kommer också euron att förekomma i Sverige. Jag har varit på besök i Bankföreningen, och jag fick då fullt klart för mig att euron kommer att förekomma ganska mycket. T.o.m. sådana där euromynt som Carl Hamilton visade upp kommer säkert att förekomma i en och annan affär. Jag är säker på att Lars Tobisson kommer att kunna ta en euro och gå ned i fiket här och ta sig en kaffe med hjälp av den.</textBlock>
    <textBlock id="i-d7720a1c5da9635d">Men varför skall han då alltså genomdriva denna ensidighet, denna brist på valfrihet, och tvinga in oss?</textBlock>
    <textBlock id="i-2eb84bd8b4b300b2">Varför inte låta de här två valutorna samexistera? Då får vi se vilken som är bäst och vilken som svenska folket väljer.</textBlock>
    <textBlock id="i-ac773bf443aa83a0">Carl Hamilton gör påståenden om att villaägare skulle tjäna si och så många tusen kronor på ett svenskt EMU-medlemskap. Jag vet inte hur många av er som kan påminna sig de siffror som man jonglerade med när Sverige skulle in i EU. Jag tror att det var</textBlock>
    <textBlock id="i-43ccf0a474befd57">10 000 kr per löntagare som man skulle tjäna på EU-</textBlock>
    <textBlock id="i-6571849236dc8f96">medlemskapet. Det är kanske inte lätt att nu i efterhand räkna ut exakt vad som är följden av EU-</textBlock>
    <textBlock id="i-7a99a52e079738a6">medlemskapet. Det är dock förhållandevis enkelt att konstatera att det rört sig om propagandistiska luftballonger.</textBlock>
    <textBlock id="i-94fcefa12af479c2">Jag trodde faktiskt att Carl Hamilton, efter att ha varit på Handelsbanken ett tag och efter att ha gett ut sina små skrifter med konjunkturbedömningar o.d., skulle ha lagt av med här typen av propagandistiska luftsiffror. Det här kan Carl Hamilton nämligen inte veta något om. Jag tror snarare att det är förenat med en stor risk - Per-Ola Eriksson tog tidigare upp det och vi har ju facit på vad som hände då kronan knöts till ecun, med de räntenivåer som då uppstår - om</textBlock>
    <textBlock id="i-b03f18886bd5cc64">Sverige kommer med i EMU.</textBlock>
    <textBlock id="i-ba8c2ace0d677220">Jag håller med Per-Ola Eriksson i det resonemanget gentemot Carl Hamilton. Ändå måste jag säga att jag inte heller riktigt förstår Per-Ola Erikssons inställning. Han talar, med rätta, om den centralisering som EMU innebär, exempelvis av penningpolitiken, men samtidigt är han fullt beredd att gå in i fempartiuppgörelsen. Redan den innebär ju en mycket kraftig centralisering av penningpolitiken. Per-Ola</textBlock>
    <textBlock id="i-38e03ec3f147c7f1">Eriksson måste väl i konsekvensens namn gå emot också den mycket stora centraliseringen.</textBlock>
    <textBlock id="i-f2123b67d54b784f">Lars Tobisson talar om sifokrati. Jag har väldigt svårt att förstå vad han egentligen vill när det gäller att låta folkets vilja få utslag. Carl Bildt lanserade tanken på någon form av folkligt ställningstagande</textBlock>
    <textBlock id="i-7f73adb7de68de7d">1999. I och för sig föredrar vi ett ställningstagande ännu tidigare, men okej. Om det är möjligt att få en majoritet för detta, så låt oss då gå till folkomröstning</textBlock>
    <textBlock id="i-138b7dd098856adc">1999! Nu verkar dock Moderaterna ha fått kalla fötter. Vi har ett yrkande i dagens betänkande. I utskottet begärde vi att få separera de båda frågorna - folkomröstning i princip respektive tidpunkt för en folkomröstning. Moderaterna var kompakt ointresserade. I</textBlock>
    <textBlock id="i-faf9e6a5a09a4b7e">början var det här uppenbarligen en bluff som ni moderater körde just av SIFO-skäl. Nu, när ni märker att det kanske rent av skulle kunna finnas en liten möjlighet att få till stånd en folkomröstning, blir ni rädda och flyr för glatta livet!</textBlock>
    <textBlock id="i-9581698b62e66c9a">Carl Hamilton säger att man är förbittrad på Sverige. Ja, det är möjligt att det bland hans kompisar nere i Bryssel finns en och annan höjdare som är förbittrad. Genomför gärna, Carl Hamilton, en liten</textBlock>
    <textBlock id="i-c07d3efda26dae6e">SIFO-undersökning bland folken i Europa och fråga hur många som är förbittrade över att Sverige inte vill vara med i EMU! Carl Hamilton talar ju om elitens</textBlock>
    <textBlock id="i-24f4a2bc477ac047">Europa, om etablissemangens Europa.</textBlock>
    <textBlock id="i-bdfb007bf78845ee">Sedan vill jag säga några ord om det här med fotbollsklubben. Jag vet inte om Carl Hamilton har spelat så mycket fotboll. Själv har jag varit med i fotbollsföreningar i närmare 40 år. Jag vet hur det går till där. När man skall fatta beslut om att t.ex. upplösa en fotbollsförening eller slå ihop den egna fotbollsföreningen med en annan är det faktiskt fråga om ett demokratiskt beslut som alla spelare och medlemmar i klubben är med och tar. Det är svensk folkrörelsedemokrati, och det är en helt annan demokrati än den demokrati - eller brist på demokrati - som förekommer i EU och när det gäller EMU.</textBlock>
    <textBlock id="i-2483fa6361c6a9a3">Carl Hamilton glider i frågan om en folkomröstning. I partiledardebatten den 8 oktober sade Lars</textBlock>
    <textBlock id="i-1ca5ef9ed3964313">Leijonborg efter det att Carl Bildt hade sagt att folket på något sätt skulle få avgöra frågan, att han är beredd att instämma i att det är lämpligt att ställa in sig på en folkomröstning 1999. Har Folkpartiet också backat?</textBlock>
    <textBlock id="i-606fa7b1f6382275">Traskar ni alltid patrull med Moderaterna? Nu när</textBlock>
    <textBlock id="i-fb387b49598982a2">Moderaterna backar, gör också ni det.</textBlock>
    <textBlock id="i-5926fbe6a1be37eb">Visst skall valrörelsen 1998 handla om EMU. Vi skall också hjälpa till där och se till att det blir så.</textBlock>
    <textBlock id="i-76e1bb39c61671ab">Men gäller inte detta med folkomröstningen också?</textBlock>
    <textBlock id="i-2549d27ec220bb0f">Någon ordning får det väl vara även i ett spretigt folkparti.</textBlock>
    <textBlock id="i-d30bc0516d48b42c">När det gäller Centern och folkomröstningen säger man att det skall ske tidigast valdagen år 2002. Per-</textBlock>
    <textBlock id="i-d46aed8ba2196dec">Ola Eriksson hänvisar, i likhet med regeringen, till att det i dag inte finns någon majoritet. Men, Per-Ola</textBlock>
    <textBlock id="i-a5601b1a4fa9b415">Eriksson, är det inte principiellt en ganska konstig ståndpunkt? Det kan ju finnas en majoritet här i riksdagen - det hoppas jag och förmodligen också Per-</textBlock>
    <textBlock id="i-eb0fc79041ae4a4d">Ola Eriksson - också efter år 2002 som inte vill föra in Sverige i EMU. Är det ett motiv för att inte ha folkomröstning då heller? Något slags principiell hållning måste vi väl ändå ha. Om vi vill att folket skall avgöra får väl vi som är emot EMU - om det skulle uppstå en majoritet bland folket för EMU, även om vi skulle råka ha en majoritet här i riksdagen -</textBlock>
    <textBlock id="i-2aff8e6323c8d73d">acceptera det sakförhållandet och se till att en folkomröstning kommer till stånd.</textBlock>
    <textBlock id="i-5f7132591ef7db47">Frågan om ett ställningstagande till EMU handlar i grunden om en respekt för den folkliga viljan. Statsministern har ju sagt att frågan om EMU till sin omfattning egentligen är större än frågan om själva EU-</textBlock>
    <textBlock id="i-e79c98595c6d071f">medlemskapet. Jag är överens med honom om det.</textBlock>
    <textBlock id="i-4104023dbeba04e4">Det är en oerhört stor och omfattande fråga. Har man respekt för den politiska demokratin och för den folkrörelsedemokrati som vi i Sverige har utvecklat, är det enda rimliga att vi låter folket ta ställning och säga ja eller nej till ett svenskt medlemskap i EMU.</textBlock>
  </contentBlock>
  <contentBlock page="0" id="i-617099ba72a48fb7">
    <textBlock id="i-1b96b8acf9fe317d">Anf.  13  CARL B HAMILTON (fp) replik:</textBlock>
    <textBlock id="i-51cdb9261cb720ca">Fru talman! De kalkyler som har gjorts och som jag har presenterat här bygger på de skillnader som i dag är observerade gentemot D-marken och det som vi kan se i Finland gentemot D-marken. Jag har också velat föra in i debatten det som under det senaste halvåret har diskuterats väldigt mycket, nämligen de ännu lägre räntor som kommer att råda på euromarknaden på grund av denna marknads storlek. Jag tycker att det är ett mycket brett intervall som jag har gett.</textBlock>
    <textBlock id="i-0fb9f34e9ee6f751">Besparingen för en villaägare är 4 000-6 000 kr per år - det pris som villaägaren får betala för att Sverige vill hålla Sverige utanför EMU.</textBlock>
    <textBlock id="i-2b859aef1340bcfc">Ecun för Johan Lönnroth in i resonemanget. Men det är ingen som har diskuterat ecuanknytningen som ett relevant alternativ. Den typen av knytning är något som är överspelat. 1992 lärde vi oss tillsammans med</textBlock>
    <textBlock id="i-53acd95424ac1cc3">Spanien, Italien, Storbritannien och Finland att den typen av valutapolitik tillhör historien. Därför får man välja mellan EMU och en rörlig växelkurs. Jag förordar således att vi går med i ERM för att behålla handlingsfriheten.</textBlock>
    <textBlock id="i-56e6e5d1aaf75b85">Johan Lönnroth gör några populistiska utfall här och talar om människor som är förbittrade. Det är förvisso inte "mannen på gatan i Europa" som är förbittrad - jag tror inte att man bryr sig så mycket om detta. Problemet är regeringarna i dessa länder, och i dessa regeringar sitter eliten; det måste ändå tillstås. I alla demokratier får alltså regeringen räknas till eliten. Därför är det något besvärande om några regeringar är förbittrade på Sverige.</textBlock>
    <textBlock id="i-8853b6b274de06d3">Citatet om fotbollsklubben var taget från en finsk regeringsledamot såsom en illustration av denna utledhet vid den svenska hållningen. Det hade ingenting med demokrati i fotbollsklubbar i Sverige att göra utan illustrerade vårt vänligaste grannlands attityd till</textBlock>
    <textBlock id="i-9f79e60a19fe4c8b">Sverige i dag. Tack!</textBlock>
  </contentBlock>
  <contentBlock page="0" id="i-4d6ac4ca99c2384f">
    <textBlock id="i-0a8f60d7b79c12e3">Anf.  14  JOHAN LÖNNROTH (v) replik:</textBlock>
    <textBlock id="i-c3dc73971930ad19">Fru talman! Carl B Hamilton säger att man med hjälp av dagens aktuella siffror kan säga att en villaägare kommer att tjäna si och så många tusen kronor.</textBlock>
    <textBlock id="i-2b1804bbeb760d0e">Det är ganska absurt.</textBlock>
    <textBlock id="i-8a087c7e85ecf610">Vi har exempel på valutaområden, t.ex. dollarn i</textBlock>
    <textBlock id="i-13dccc92b6000d26">USA, som haft jättelika svängningar upp och ned över litet längre tidsperioder. Det finns ingen som helst garanti för att inte euron kommer att genomgå väldiga fluktuationer. Räntan kommer att kunna gå upp och ned. Vi kan titta på vad som sker i Asien med den japanska yenen. Den svenska kronan är en liten valuta, det är sant. Men allt talar för att om vi låter den vara flexibel och låter den anpassa sig till alla andra möjliga stora valutor finns det mycket större möjligheter att hålla den stabil än genom att tvinga in den i det här stora valutaområdet, som kan bli oerhört skakigt.</textBlock>
    <textBlock id="i-ec2dd1b2bc4cef72">Carl B Hamilton talar om den finska regeringens förbittring. Det kan nog vara så att den finska regeringschefen är mycket nervös inför det faktum att det finns en osäkerhet om hur Sverige kommer att ställa sig. Han har ju, mot den finska folkopinionen, gått in för att Finland skall föras in i EMU. Att han då känner förbittring över att den svenska regeringen inte ställer upp kan vara sant. Carl B Hamilton påstår att det finns en bred förbittring i Europa. Men då handlar det om ett oerhört litet och smalt skikt av överhetens</textBlock>
    <textBlock id="i-9bd5e0a072ac68f5">Europa.</textBlock>
  </contentBlock>
  <contentBlock page="0" id="i-4ef1a60052b5ad7a">
    <textBlock id="i-627e713c2690260e">Anf.  15  CARL B HAMILTON (fp) replik:</textBlock>
    <textBlock id="i-30470eced7b5ea37">Fru talman! Det är riktigt att regeringarna i Europa tillhör överheten. Men det är kanske litet besvärande för överheten regeringen i Sverige att ha konflikt med ett antal länder som vi normalt räknar till våra vänner.</textBlock>
    <textBlock id="i-1c9cc099a6bfa538">Förbittringen, skall jag tillägga, delas inte av mina tidigare kontakter på valutamarknaderna. Spekulanterna tycker att det är alldeles utmärkt att Sverige gör det ställningstagande som man gör. Då kan man spekulera och hissa den svenska kronan och räntan upp och ned beroende på vad som sker i omvärlden.</textBlock>
    <textBlock id="i-e86993bcddcbfe8e">Förbittringen delas inte i handlarrummen. Där hälsas det beslut med stor glädje som majoriteten i dag skall fatta.</textBlock>
    <textBlock id="i-b8c25f894e1cd3ef">Att Paavo Lipponen skulle vara nervös inför Sveriges ställningstagande är närmast skrattretande.</textBlock>
    <textBlock id="i-a2a9799db6c1105c">Facket, SAK som är LO:s motsvarighet i Finland, var den senaste stora intressegruppen som uttalade sig till förmån för finskt medlemskap i EMU. Jag tror faktiskt att Paavo Lipponen och hans regering känner sig trygga i sitt närmande till det centrala samarbetet i</textBlock>
    <textBlock id="i-4f45064d5f083421">Europa genom sitt medlemskap i EMU. Det är en stor trygghet i det oroliga världsläge, ekonomiskt och politiskt, som Sverige och Finland befinner sig i.</textBlock>
  </contentBlock>
  <contentBlock page="0" id="i-719a73b515f8cbe5">
    <textBlock id="i-eb5d81ea8ecfe589">Anf.  16  JOHAN LÖNNROTH (v) replik:</textBlock>
    <textBlock id="i-6a339f4dde2c8e7c">Fru talman! Jag tror att vi skulle behöva göra en liten SIFO-undersökning även bland spekulanterna och aktörerna på marknaden i så fall. Det kan finnas enstaka sådana spekulanter. Det är bara att titta på remissvaren på EMU-utredningen när det gäller den s.k. marknadens företrädare, Svenska Arbetsgivareföreningen och hela den svenska storfinansen, så ser man att det är ett ganska entydigt stöd för EMU. Därav drar jag vissa slutsatser.</textBlock>
    <textBlock id="i-d8fcac5b1a19862f">Beträffande tryggheten i Finland är det riktigt att det finns en skillnad. Det gäller också vårt systerparti, finska Vänsterförbundet. Det är en mycket mer komplicerad debatt där. Deras historiska erfarenheter av relationerna till öst har gjort att det där finns en starkare känsla av att komma in i den trygga famn som många finländare tror att EU och EMU innebär.</textBlock>
    <textBlock id="i-3953c6bc2b194152">Men i ett litet längre historiskt perspektiv skall vi inse att det är en illusion att tro att det, bara därför att man bildar ett stort centralistiskt superblock som EMU, skulle bli stabilt. Det kommer inte att bli stabilt. Jag tror att vi har mycket stora möjligheter att skapa ett betydligt mer stabilt Sverige om vi håller ordning på vår ekonomi och bedriver en ekonomisk politik som sätter sysselsättningen och jämlikheten i första rummet.</textBlock>
  </contentBlock>
  <contentBlock page="0" id="i-ff01c053941c8024">
    <textBlock id="i-74fd0744e98b7acd">Anf.  17  LARS TOBISSON (m) replik:</textBlock>
    <textBlock id="i-2b48eb1224815d1a">Fru talman! Det framgår tydligt av vår partimotion och reservation att vi moderater vill att Sverige skall gå med i EMU tidigt, helst redan från starten, och detta utan föregående folkomröstning. Att Vänsterpartiet inte vill detsamma är fullt naturligt. Ni vill inte vara med i EU, och då vill ni naturligtvis inte vara med i EMU. Det är väldigt svårt att finna en gemensam bas att diskutera utifrån med Vänsterpartiet.</textBlock>
    <textBlock id="i-9d163f0e21d5517d">Vårt problem är att regeringspartiet inte vill eller inte vet vad de vill. Men vi har förstått att när de tror att de vet vad de vill, då skall frågan underställas folket för prövning, helst i ett allmänt val, alternativt ett vanligt riksdagsval eller en folkomröstning.</textBlock>
    <textBlock id="i-e44d74e32407a065">Vi moderater kommer att driva den här frågan inför 1998 års val. Det är för tidigt, säger socialdemokraterna, för ett ställningstagande. Okej, nästa tillfälle är 1999. Det har den fördelen från socialdemokratisk synpunkt att regeringsmakten då inte ställs på spel.</textBlock>
    <textBlock id="i-e20b52a3ccd8c64e">Efter klara positionsangivelser från partierna kan man låta valutslaget var vägledande. Alternativt kan man ha folkomröstning på valdagen, men den kommer då att vara sådan att ja betyder snabbt inträde, nej att vi skjuter frågan på framtiden. Vi kan inte se hur man skulle kunna folkomrösta om ett fördragsbrott.</textBlock>
    <textBlock id="i-54a9a323a134d0a1">Nu har regeringen sagt att även 1999 är för tidigt.</textBlock>
    <textBlock id="i-31423c2d055cf232">Jag beklagar att man på detta sätt avvisar den hjälp vi erbjuder för att komma ur en situation som för varje ansvarskännande regering måste vara mycket penibel.</textBlock>
    <textBlock id="i-3a3fe2e608f32c77">Men så är förhållandet. Då får man överväga andra vägar att införa euron. Det är möjligt att den kommer in av sig själv, som Lönnroth från Vänsterpartiet här antyder. Jag tror inte att det är någon bra väg. Då får vi nämligen inte inflytande på penningpolitiken, på den valuta som cirkulerar i landet. Det tycker jag är angeläget från svensk synpunkt att få. Men inte heller i den här operationen, som kan framtvingas på grund av svårigheterna för socialdemokraterna att bestämma sig, skall vi räkna med något bistånd från Vänsterpartiet. Ni vill inte få in euron, ni vill isolera Sverige från det europeiska samarbetet.</textBlock>
  </contentBlock>
  <contentBlock page="0" id="i-0f1106f8a039c75b">
    <textBlock id="i-121f1874d0c3c21b">Anf.  18  JOHAN LÖNNROTH (v) replik:</textBlock>
    <textBlock id="i-babb1575be14c9b0">Fru talman! Om ni nu har uppfattningen att det skall bli en folkomröstning 1999, då har ni väl också allt intresse av att verkligen driva detta i valrörelsen, fr.o.m. nu, och se till att de som röstar på moderaterna skall veta att här är ett parti som kommer att stå för en folkomröstning. Svenska folket skall få avgöra frågan.</textBlock>
    <textBlock id="i-cecce699fbcb0a2a">Vi har i dagens betänkande lagt fram ett konkret yttrande. Ni yrkar inte i era motioner över huvud taget. Ni avvisar alltså varje konkret ställningstagande. Det får mig att dra slutsatsen att det här uppenbarligen är precis som sifokrati. Ni ville egentligen inte, men ni körde med det här därför att det lät bra.</textBlock>
    <textBlock id="i-c5e7490300a56cae">Frågan är: Vad är det egentligen för folkomröstning ni vill ha? Skall svenska folket ha möjlighet att säga nej till EMU? Är det så att man inte kan säga nej till EMU då är en folkomröstning meningslös. Vad menar ni egentligen? Det är väl ändå så att ni med folkomröstning menar ja eller nej till EMU.</textBlock>
    <textBlock id="i-a763ca7464d2d837">Till sist om euron. Jag är bara realist och inser att kommer EMU i gång kommer också euron att förekomma. Det förekommer dollar också. Norska kronor kan jag använda i norra Bohuslän när jag handlar på</textBlock>
    <textBlock id="i-829f6749be6b269f">Systembolaget i Strömstad. Det kommer att bli så.</textBlock>
    <textBlock id="i-7529ffb0d3ff1912">Varför kan inte ni moderater som alltid talar om valfrihet låta se hur allt utvecklar sig? Varför är ni så förtvivlat rädda? Varför måste ni nödvändigtvis tvinga alla att handla enbart med euron?</textBlock>
  </contentBlock>
  <contentBlock page="0" id="i-963fbc065b892bc1">
    <textBlock id="i-1eacbe6971626222">Anf.  19  LARS TOBISSON (m) replik:</textBlock>
    <textBlock id="i-5c898fb3440b40c2">Fru talman! Jo, helt enkelt av samma skäl som vi inte förordar att man skall ha flera olika valutor i</textBlock>
    <textBlock id="i-19759815f76c4a50">Sverige, en för Norrland, en för Götaland och en för</textBlock>
    <textBlock id="i-64577fe745566d28">Svealand. Det medför bl.a. dubbla prissättningsproblem och omräkningar. Med en gemensam valuta som inte bara omfattar Sverige utan även våra angränsande länder som vi bedriver handel med får vi lägre transaktionskostnader, bättre underlag för prisjämförelser och alla de fördelar som detta ger. Men jag avstår att debattera frågan vidare. Lönnroth är ju inte ute efter att euron skall införas i Sverige, utan han försöker bara att sprida något slags misstro mot dess värde.</textBlock>
    <textBlock id="i-78f98b48b888d091">När det gäller vad vi skall göra inför 1998 års val har jag redan sagt att vi skall driva frågan om svenskt inträde i EMU så tidigt som möjligt. Det är för sent att räkna med att det skall kunna ske från starten, men det är frågan om inträde som är den avgörande. Vi har ingen anledning att driva frågan om folkomröstning.</textBlock>
    <textBlock id="i-678588212a96234f">Om andra partier - framför allt då det socialdemokratiska partiet - uppträder på ett sådant sätt att ett senareläggande blir nödvändigt och det därtill framtvingas en folkomröstning får vi också gå den vägen, men det är inte någonting som vi väljer. Det är någonting som vi ser som en nödvändig utväg för att uppnå vårt mål att införa euron i Sverige. Detta har vi inte anledning att driva som ett krav eller ett löfte i valrörelsen. Då handlar det återigen mera om utanverket snarare än sakfrågorna.</textBlock>
    <textBlock id="i-d08122c44cf0473e">Orsaken till att Lönnroth driver den här tanken är återigen ingenting annat än att han vill sätta stopp för euron. Vi anser att vi skall införa euron enligt det fördrag som vi har åtagit oss att följa. Man kan möjligen diskutera tidpunkten. Jag kan förstår om andra tycker att vi inte är klara eftersom vi inte har uppfyllt konvergensvillkoret för att vara med i ERM. Men det är en annan fråga.</textBlock>
    <textBlock id="i-4dff76a0555a2e52">Vad vi kan ta ställning till i en folkomröstning är tidpunkten för inträdet, inte till möjligheten att säga nej till något som vi har förpliktat oss att göra.</textBlock>
  </contentBlock>
  <contentBlock page="0" id="i-a823695da34633ad">
    <textBlock id="i-a385d173cb92928c">Anf.  20  JOHAN LÖNNROTH (v) replik:</textBlock>
    <textBlock id="i-3bc77e1de1d3d581">Fru talman! Lars Tobisson påminner litet grand om en servitör på ett kafé som frågar om det önskas kaffe eller te. Och när man säger att man vill beställa te får man svaret att det tyvärr bara finns kaffe.</textBlock>
    <textBlock id="i-0eb4ebe0810a0d31">Den folkomröstning som ni uppenbarligen vill ha till stånd skall hållas för att ni vill genomdriva ert mål, enligt Tobisson, dvs. det skall bara finnas ett alternativ: ja eller ja. För er del handlar det inte om att ha respekt för att svenska folket skall få avgöra denna fråga. Jag kan deklarera för Vänsterpartiets del att vi kommer att respektera om en majoritet av svenska folket säger ja till svenskt medlemskap i EMU. Då får vi respektera det. Det kommer att kännas tungt, men vi accepterar det. Men om svenska folket säger nej till ett medlemskap i EMU kommer ni inte att acceptera det. Såvitt jag förstår är detta innebörden av det som</textBlock>
    <textBlock id="i-31338426bb155ecc">Lars Tobisson säger, att det är ett mål för moderaterna att så snabbt som möjligt föra in Sverige i EMU.</textBlock>
    <textBlock id="i-1fd225b660008013">Det handlar inte om två alternativ. Därmed håller jag fast vid att det utspel som Carl Bildt gjorde under partiledardebatten den 8 oktober var en bluff och ett desperat försök att hindra svagt fallande SIFO-siffror.</textBlock>
  </contentBlock>
  <contentBlock page="0" id="i-e90becd61fa0e089">
    <textBlock id="i-96badacdf82bcdfe">Anf.  21  ROY OTTOSSON (mp):</textBlock>
    <textBlock id="i-04729f2260c89d3b">Fru talman! Den planerade valutaunionen avser att omfatta alla stater som är medlemmar i EU. Men dessa stater har väldigt olika förutsättningar, olika kulturer, olika handelsmönster, olika välfärdssystem, delvis olika näringsliv och olika ekonomiska konjunkturer. Därför är det inte så underligt att det råder en stor samstämmighet bland ekonomisk expertis om att</textBlock>
    <textBlock id="i-682e21dfd619f396">EU inte är något optimalt valutaområde. Det innebär att vi har att se fram emot en rad ekonomiska förluster både för EU som helhet och för de enskilda medlemsstaterna om valutaunionen ändå genomförs. Vi i</textBlock>
    <textBlock id="i-042787117ccdda0d">Miljöpartiet de gröna gör precis samma bedömning.</textBlock>
    <textBlock id="i-e8da140ad8581622">Risken är alltså stor att det blir en instabil euro och en svag valuta, vilket förorsakar många ekonomiska störningar inom EMU-området. Delarna som skall bilda helheten stämmer inte särskilt bra ihop.</textBlock>
    <textBlock id="i-70a290d68ae2eb39">Genomförs ändå valutaunionen kommer de ekonomiska nackdelarna att tvinga fram en hårt centralstyrd gemensam finanspolitik inom EMU. Det betyder att skatter och utgifter kommer att beslutas alltmer centralt i Bryssel och i viss mån i Frankfurt. Det blir en likriktning där Sverige kommer att vara ett utkantslän med mycket mer begränsat ekonomiskt självstyre än vad vi någonsin har haft. För att då kunna konkurrera framgångsrikt med andra ekonomiska stormakter såsom USA och Japan kommer EU dessutom att bedriva en ekonomisk politik där resurser koncentreras och stordriftsfördelar utnyttjas i högre grad. Också det medför att Sverige som utkantslän dräneras på kapital, naturresurser och kompetens.</textBlock>
    <textBlock id="i-bc16764596d43d47">Särskilt Sverige - jämfört med de dominerande länderna i EU - löper dessutom en stor ekonomisk risk på grund av sina delvis annorlunda handelsförbindelser och sitt ekonomiska beroende av regioner utanför EU. Det gäller i synnerhet det stora dollarberoendet i svensk exportindustri. Omvärldsförändringarna kan då slå väsentligt annorlunda mot Sverige än mot EU:s dominerande länder. Det innebär att den penning- och valutapolitik som kommer att tillämpas i</textBlock>
    <textBlock id="i-1b0dafe73342f3eb">EMU kan bli till nackdel för Sverige jämfört med andra presumtiva EMU-länder. Sverige passar helt enkelt särskilt dåligt in i den planerade valutaunionen.</textBlock>
    <textBlock id="i-18d81d7971263042">Vi i Miljöpartiet de gröna anser att de ekonomiska och demokratiska nackdelarna med EMU för svenskt vidkommande är helt oacceptabla. Vi anser därför att</textBlock>
    <textBlock id="i-f9b33314a7644947">Sverige bör stanna utanför EMU permanent. EMU-</textBlock>
    <textBlock id="i-15ca57e2a967759c">projektet är ett högriskprojekt som mycket väl kan spåra ur och verka destabiliserande på ekonomi, samhälle, sociala förhållanden och på miljön runt om i</textBlock>
    <textBlock id="i-8a3269cb632e8a1d">Europa. Därför borde den svenska regeringen motarbeta hela EMU-projektet.</textBlock>
    <textBlock id="i-bafd3f7a1a8755d9">Fru talman! Det kan vara intressant att belysa vad som kan vara alternativet till EMU-medlemskapet.</textBlock>
    <textBlock id="i-d866e5726fc15101">Det är självfallet det som vi har gjort under senare år, nämligen att bedriva en ekonomisk politik med offentliga finanser i balans och som inriktas på alltmer låga räntor, en penningpolitik som håller inflationen i schack, en offensiv politik så att näringslivet kan växa internationellt på framtida marknader. Det är ju detta som ger lägre räntor, och det är också den erfarenhet som vi har fått.</textBlock>
    <textBlock id="i-5effc6cb686b1172">Detta ställer naturligtvis också krav på arbetsmarknaden och lönebildningen så att produktivitetsutvecklingen i första hand växlas mot minskad arbetslöshet. Det krävs en förändring av skattesystemet så att miljöskatterna blir högre och skatten på arbete blir lägre. På det viset stimuleras tjänstesektorer och miljösektorer som är framgångsrika på den internationella marknaden. Det är där som vi har de växande marknaderna i framtiden.</textBlock>
    <textBlock id="i-9c63b4282ad6648a">Det är också nödvändigt att miljöskulden minskas och att en offensiv politik förs för att göra Sverige till ett föregångsland från ekologisk synpunkt. Det leder till minskade framtida kostnader och betydande konkurrensfördelar för svenskt näringsliv. Miljö och ekonomi står inte i motsatsförhållande till varandra, tvärtom.</textBlock>
    <textBlock id="i-2b66e7528cc2ef3a">Penningpolitiken bör vara svensk för svensk ekonomi, så att den kan anpassa sig till svenska förhållanden. Den skall inriktas på såväl låga räntor som låg inflation. Valutapolitiken skall enligt vår mening bygga på fortsatt flytande kronkurs och inriktas på ett stabilt värde på kronan gentemot omvärlden. Någon återgång till den devalveringspolitik som tidigare rådde i Sverige kan vi alltså inte tänka oss att medverka till.</textBlock>
    <textBlock id="i-84c352a83f31c114">Handelspolitiken måste inriktas mot ökad frihandel och ett bättre utnyttjande av den globaliserade ekonomin. Utanför EU slipper vi ett antal handelsrestriktioner som i dag hämmar svensk ekonomi. Men det kräver också att man inför tillräckliga social- och miljöklausuler i handelsavtalen, speciellt i WTO-</textBlock>
    <textBlock id="i-754551d9ce85019a">systemet. Annars kommer människor och miljö i främst svaga statsbildningar med otillräcklig socialoch miljöpolitik att sugas ut och drabbas hårt, både socialt och miljömässigt. Naturligtvis skall vi också fortsätta att samarbeta med länderna inom EU eller f.d. EU-stater, men då som fri stat. Med en sådan finans-, penning-, valuta- och handelspolitik är förutsättningarna att stanna utanför EMU goda liksom förutsättningarna för lägre realräntor, lägre arbetslöshet och en långsiktigt hållbar ekonomisk utveckling.</textBlock>
    <textBlock id="i-4a61674b1f54f8d1">Fru talman! Den här debatten är också ett tillfälle för riksdagen att utvärdera hur pass bra vi har klarat det svenska konvergensprogrammet. Det svenska konvergensprogrammet innehåller ju inte bara det som stipuleras i Maastrichtfördraget, som vi alltså är tvungna att följa på grund av att vi är medlemmar i</textBlock>
    <textBlock id="i-8daf4268118662f4">EU, utan det innehåller också två ytterligare krav, nämligen att få ned arbetslösheten och att minska miljöskulden. Det är ingen annan debattör här som har tagit upp konvergensprogrammet tidigare. Därför kan det faktiskt vara skäl att få en debatt även om det, för det är ju direkt kopplat till EMU-frågan.</textBlock>
    <textBlock id="i-6d5b49e532b2e8b8">Det finns en viss utvärdering i anslutning till budgetpropositionen. Tittar vi på den och på andra oberoende organs utvärderingar ser vi att arbetslösheten egentligen inte har minskat utöver vad man kan förvänta sig av den konjunkturella effekten just nu. Man kommer alltså inte att klara de krav som finns i det svenska konvergensprogrammet när det gäller arbetslösheten, vilket i sig är ett starkt skäl för Sveriges riksdag att säga nej till svenskt medlemskap i EMU.</textBlock>
    <textBlock id="i-dde56c834e60345d">Vi följer inte det svenska konvergensprogram som vi själva har satt upp.</textBlock>
    <textBlock id="i-60594cc8a58bbf51">När det gäller miljöskulden är situationen ännu värre. Det är ju snarare så att miljöskulden har ökat enligt de oberoende organ som har studerat frågan.</textBlock>
    <textBlock id="i-d5420fddae8561f0">Av regeringens redovisning går det däremot inte att utläsa vad som har hänt. Redovisningen har inte gjorts på ett sådant sätt att det är möjligt. Det är också i sig ett starkt skäl för Sveriges riksdag att säga bestämt nej till ett medlemskap i EMU. Om man menar allvar med det svenska konvergensprogrammet skall man naturligtvis diskutera de krav som har ställts där.</textBlock>
    <textBlock id="i-f4f1916332f69a9a">Fru talman! När Sverige blev medlem i EU innebar det att vi inte undertecknade Maastrichtfördraget.</textBlock>
    <textBlock id="i-3ef2285f1cd0086a">Därmed förband vi oss formellt att förr eller senare gå med i EMU. Detta uppmärksammade vi inför folkomröstningen om medlemskap i EU eller ej. Andra partier, framför allt Socialdemokraterna, hävdade däremot att man inte skulle ta upp EMU-frågan i den debatten, att det var en fråga som stod utanför och som  skulle prövas och avgöras av svenska folket i ett senare sammanhang. Därför kan man väl trots allt säga, som riksdagen också slog fast i ett antal beslut tidigare, att</textBlock>
    <textBlock id="i-f6aad56293486b94">EMU-frågan inte har avgjorts än. Om Sverige skall vara medlem i EMU eller inte är en öppen fråga.</textBlock>
    <textBlock id="i-2aa138622fbbe222">I folkomröstningen om EU-medlemskapet deklarerade det största partiet i Sveriges riksdag - det regeringsbärande partiet -  att EMU-frågan skulle prövas i ett senare sammanhang och att det var svenska folket som skulle avgöra frågan. Regeringens agerande har ändå varit väldigt oklart och motsägelsefullt, eftersom den inte klart har talat om att det skall ske en folkomröstning. Det gör ju att man faktiskt inte vet vad regeringen vill. Detta har medfört en hel del oro och debatt kring det svenska EU-medlemskapet och också kring svensk ekonomisk politik, både i Sverige och omvärlden. Troligen har den socialdemokratiska regeringens oklara agerande i EU- och EMU-frågorna bidragit till att hålla den svenska räntenivån uppe.</textBlock>
    <textBlock id="i-867b0a4bbb53ee82">Vi kan i och för sig se att osäkerheten har minskat efter det att den socialdemokratiska partiledningen våren 1997 bestämde sig för att Sverige inte skulle gå med i EMU:s tredje steg från starten 1999. Det har t.ex. gjort att räntegapet mot Tyskland har sjunkit successivt sedan dess.</textBlock>
    <textBlock id="i-1555917976e60fc6">Det är klart att det hade varit bättre om regeringen redan vid medlemskapsförhandlingarna hade krävt ett direkt undantag, på samma sätt som Danmark, och gjort klart att Sverige inte har för avsikt att införa enhetsvalutan 1999, utan att detta är en fråga som skall lämnas för avgörande till folket, dvs. i en folkomröstning.</textBlock>
    <textBlock id="i-fe76170a3d926cc3">Den svenska regeringens tvekan i frågor kring valutaunionen är omvittnad. I Sverige deklarerar statsministern stolt att EU skall vara ett samarbete mellan fria stater och att det svenska självbestämmandet inte får urholkas. Emellertid ligger man platt i EU</textBlock>
    <textBlock id="i-6339902b94afa09e">i praktiskt taget alla frågor från miljö till ekonomi.</textBlock>
    <textBlock id="i-395f13da1e26120a">Hyckleriet har nått en ny och hittills oanad höjdpunkt när regeringen nu hyllar det nya Amsterdamfördraget som på en lång rad punkter innebär en ökad centralisering av det politiska beslutsfattandet i Bryssel och att EU alltmer formeras till en superstat där Sverige enbart är ett utkantslän. Det här dubbelspelet är helt oacceptabelt. Miljöpartiets slutsats är att regeringen och den socialdemokratiska ledningen faktiskt vill genomföra den europeiska superstaten och alltså också är beredda att driva in Sverige i EMU i ett senare skede. Men man vågar inte tala om det, vare sig för sina egna partivänner eller svenska folket, eftersom man vet att den helt övervägande delen säger nej.</textBlock>
    <textBlock id="i-e9f42b90d67b43ed">Fru talman! Regeringen har alltså deklarerat att svenska folket skall få avgöra, på något sätt, om Sverige skall gå med i EMU:s tredje etapp eller ej. Men samtidigt har man inte utlovat en folkomröstning, vilket är litet märkligt. I finansutskottets behandling här i riksdagen har man t.o.m. vägrat att behandla den principiella frågan om EMU-medlemskapet skall avgöras i en folkomröstning eller ej, så att riksdagen kan ta ställning till frågan i dag. Utskottet har alltså sett till att riksdagen inte kan ta ställning i den här principiella frågan. Därmed kan både moderater och socialdemokrater fortsätta att mörka. Det är svårt att se detta manövrerande som något annat än ett uttryck för politisk feghet.</textBlock>
    <textBlock id="i-815933e566713bde">Vi har nu hört Lars Tobisson upprepa de moderata turerna, där man inte klart vill tala om hur man vill att</textBlock>
    <textBlock id="i-124756db0389b230">EMU-frågan skall avgöras. Man är med på att genomföra en folkomröstning, där svenska folket skall få säga ja eller nej till medlemskap i EMU. Det blir till något slags ja och ja, men det skall inte ske någon folkomröstning i alla fall trots att man har sagt det förut osv.</textBlock>
    <textBlock id="i-4306dffb4ce88a99">I stället har tankar på nyval förts fram. Det skulle i så fall innebära att folkets ställningstagande skulle göras avhängigt av partisympatier när det gäller regeringsfrågan. Med tanke på att EMU-frågan har så stor betydelse för landets självständighet och möjligheter i framtiden är det rätt märkligt. Frågan borde ju få avgöras i Sverige på samma sätt som själva EU-</textBlock>
    <textBlock id="i-d66ca5aec8ed6cf9">medlemskapet. Flera debattörer har också sagt väldigt tydligt - jag vill gärna upprepa det - att frågan om</textBlock>
    <textBlock id="i-42a4c2e014c23e6a">EMU-medlemskapet egentligen är viktigare än frågan om EU-medlemskapet och självfallet borde avgöras i en folkomröstning. Vi anser att folkomröstningen borde vara beslutande. Därför bör den förläggas i anslutning till val, och nästa val äger rum nästa år.</textBlock>
    <textBlock id="i-7ad80ef573077955">Alltså: Förlägg en folkomröstning i anslutning till valet 1998! Gör den beslutande! Då får svenska folket säga sitt.</textBlock>
    <textBlock id="i-f889cd6fc6716d57">Fru talman! Jag har med intresse lyssnat på Carl B</textBlock>
    <textBlock id="i-14b2c0a06d5cc57f">Hamiltons inlägg. Jag noterar att Folkpartiet väl är det parti som sakligast argumenterar för ett EMU-</textBlock>
    <textBlock id="i-e6fd44bad3fa068c">medlemskap. Jag upplever att Miljöpartiet kanske är det parti som är tydligast kritiskt mot att gå med.</textBlock>
    <textBlock id="i-7d04ddbb531195a5">Därför vill jag utmana Folkpartiet till dueller över hela landet den närmaste tiden och fram till valet i just den här frågan. Vi har utmanat er förut, men då har ni inte vågat ställa upp. Det hoppas jag att ni vågar den här gången.</textBlock>
    <textBlock id="i-c17305a4f92311de">Av den här debatten framgår också att de borgerliga partierna uppenbarligen tänker sig att om de får regeringsmakten kommer de att föra in Sverige i</textBlock>
    <textBlock id="i-8cf28abb78ce121d">EMU utan någon folkomröstning. Det är den enda tolkning som jag kan göra av vad som har sagts hittills av Tobisson och Hamilton.</textBlock>
  </contentBlock>
  <contentBlock page="0" id="i-c73a362eb38f07ce">
    <textBlock id="i-55ff7fa6e210fdbd">Anf.  22  MATS ODELL (kd):</textBlock>
    <textBlock id="i-a766ec377ce24de6">Fru talman! I dag skall riksdagen fatta beslut om ifall Sverige skall gå med i EMU. Det är ett viktigt beslut, men jag tycker nog ändå att det är en mild överdrift att som Per-Ola Eriksson hävda att riksdagen nu skall fatta detta sekels viktigaste beslut. Personligen sätter jag nog den allmänna rösträttens införande snäppet högre än det beslut som skall fattas i dag. Icke desto mindre - den 1 januari 1999 skall den tredje etappen av den ekonomiska och monetära unionen av allt att döma inledas.</textBlock>
    <textBlock id="i-4c291038c22814ae">Vi kristdemokrater anser inte att Sverige skall vara ett av de länder som deltar. Det främsta argumentet är att den redan mycket höga arbetslösheten riskerar att ytterligare förvärras om Sverige nu skulle gå med i</textBlock>
    <textBlock id="i-2d56de26edf2a4eb">EMU. Det andra argumentet är att om den mest negativa folkopinionen bland alla medlemsländerna, som finns här i Sverige, skulle köras över av en riksdagsmajoritet skulle detta kunna hota hela Sveriges deltagande i Europaprojektet.</textBlock>
    <textBlock id="i-ca6e5823d8eef4c8">Jag har blivit angripen av Johan Lönnroth utifrån en artikel som jag har skrivit på DN Debatt i dag.</textBlock>
    <textBlock id="i-36f6dcfc872aa2b7">Uppenbarligen har Lönnroth inte läst artikeln. Kristdemokraternas argument mot ett svenskt medlemskap är nämligen just dem jag nyss har nämnt, och att Sverige lider av mycket djupgående ekonomiska strukturella problem huvudsakligen på arbetsmarknaden.</textBlock>
    <textBlock id="i-e594f935801ef1a2">Ett exempel på detta är att Riksbanken redan med dagens extremt höga arbetslöshet hotar att höja styrräntan för att kyla av ekonomin. Detta görs alltså mitt i denna djupa arbetslöshet! Det finns alltså mycket tydliga tecken på att jämviktsarbetslösheten har gått upp mycket högt.</textBlock>
    <textBlock id="i-44968f7144a01735">Ett annat exempel på detta är att det enligt AMS i</textBlock>
    <textBlock id="i-b51bcbd0d113df76">18 av landets 24 län råder en stor brist på yrkesarbetare. Detta skapar stora problem i form av inflationstendenser och flaskhalsproblem. Mitt uppe i denna massarbetslöshet har vi stora flaskhalsproblem!</textBlock>
    <textBlock id="i-9e9d062565091080">Fru talman! Detta pekar på att Sverige har mycket allvarliga strukturproblem, och att jämviktsarbetslösheten i Sverige ligger långt över de 4 % som regeringen har som målsättning till år 2000. Det innebär i klartext att den snart helt självständiga Riksbanken med sitt inflationsmål inte kommer att låta arbetslösheten sjunka under jämviktsarbetslöshetens nivå såvida inte nödvändiga strukturella åtgärder som förbättrar lönebildningen och sänker jämviktsarbetslösheten först vidtas.</textBlock>
    <textBlock id="i-2fbb1e4db1d084fc">De här farhågorna bekräftas på ett närmast kusligt sätt av Konjunkturinstitutets novemberprognos. Där förutses att regeringen kommer att misslyckas med sin ambition att nå 4 % öppen arbetslöshet år 2000. Den blir enligt Konjunkturinstitutet i stället 6,3 %. Totalt blir den 10 % inklusive 4 % i arbetsmarknadspolitiska åtgärder. Lönebildningen misslyckas också enligt</textBlock>
    <textBlock id="i-61c501cfc078269d">Konjunkturinstitutet. Den går igenom det tak på 3,5 %</textBlock>
    <textBlock id="i-b7bfbcf4097987ed">som satts för att nå sysselsättnings- och stabilitetsmål och hamnar i stället någonstans på 4,4 % i år och 4 %</textBlock>
    <textBlock id="i-ca7d3e9955010c45">nästa år. Sverige kan inte gå med i EMU med en så dåligt fungerande lönebildning.</textBlock>
    <textBlock id="i-50b2fbd41f586312">Fru talman! Problemen är att regeringen varken i budgetpropositionen eller i EMU-propositionen erkänner de här strukturella problemen. Ingenting tyder heller på att regeringen nu, mindre än ett år före valet, tänker utmana de starka krafterna inom den egna rörelsen för att åtgärda de här problemen. Fjättrad till en gemensam penningpolitik inom EMU riskerar de problem som jag nyss har nämnt att förvärra den svenska massarbetslösheten. Utöver detta är den negativa folkopinionen ett stort hinder för Sverige att gå med i EMU.</textBlock>
    <textBlock id="i-e76f0fe9615b642e">Men, fru talman, kraven på den ekonomiska politiken minskar inte om Sverige står utanför valutaunionen. Tvärtom ställs det minst lika höga krav på en stabilitetsorienterad politik. Det innebär för oss kristdemokrater upprätthållande av ett fast penningvärde och sunda statsfinanser.</textBlock>
    <textBlock id="i-fb405f7c661646c1">Jag tycker också att det finns skäl att fundera över tänkbara finanspolitiska utvecklingar av ett svenskt innanför- respektive utanförskap när det gäller den tredje etappen av EMU. Det råder för närvarande en betydande osäkerhet om hur många och vilka länder som kommer att delta. Den här frågan kommer att spela en viktig roll för styrkan i det nya valutaområdet. Vi vet att det kan finnas stora underliggande ekonomiska problem i de nationella ekonomierna, som inte konvergenskraven synliggör. Så har t.ex.</textBlock>
    <textBlock id="i-1ed6e9deb4dff939">påvisats att i flera av de stora och i det här sammanhanget mycket betydelsefulla länderna måste genomgripande förändringar ske för att klara socialförsäkringssystem och pensionssystem. I annat fall hotas den ekonomiska stabiliteten inom EMU.</textBlock>
    <textBlock id="i-1c4b6e6fa33db000">Fempartiuppgörelsen om Riksbankens ställning som riksdagen snart skall ställning till stärker naturligtvis trovärdigheten för svensk penning- och valutapolitik. Inte minst mot bakgrund av Sveriges historia med hög inflation och upprepade devalveringar är detta en välkommen uppgörelse. Reformen är viktig för att Sverige skall kunna bevara den trovärdighet som byggts upp under den regim som innebär flytande växelkurs i kombination med ett inflationsmål.</textBlock>
    <textBlock id="i-df65b6b4f9e62181">Kristdemokraternas ståndpunkt är att en nationell penningpolitik under nuvarande ekonomiska strukturella förhållanden är en fördel. Detta har också bekräftats av bl.a. EMU-utredningen. Den nationella penningpolitiken kan i viss mån fungera som en försäkring mot makroekonomiska störningar som specifikt skulle kunna drabba Sverige.</textBlock>
    <textBlock id="i-4023583100df4e7b">Samtidigt tycker jag att det är viktigt att understryka att Riksbanken enbart kan stödja den allmänna ekonomiska utvecklingen så länge den inte hotar inflationsmålets trovärdighet. Denna trovärdighet skulle naturligtvis riskera att minska om det enda argumentet för att stå utanför den monetära unionen skulle vara att penningpolitiken behövs för att motverka ekonomiska störningar.</textBlock>
    <textBlock id="i-4d84e3668b36d4d3">Fru talman! Jag tycker att man i ärlighetens namns skall erkänna och påminna om att de flesta makroekonomiska störningar som Sverige har råkat ut för har varit hemmagjorda. Detta innebär inte att risken för det upphör, allra helst inte om den här regeringen får sitta kvar.</textBlock>
    <textBlock id="i-29c8b3f99bb9882b">De tidigare goda erfarenheter av fastkursarrangemang som har funnits har på senare tid omprövats för mindre valutor i den nya globaliserade, alltmer internationella och rörliga kapitalmarknaden. Kristdemokraterna anser i likhet med EMU-utredningen att</textBlock>
    <textBlock id="i-724b4ee0fe3bc9a3">Sverige bör behålla den nuvarande penningpolitiska strategin med rörlig växelkurs och ett klart uttalat inflationsmål. Det finns inte heller någon legal förpliktelse att delta i det nuvarande ERM och inte heller i ERM 2. Det var intressant att notera att Carl B</textBlock>
    <textBlock id="i-49d44610b48c0093">Hamilton i dag gjorde en positionsförändring för</textBlock>
    <textBlock id="i-52d6ac01082f5e38">Folkpartiets del. Folkpartiet har nu ändrat uppfattning, och säger att Sverige bör gå med i ERM och även i ERM 2.</textBlock>
    <textBlock id="i-b0fc04635b1918b1">Regeringen anser att Sverige bör stå utanför EMU</textBlock>
    <textBlock id="i-c3fd733896104377">då den tredje etappen inleds den 1 januari 1999. Men det enda skäl som uppges i propositionen är den negativa folkopinionen. Man delar alltså inte Calmforsutredningens slutsats att den höga arbetslösheten är en bidragande orsak. Den negativa folkopinionen har "- - - knappast någon enkel förklaring - - -"</textBlock>
    <textBlock id="i-a542983d9bfcd59f">skriver regeringen. Men den erkänner att ett bidragande skäl kan vara budgetsaneringen. Ja, det är nog ingen dålig gissning skulle jag tro. Regeringens sätt att hantera budgetsaneringen har ju inneburit att många redan mycket hårt drabbade och tidigare ekonomiskt svaga grupper har drabbats hårt.</textBlock>
    <textBlock id="i-fe5c6315c53b187b">Det är ganska givet att sådana grupper är skeptiska till en ekonomisk monetär union för Sveriges del.</textBlock>
    <textBlock id="i-0eb78af08abb533e">Jag tycker dessutom att det är ganska anmärkningsvärt att regeringen försöker ge utländska betraktare en bild av Sveriges position genom propositionen och en helt annan bild genom tidningsintervjuer och inrikes pressmeddelanden. Både stats- och finansministern ger ju uttryck för en rad invändningar till</textBlock>
    <textBlock id="i-61f4bcba6b4cb7dd">EMU:s tredje fas som inte alls redogörs för i propositionen. Här förekommer också ett fullständigt obegripligt resonemang från statsministerns sida om att</textBlock>
    <textBlock id="i-2e93aa0c5639c346">EMU skulle tvinga fram en gemensam finanspolitik.</textBlock>
    <textBlock id="i-07335eabebca39a3">Varför redovisas då inte dessa farhågor i propositionen, Erik Åsbrink?</textBlock>
    <textBlock id="i-f660675432ee08dc">Vi kristdemokrater anser, i motsats till regeringen i propositionen, att den höga arbetslösheten i Sverige och inom EU är en starkt bidragande orsak till den negativa folkopinionen. Den är dessutom ett viktigt skäl till att Sverige inte bör delta i EMU från starten</textBlock>
    <textBlock id="i-2bb34bc10398b755">1999. Det krävs en bättre fungerande lönebildning och en betydligt mer flexibel arbetsmarknad än vad som i dag är fallet. Dessutom krävs det en större fokusering på strukturella åtgärder i övrigt för att komma till rätta med arbetslösheten.</textBlock>
    <textBlock id="i-2a7c3abece6d3c60">Fru talman! Hela EU-projektet måste ges en större folklig förankring och legitimitet. Frågor som är angelägna för våra medborgare måste hamna högre på</textBlock>
    <textBlock id="i-f994ed549761139e">EU:s dagordning eftersom många i dag är ganska likgiltiga inför det som beslutas på EU-nivå. Att nu ta steget in i en ekonomisk och monetär union mot svenska folkets vilja riskerar alltså att äventyra hela det svenska EU-medlemskapet. Vårt medlemskap i</textBlock>
    <textBlock id="i-a4ff7ab00e540723">Europeiska unionen måste tvärtom värnas eftersom vi anser att samarbete är den bästa garantin för en varaktig fred, trygghet och välfärd i medlemsländerna.</textBlock>
    <textBlock id="i-06066895aaa7c626">Men även detta att stå utanför EMU medför risker och negativa konsekvenser. Det var intressant att lyssna till Carl B Hamilton. Han hade en mycket pedagogisk genomgång av alla fördelar som ett EU-</textBlock>
    <textBlock id="i-7016561a7f538282">medlemskap innebär, men jag hörde inte en enda stavelse om de risker som det innebär.</textBlock>
    <textBlock id="i-080a0ac5600b0e34">Det är klart att vårt lands inflytande i EU-</textBlock>
    <textBlock id="i-64bd3b18f809476a">samarbetet riskerar att försvagas om vi står utanför.</textBlock>
    <textBlock id="i-45cdc7aad1b718ca">Det erkänner jag gärna. Men en sådan nackdel uppvägs ju av fördelarna att nu stå utanför enligt vår uppfattning. Det finns också risker för att vi nu får se ett svagt och instabilt EMU om alla dessa länder går med från starten. Enligt kommissionen har samtliga länder utom Grekland och eventuellt Italien förutsättningar att klara av konvergenskriterierna och delta från start.</textBlock>
    <textBlock id="i-2f211febfa1b698a">Inför folkomröstningen om Sveriges medlemskap i</textBlock>
    <textBlock id="i-9ab7bcf85fa0363d">EU klargjordes det mycket tydligt att det är Sveriges riksdag som skall fatta beslutet om ett eventuellt</textBlock>
    <textBlock id="i-29d4aeb855501a56">EMU-medlemskap. Kristdemokraterna har stått bakom den här beslutsordningen. Men riksdagsbeslut av den här digniteten kräver ett tydligt folkligt mandat.</textBlock>
    <textBlock id="i-a26186a56a6b1b41">Vi avvisar därför inte att EMU-frågan underställs svenska folket för prövning.</textBlock>
    <textBlock id="i-ab1215ac93850c88">Om riksdagsmajoriteten skulle ändra uppfattning i</textBlock>
    <textBlock id="i-f6a30844166e4989">EMU-frågan i förhållande till vad man har fått väljarnas förtroende för i ett val, är det rimligt att svenska folket får en möjlighet att säga sin mening. Det kan ske genom ett allmänt val eller en folkomröstning.</textBlock>
    <textBlock id="i-92ab8714ec947b38">Om man skall ha en folkomröstning är det naturligtvis väldigt viktigt att det blir mycket tydliga och klara frågeställningar och inte den typen av manipulativa frågeställningar och ett flertal alternativ som har präglat de flesta svenska folkomröstningar i modern tid. Vi bedömer att 1999 är en alltför tidig tidpunkt för en sådan prövning. Ett sådant avgörande skulle innebära att svenska folket inte skulle kunna ta ställning till EMU-projektet utifrån hur det fungerar i praktiken.</textBlock>
    <textBlock id="i-86749594812ba094">Fru talman! Den praktiska slutsatsen av det jag nu har sagt blir att det krävs en folkomröstning om Sverige skall kunna gå med i EMU före valet år 2002.</textBlock>
    <textBlock id="i-67dea86046feb0f4">Detta gäller självfallet också om Sverige får en ny regeringen efter valet 1998.</textBlock>
    <textBlock id="i-d0ac653554a5c5a1">Jag yrkar bifall till reservation nr 10. Jag står även bakom övriga reservationer i betänkandet med kristdemokratisk profil.</textBlock>
  </contentBlock>
  <contentBlock page="0" id="i-f8c9a08f47f158ac">
    <textBlock id="i-6419cb0d76483865">Anf.  23  LARS TOBISSON (m) replik:</textBlock>
    <textBlock id="i-2031e01f91c7e49f">Fru talman! Kristdemokraterna och vi moderater tillhör samma parti i Europasamarbetet, EPP. Där är man naturligtvis starkt för EMU och den gemensamma valutan euron. Jag förstår att Mats Odell skäms när han uppträder ute i Europa och är motståndare till</textBlock>
    <textBlock id="i-8e3bb2cf97d888f7">EMU.</textBlock>
    <textBlock id="i-edfa884241bbb113">Nu knyter kristdemokraterna an till EMU-</textBlock>
    <textBlock id="i-f7279c6625a01e2d">utredningens slutsats att Sverige först bör reda ut sina strukturella problem och få ned arbetslösheten innan det är dags för euron. Mats Odell delar uppenbarligen inte regeringens ståndpunkt att allt är bra som det är.</textBlock>
    <textBlock id="i-7b6324c6d78caf7a">Det kan man väl förstå. Det är alldeles klart att vi har mycket som vi behöver åtgärda, den stora offentliga sektorn, det hårda skattetrycket, arbetsrätten, lönebildningen osv.</textBlock>
    <textBlock id="i-5c2ac5974cf743c4">Men då är frågan till Mats Odell: Varför skulle det gå lättare att reformera Sveriges ekonomi utan den press som det ändå skulle vara att ha en gemensam valuta och en stabilitetspakt som övervakar vad vi sysslar med? Ser inte Mats Odell risken att ett utanförskap skulle kunna utnyttjas som en ursäkt för att skjuta saker och ting på framtiden?</textBlock>
    <textBlock id="i-143cf07326560a0c">Det finns alltid ett val eller en konjunkturdämpning som skulle behöva passera innan man tar itu med frågorna. I nuvarande läge vill regeringen inte ens erkänna att problemen existerar. Då får vi den utvecklingen att vi successivt får en sämre tillväxt i landet, ingenting görs åt arbetslösheten och vi blir relativt sett fattigare än vår omvärld. Det är en utveckling som varit på gång ända sedan 1970.</textBlock>
    <textBlock id="i-e7012d02b36790e3">Det är dessutom, till skillnad från tidigare, inte lika lätt att avläsa. Då bekräftades detta i stora devalveringar. Nu blir det en fortskridande depreciering som inte är lika tydlig. Tänk om detta t.o.m. är uträknat av en regering som hindras av traditionalister i det egna partiet och i fackföreningsrörelsen från att vidta de nödvändiga strukturreformer som Mats Odell och jag egentligen är överens om behöver komma till stånd.</textBlock>
  </contentBlock>
  <contentBlock page="0" id="i-c3c8048ff6f6ec2d">
    <textBlock id="i-1539abd6fb663099">Anf.  24  MATS ODELL (kd) replik:</textBlock>
    <textBlock id="i-059b8139a437e746">Fru talman! Jag skäms inte alls för vår ståndpunkt i EPP-sammanhang. Jag har tvärtom på EPP-</textBlock>
    <textBlock id="i-e4cef455e22f5ab2">kongressen fått igenom ett tillägg till det program som antogs att de länder som ännu inte är beredda måste genomföra strukturreformer. Jag tror att vi behöver skapa en förståelse för den svenska positionen. Vi har i Sverige den mest EU- och EMU-negativa opinionen av alla medlemsländer. Detta är min utgångspunkt.</textBlock>
    <textBlock id="i-6ff105f8a47b36f7">Jag tror att det recept som Lars Tobisson föreslår, nämligen att vi nu skall gå med i EMU - jag har varit rädd för att Göran Persson och även Erik Åsbrink har haft det i bakfickan - så kan vi skylla på EU för de strukturåtgärder som nu genomförs.</textBlock>
    <textBlock id="i-0750f0582c55ad7c">Det är inte bara tomater, gurkor och jordgubbar som EU lägger sig i, utan nu måste vi genomföra strukturreformer på arbetsrättens område och på lönebildningens område med hänsyn till EU. Detta skulle göra hela Europaprojektet fullständigt omöjligt i vårt land. Det skulle vara den sista spiken som slogs i kistan för den svenska, alltmer EU-negativa, opinionen. Det är en omsorg om Sveriges kraftfulla deltagande i EMU:s viktiga dimensioner som gör att vi kristdemokrater har intagit den här ståndpunkten, Lars</textBlock>
    <textBlock id="i-66e2a7cfebee8cbf">Tobisson.</textBlock>
    <textBlock id="i-e126ee565900b7c1">Dessutom har jag sagt i mitt anförande att risken nu är att Riksbanken tvingas höja räntan undan för undan. Att vi har de strukturfel som vi har fjättrade till en överstatlig penningpolitik riskerar att ytterligare förvärra den svenska arbetslösheten. Det är också det andra huvudargumentet.</textBlock>
  </contentBlock>
  <contentBlock page="0" id="i-0b1f1032fdbd692d">
    <textBlock id="i-7ca1e0a980341f66">Anf.  25  LARS TOBISSON (m) replik:</textBlock>
    <textBlock id="i-be9c5579e0ba3b06">Fru talman! Genom den ståndpunkt ni kristdemokrater intar bidrar ni ju till att skapa den här negativa opinionen, Mats Odell. Ni ger underlag för att detta med gemensam valuta är något otäckt och att det är någonting som vi skall undvika.</textBlock>
    <textBlock id="i-3b9ee869158ffde4">Jag kan till nöds förstå argumentationen med hänsyn till den regering som vi nu har, som inte erkänner att vi har några strukturella problem och några behov av att reda upp ekonomin. Mats Odell och jag är överens om detta. Vi arbetar för att välta den regering som finns och bilda en alternativ regering. Skall jag fatta det så att så länge den nuvarande regeringen sitter finner man att det vore olämpligt att få den här pressen på sig?</textBlock>
    <textBlock id="i-352003f38f5b24c4">Om vi bildar en regering som är medveten om de strukturella frågeställningarna och nödvändigheten att göra någonting åt bristerna i ekonomin kan vi införa euron. Då får vi hjälpen av att ha en fast valuta och lägre räntor när vi genomför de kraftiga och besvärliga omställningar som kommer att krävas i ekonomin.</textBlock>
    <textBlock id="i-f022e8b00495e48e">Varför skall vi ta på oss den extra börda det innebär att genomföra den här omställningen som vi är överens om när vi har en skakig valuta, stora svängningar och högre räntor än vi annars brukar ha? Det är det jag inte kan förstå. Jag får det inte att gå ihop.</textBlock>
  </contentBlock>
  <contentBlock page="0" id="i-34cf047e6a0af8c3">
    <textBlock id="i-2cbe2f1db5d9c30a">Anf.  26  MATS ODELL (kd) replik:</textBlock>
    <textBlock id="i-fe12c55ef576c56c">Fru talman! Bakgrunden är, precis som jag har sagt, att om Sverige går med från 1999 kommer vi att ha kvar strukturproblemen, även om vi får en ny regering som börjar ta tag i dem. Risken är att arbetslösheten kommer att öka på grund av att vi får överge vår flytande kurs och vårdandet av ett inflationsmål och i stället ha en fast växelkurs.</textBlock>
    <textBlock id="i-8d85d2b79e14438d">Det är det ena argumentet. Det andra är att man riskerar att folket är så negativt att inte bara den regering som har tillträtt, utan hela vårt medlemskap i den europeiska unionen hotas av ett sådant ställningstagande. Detta är vårt absolut viktigaste argument, tillsammans med arbetslöshetsargumentet.</textBlock>
    <textBlock id="i-ce03de006a06decf">Vi är till skillnad från Miljöpartiet och Vänsterpartiet inte emot EMU som projekt. Vi tycker att det är bra om man ute i Europa, bland de länder som omedelbart ser fördelar med detta, genomför det. Vårt argument är strikt sakligt utifrån att det kan öka arbetslösheten och driva ut Sverige ur EU.</textBlock>
  </contentBlock>
  <contentBlock page="0" id="i-dfdc22dabbc8baa5">
    <textBlock id="i-d2a7bcd5b76ebaea">Anf.  27  JOHAN LÖNNROTH (v):</textBlock>
    <textBlock id="i-cfb5af7d8a8f0097">Fru talman! Jo, Mats Odell, jag läste artikeln i</textBlock>
    <textBlock id="i-1ff3c946cf9b2320">Dagens Nyheter. Jag vill sammanfatta den så här: Ni vill inte att Sverige skall gå med i EMU förrän vi har infört vårdnadsbidrag, fått en mindre offentlig sektor, större löneskillnader, mindre jämställdhet. Så läste jag</textBlock>
    <textBlock id="i-6c8f45e6137ad4b1">DN-artikeln.</textBlock>
    <textBlock id="i-e657bd6616070c03">Mats Odells krokodiltårar över att budgetsaneringen har drabbat de svaga ger jag inte mycket för.</textBlock>
    <textBlock id="i-996b84e7830d95ce">Med kd-politik hade värnskatten inte funnits och förmögenhetsskatten hade varit avskaffad. I stället hade man tagit in de här pengarna genom att göra det ännu svårare för de sjuka och arbetslösa.</textBlock>
    <textBlock id="i-d680d81bff253b83">Om ni nu tror på en folkomröstning, varför stödde ni då inte vårt förslag om en folkomröstning? Det har ni fortfarande möjlighet att göra.</textBlock>
    <textBlock id="i-ff3c3f283e35dc06">Till sist vill jag ställa en något mer positivt formulerad fråga: Är ni beredda att i valrörelsen nästa år tillsammans med oss arbeta för att vi skall få till stånd ett beslut, ett löfte till svenska folket, att vi skall ha en folkomröstning om EMU?</textBlock>
  </contentBlock>
  <contentBlock page="0" id="i-e548f3f0e6958dad">
    <textBlock id="i-4de57c492c3d6025">Anf.  28  MATS ODELL (kd):</textBlock>
    <textBlock id="i-dcb53d1867ae8f8e">Fru talman! Min slutsats av Johan Lönnroths läsande av Dagens Nyheter är att han behöver skaffa sig något starkare glasögon. Det han läser ut av artikeln är fullständigt nonsens. Jag har talat om att det är strukturfrågor som handlar om lönebildning. Det måste löna sig att utbilda sig, Johan Lönnroth. Det måste bli möjligt för en undersköterska som tar studielån och satsar på att bli sjuksköterska, att med den löneökning man får efter skatt kunna betala tillbaka studielånet. Det är vad som står i artikeln bl.a.</textBlock>
    <textBlock id="i-53d6b2c5b2431e78">Jag vet att Vänsterpartiet försöker rida på en folklig populism mot de här strukturåtgärderna. Min motfråga till Johan Lönnroth är: Inser inte Johan Lönnroth att det finns strukturproblem? Tror Johan Lönnroth att vi har en jämviktsarbetslöshet som ligger runt</textBlock>
    <textBlock id="i-912dfa6971c6ccfa">4 %, eller ännu lägre, av den öppna arbetslösheten?</textBlock>
    <textBlock id="i-5ee61bd5fde4ec71">När det gäller folkomröstningen kommer vi att hävda precis det som jag har gjort här i dag, nämligen att Sverige inte kan gå med i EMU nu eftersom det skulle riskera att arbetslösheten ökar och att Sverige drivs ut ur hela EU-projektet. Vi kommer inte att aktivt verka för att det skall hållas en folkomröstning.</textBlock>
    <textBlock id="i-5446bcbd35714d33">Det jag har sagt. Som jag har skrivit i min artikel i</textBlock>
    <textBlock id="i-c250727067518bc9">DN är slutsatsen av vårt resonemang att om någon vill föra in Sverige i EMU före valet 2002 krävs det en folkomröstning. Vi kommer inte att kräva detta.</textBlock>
  </contentBlock>
  <contentBlock page="0" id="i-57f140b86f3d5423">
    <textBlock id="i-08ade2ab36b0f6f2">Anf.  29  JOHAN LÖNNROTH (v):</textBlock>
    <textBlock id="i-d3866698342957e6">Fru talman! Jag förstår att det är behagligare att använda mer abstrakta begrepp som strukturfrågor och lönebildning eftersom Mats Odell inte vill säga vad det handlar om i praktiken, nämligen att de som har högre löner i dag skall ha ännu högre löner och att de som har lägre löner skall ha ännu lägre löner. Mats</textBlock>
    <textBlock id="i-d4b6f8261ca47c1f">Odell vill arbeta för en omdaning av samhället så att fler kvinnor är hemma och vi har färre jobb inom den offentliga sektorn. Det är det som er politik innebär i praktiken. Jag förstår inte varför Mats Odell skall dölja det bakom de här abstrakta orden.</textBlock>
    <textBlock id="i-f65760a4d6a4e7d5">Vi vill också ha stora förändringar av det som</textBlock>
    <textBlock id="i-95bc64992935ca9c">Mats Odell kallar struktur. Det handlar om arbetstidernas fördelning. Det handlar om skattesystemet som är alldeles för litet utjämnat. Det handlar om att främja kreativitet i små företag. Det handlar om en rad andra sådana saker.</textBlock>
    <textBlock id="i-1e305c41ddfe80b8">Vad Mats Odell menar med strukturella reformer är ökad ojämlikhet och större klassklyftor.</textBlock>
    <textBlock id="i-f16ffca1286043bf">När det gäller inställningen till folkomröstningsfrågan förstår jag inte den demokratiska innebörden.</textBlock>
    <textBlock id="i-6aff8053f900cd47">Är det inte fråga om att svenska folket skall ta ställning oberoende av vilka majoritetsförhållanden som råder här i riksdagen? Motivet till en folkomröstning måste väl vara att vi anser att frågans vikt är sådan att svenska folket i en demokratisk folkomröstning skall få avgöra den.</textBlock>
  </contentBlock>
  <contentBlock page="0" id="i-8f638c3fd4e8bba1">
    <textBlock id="i-d5ccd24c440a8bba">Anf.  30  MATS ODELL (kd):</textBlock>
    <textBlock id="i-9d1cdbdefd528354">Fru talman! Johan Lönnroth talar om att vi vill att fler kvinnor skall vara hemma. Kristdemokratisk familjepolitik går ut på att svenska barnfamiljer, mödrar och fäder, skall få en större valfrihet och att de skall få mer tid för sina barn. Vi vill införa ett vårdnadsbidrag fr.o.m. nästa år - så fort vi får chansen vill vi göra det - för att man skall kunna minska sin arbetstid något och kunna vara hemma något längre när barnen är riktigt små. Det är en valfrihetsfråga. Jag vet att Vänsterpartiet är emot det. Jag vet att Vänsterpartiet enbart vill ha den institutionella omsorgen och att alla resurser som staten och samhället satsar på barnfamiljer skall vara institutionell omsorg. Där har vi olika uppfattning.</textBlock>
    <textBlock id="i-9aaede0f01e3d7b1">Det har egentligen ingenting att göra med de strukturreformer som jag talade om. Strukturreformerna behövs, Johan Lönnroth, om vi skall få ned arbetslösheten. Det är glädjande att Vänsterpartiet också vill se de strukturreformerna. Men den diffushet som Johan Lönnroth bestod oss med var större än min. Jag har ändå talat om vad det är för reformer på lönebildningens område.</textBlock>
    <textBlock id="i-f831260d952bac11">Vad vill Johan Lönnroth göra där? Är det inte alarmerande att vi nu får en lönekostnadsökning som ligger långt över det mål som alla har enats om är nödvändigt för att arbetslösheten skall kunna gå ned?</textBlock>
    <textBlock id="i-daaf7f7efccd6d7d">Det här är de viktiga strukturella problem som gör att</textBlock>
    <textBlock id="i-aff5ab21d30c759d">Sverige nu har fastnat i massarbetslösheten. Den konjunkturella minskningen av arbetslösheten räcker inte. Nu krävs det att vi tar tag i strukturåtgärderna.</textBlock>
    <textBlock id="i-5700293493e84040">Innan vi har gjort det kan vi inte gå med i EMU.</textBlock>
  </contentBlock>
  <contentBlock page="0" id="i-375b3799d5e981a0">
    <textBlock id="i-eadb226ca6cffccb">Anf.  31  CARL B HAMILTON (fp) replik:</textBlock>
    <textBlock id="i-a635a35cf81f312e">Fru talman! Det som fick mig att begära replik och haja till var när Mats Odell sade, och det skrev han också i Dagens Nyheter i dag, att det råder betydande osäkerhet om vilka länder som går med.</textBlock>
    <textBlock id="i-9e162fadcfe2a3f5">Våga se verkligheten som den är, Mats Odell. Det är tämligen klart, närmast glasklart, att det är elva länder som går med. Euro-X kommer att bytas ut mot</textBlock>
    <textBlock id="i-c85f648389345464">Euro-11. Med den politik som Mats Odell förespråkar kommer Sverige att stå utanför Euro-11.</textBlock>
    <textBlock id="i-9b6cfd8d43ae1559">Jag skulle vilja uppmana Mats Odell att åtminstone göra en tydligare avsiktsförklaring att han tycker att svenskt EMU-medlemskap i princip är önskvärt, behjärtansvärt, eftersträvansvärt så snart som möjligt.</textBlock>
    <textBlock id="i-19b913ef1da1c437">Beträffande reformvilja tycker jag att det är intressant att notera att några av de europeiska länder som har varit värst ute under hela efterkrigstiden vad gäller offentliga finanser och ekonomisk stabilitet - Italien och Spanien - tack vare konvergensprocessen väsentligt har förbättrat sin situation. Man har där på två år gjort mer än vad man har gjort på 40 år.</textBlock>
    <textBlock id="i-0e1b0caddb61a622">Vi brukar i Sverige ofta få höra att konvergens och konvergensprogram innebär åtstramning. I dessa länder har konvergens och konvergensprogram inneburit en penningpolitisk expansion som har överflyglat den finanspolitiska åtstramningen och reformpolitiken.</textBlock>
    <textBlock id="i-c1a9c923f9cc7803">Mats Odell tyckte också att jag inte hade några negativa synpunkter på EMU. Låt mig säga att jag t.ex. tycker att tillväxt- och stabilitetspaktens tilllämpning och kanske så småningom också dess texter skall ändras så, att man tar större hänsyn till ländernas utgångsläge. Om länderna har låg skuld och hög sysselsättning skall man tillämpa åtgärdspaketen på ett mera liberalt sätt. Detta är för mig dock ett argument för att vi skall gå med, och förfäkta och genomdriva förändringar, inte för att vi skall stå utanför.</textBlock>
  </contentBlock>
  <contentBlock page="0" id="i-f48189417ed8e296">
    <textBlock id="i-8a4ea990d26af9e1">Anf.  32  MATS ODELL (kd) replik:</textBlock>
    <textBlock id="i-f922a85863a27bb7">Fru talman! Låt mig först säga att jag gärna erkänner att konvergensprogrammen har varit bra i de nämnda länderna och även för Sverige. Jag vill påminna Carl B Hamilton om att Kristdemokraterna till skillnad från Folkpartiet stod bakom det konvergensprogram som har genomförts i Sverige. Jag beklagar att Folkpartiet i sista stund valde att inte stå bakom detta.</textBlock>
    <textBlock id="i-676d3b36cd1bf5ec">När det gäller avsiktsförklaring har jag varit ganska tydlig. Det som hindrar oss är folkets uppfattning.</textBlock>
    <textBlock id="i-3c8c9febb01b7138">Vi hade för några veckor sedan här utanför en mycket gles skara av demonstranter som krävde att Sverige skall gå ut ur EU.</textBlock>
    <textBlock id="i-17f03f555f6a1651">Jag kan försäkra Carl B Hamilton, som liksom jag är en varm anhängare av svenskt medlemskap och kämpade för det svenska medlemskapet i EU, att om en riksdagsmajoritet skulle tvinga in Sverige i EMU</textBlock>
    <textBlock id="i-1170e6c7af527295">och börja använda EMU som argument för att genomföra reformer med de förtecken som Johan Lönnroth här har varit inne på, kommer demonstrationstågen här utanför att bli något tätare. Kraven på att Sverige skall lämna EMU kommer att öka mycket starkt, och det är för mig den viktigaste anledningen till att nu inte förespråka att Sverige skall gå med.</textBlock>
    <textBlock id="i-3f76ca7999a08541">Jag hade inte möjlighet att replikera på Carl B</textBlock>
    <textBlock id="i-513cc3fccc129249">Hamiltons inlägg. Han talade om tre saker: instabilitet, risk för investeringssvikt och högre ränta. Jag tror inte att instabiliteten beror på valutan, utan den beror på regelverket, de svenska företagarnas spelregler med förtida momsinbetalning, arbetsgivarperiod i sjukförsäkringen och allt sådant som har förekommit.</textBlock>
    <textBlock id="i-2c7e9a3230744f18">Jag tror att detta är ett mycket större bekymmer för de svenska företagen än valutan.</textBlock>
    <textBlock id="i-a5a7ce9ade1bae82">När det gäller investeringsflykten vill jag säga att de koncerner som nu utreder att flytta sina huvudkontor inte gör detta på grund av den svenska valutapolitiken utan på grund av skattestrukturen, företagsklimatet och strukturproblemen i svensk ekonomi, Carl</textBlock>
    <textBlock id="i-095a29f56fdc7225">B Hamilton! Jag tycker att det är detta som vi nu med gemensamma krafter skall ta itu med. Vi vet att riksdagen i dag kommer att fatta beslut om att i den första omgången stå utanför EMU.</textBlock>
  </contentBlock>
  <contentBlock page="0" id="i-ab970df81a55d78d">
    <textBlock id="i-64d842734e5bf10d">Anf.  33  CARL B HAMILTON (fp) replik:</textBlock>
    <textBlock id="i-4e4c104fa53cfedc">Fru talman! En mycket enkel fråga till Mats Odell:</textBlock>
    <textBlock id="i-33ec6dadafb71aa3">Är kristdemokraterna i princip för EMU? Tycker kristdemokraterna att EMU är bra för Europa, och vill ni att EMU skall lyckas och att Sverige skall vara med i EMU? Ett principiellt ja eller nej!</textBlock>
  </contentBlock>
  <contentBlock page="0" id="i-59ab726b19dfb62c">
    <textBlock id="i-55ebf17fe5b0e0c0">Anf.  34  MATS ODELL (kd) replik:</textBlock>
    <textBlock id="i-3833a2797e72f1ea">Fru talman! EMU är ett bra projekt för Europa.</textBlock>
    <textBlock id="i-606d7ac84495cf2b">Det är ett dåligt projekt för Sverige för närvarande, eftersom det skulle förvärra arbetslösheten och kunna driva ut hela Sverige ur EU. Därför säger vi nu nej till</textBlock>
    <textBlock id="i-91eac03c38ee9758">EMU. Om vi i framtiden tillsammans kan åtgärda dessa förhållanden, lösa strukturproblemen och få svenska folket att förstå att det här kan vara bra, låt oss då återkomma till den andra frågan.</textBlock>
  </contentBlock>
  <contentBlock page="0" id="i-b8a3ad82ac46e4f7">
    <textBlock id="i-accf410e20abc39c">Anf.  35  SÖREN LEKBERG (s):</textBlock>
    <textBlock id="i-763f0b2e53312d6f">Fru talman! Det har varit en ganska lång utskottsrunda, och ju mer man lyssnar på den här debatten slås man av hur splittrade de borgerliga partierna verkligen är i EMU-frågan. Moderaterna och Folkpartiet vill ju, som vi har hört här, ha snabbaste möjliga anslutning till valutaunionen. Krisdemokraterna tar till nödargumentet att Sveriges ekonomi är så dålig att vårt land under överskådlig tid inte kan gå med i valutaunionen. Centerpartiet anser att EMU är ett feltänkt projekt.</textBlock>
    <textBlock id="i-842d47b2ef758f8c">Man kan då verkligen fråga sig hur en eventuell borgerlig regering kommer att hantera EMU-frågan då det verkligen gäller. Kommer en sådan regering att så fort som möjligt föra in Sverige i EMU, som Moderaterna och Folkpartiet vill, eller blir det så som</textBlock>
    <textBlock id="i-f49d785ee33df480">Kristdemokraterna vill, att Sverige inte under överskådlig tid kan gå med i valutaunionen? Kommer det att anordnas en folkomröstning, som Mats Odell vill?</textBlock>
    <textBlock id="i-c50c1a8678c1a5ce">Jag har med stort intresse läst Mats Odells debattartikel i dag i Dagens Nyheter. Det är möjligt att rubriken var litet vinklad, men man fick ändå intrycket att Mats Odell nu ställer ultimatum till Moderaterna och Folkpartiet. För att Kristdemokraterna skall gå in för valutaunionen skall det tydligen först hållas en folkomröstning. Jag hoppas att den här debatten ger oss klara besked i dessa centrala frågor.</textBlock>
    <textBlock id="i-09d3be47608090fe">Spännvidden mellan partierna är ännu större om vi också tar hänsyn till vad Vänsterpartiet och Miljöpartiet anser. För Vänsterpartiet är EMU ett illasinnat högerprojekt. Miljöpartiet anser att hela EMU-</textBlock>
    <textBlock id="i-17dc034835bf35de">projektet skall motarbetas och att Sverige permanent skall stå utanför, som Roy Ottosson nyss sade.</textBlock>
    <textBlock id="i-b8c2476b1fc5a725">Fru talman! Inom socialdemokratin har EMU-</textBlock>
    <textBlock id="i-9c6057f08d55adf2">frågan diskuterats brett. Den debatten är inte slut.</textBlock>
    <textBlock id="i-ad04e496a30b1dd0">Enligt vår partikongress i Sundsvall skall den här diskussionen fortsätta att präglas av en beredvillighet till ett öppet meningsutbyte. Vi har däremot ett kongressbeslut om att Sverige inte från starten 1999 skall delta i valutaunionen. Det är alltså först när valutaunionen varit i kraft en tid som ett svenskt deltagande kan bli aktuellt för vår del.</textBlock>
    <textBlock id="i-49200e242a3d8640">Kongressens ståndpunkter har nu omsatts dels i en proposition, dels i ett betänkande som i dag ligger på riksdagens bord för beslut. Det är enligt min mening så det skall gå till i en parlamentarisk demokrati, och sådan skall beslutsprocessen vara i ett parti av folkrörelsekaraktär.</textBlock>
    <textBlock id="i-55fb7eaa9930d8bd">Fru talman! Det är knappast någon överdrift att påstå att EMU är en fråga av särskild dignitet och att den därför behöver behandlas med stor omsorg och respekt. För att få ett så heltäckande beslutsunderlag som möjligt tillsatte regeringen som bekant redan hösten 1995 en särskild kommitté, den s.k. Calmforsska utredningen, med uppgift att ingående analysera konsekvenserna av en svensk anslutning till den tredje etappen av den ekonomiska och monetära unionen.</textBlock>
    <textBlock id="i-6863baf9549a8e40">Utredningen, som blev klar för drygt ett år sedan, kom fram till slutsatsen att övervägande skäl talar emot ett svenskt deltagande i valutaunionen redan i första omgången 1999.</textBlock>
    <textBlock id="i-a8a48ac30072297e">Också jag har den uppfattningen att det finns många fördelar med valutaunionen. I utskottets betänkande understryks att EMU är ett viktigt projekt för</textBlock>
    <textBlock id="i-9d9f431c7d268c6c">EU:s medlemsstater och att det finns en mycket stark politisk vilja att genomföra valutaunionen. Sveriges ekonomi är som bekant starkt integrerad med övriga</textBlock>
    <textBlock id="i-0858144d7c80d195">EU-länders. Den ekonomiska utvecklingen inom EU</textBlock>
    <textBlock id="i-1b5981e3a9e80cc0">kommer därför att påverka tillväxt och sysselsättning i vårt land. Det är också därför som utskottet anser att</textBlock>
    <textBlock id="i-2ba88f66f093dd7d">Sverige har ett betydande intresse av att EMU lyckas, även om vi inte deltar från starten 1999.</textBlock>
    <textBlock id="i-ced0c8206899f3b7">För oss är det inte ekonomiska skäl som ligger bakom varför vi anser att Sverige inte skall gå med i valutaunionen från början. Som framhålls i utskottets betänkandet kan vårt ställningstagande ske från en styrkeposition. År 1994 befann sig den svenska ekonomin i ett närmast katastrofalt läge. Då var det få som trodde att Sverige inom överskådlig tid skulle kunna klara inträdeskraven i EMU.</textBlock>
    <textBlock id="i-5e81a69a8c1a0a87">Sedan dess har ekonomin som bekant genomgått en remarkabel konsolidering. De svenska offentliga finanserna har under de senaste åren förstärkts i en takt som internationellt sett saknar motstycke. I år beräknas t.ex. underskottet bli 1,9 % av BNP. Det kan jämföras med EU-kommissionens prognos över det genomsnittliga underskottet för de 15 medlemsländerna, som beräknas hamna på 2,7 %.</textBlock>
    <textBlock id="i-c6b170000b72b350">Sverige har nu nått en tillräcklig grad av styrka och stabilitet för att kunna delta i valutaunionen. Det gör att vi kan diskutera EMU-frågan fritt och öppet och utan den tvångströja som de dåliga statsfinanserna tidigare innebar. Jag tycker att vi skall komma ihåg det, framför allt med tanke på det som Lars Tobisson sade i inledningen. Han påstod att regeringens EMU-</textBlock>
    <textBlock id="i-553c2cdad882cbe3">proposition visade en brist på ledarskap. Det är ett ledarskap som har visats under så gott som hela den här mandatperioden.</textBlock>
    <textBlock id="i-cea23b3331802f6e">Jag tycker inte att den fantastiska saneringen av</textBlock>
    <textBlock id="i-40d0b9a83f7e3d29">Sveriges statsfinanser som har genomförts är ett tecken på brist på ledarskap. Tvärtom är det om något ett tecken som visar att vi har en regering och en riksdagsmajoritet som har kunnat fatta beslut över blockgränserna som har varit till gagn för den svenska ekonomin.</textBlock>
    <textBlock id="i-1166fa138bd137df">Man kan också tänka litet grand på det räkneexempel som Carl B Hamilton tog om räntorna, och vad som har hänt med räntorna sedan de dagar då Carl B</textBlock>
    <textBlock id="i-0b0c6e4f96daf260">Hamilton var statssekreterare åt Anne Wibble. Också de har gått ned remarkabelt. Villaägare och bostadsrättsinnehavare har redan gjort de stora räntevinster som Carl B Hamilton nämnde.</textBlock>
    <textBlock id="i-822903f10b7eb16b">Fru talman! Det finns i dag inget brett folkligt stöd för ett svenskt deltagande i valutaunionen från starten</textBlock>
    <textBlock id="i-73afd3de6f339394">1999. Jag tror att det är ett konstaterande som de flesta kan hålla med mig om. Alla opinionsmätningar som har gjorts är entydiga. Det är endast en liten minoritet som är för ett svenskt inträde i valutaunionen redan 1999. Knappt en fjärdedel av svenskarna säger ja till ett inträde 1999. Det är en siffra som har varit konstant under flera mätningar. Det finns däremot en stigande andel som säger ja till EMU, eller valutaunionen, vid ett senare tillfälle.</textBlock>
    <textBlock id="i-d8e5bff1d47f5629">Denna verklighet måste naturligtvis de politiska partierna ta på allvar. Ett inträde i valutaunionen får stora konsekvenser och är i princip ett åtagande för all framtid. Det säger sig självt att den som driver igenom ett sådant beslut mot folkmajoritetens vilja spelar ett högt spel med förtroendet för demokratin som insats.</textBlock>
    <textBlock id="i-0d56bb1090633af1">Ett ja till EMU som saknar folkligt stöd kan lätt leda till att EMU i ett senare skede görs till syndabock för problem som egentligen saknar samband med valutaunionen. En sådan utveckling skulle naturligtvis leda till ett växande folkligt motstånd mot hela Europasamarbetet. Det är en utveckling som ligger varken i Sveriges eller i övriga länders intresse. Men tydligen är man från Moderaternas och Folkpartiets sida beredda att ta den risken, och därmed äventyra EU-</textBlock>
    <textBlock id="i-9838d1f0a3a5a598">medlemskapets legitimitet.</textBlock>
    <textBlock id="i-b90224c90cb4ea0a">Fru talman! Det är mot den här bakgrunden både rimligt och klokt att inte gå med i valutaunionen från starten 1999. Däremot skall naturligtvis Sverige, som utskottet också framhåller, upprätta största möjliga handlingsfrihet och beredskap inför framtiden. Det är därför tillfredsställande att arbetet med de praktiska euroförberedelserna fortsätter.</textBlock>
    <textBlock id="i-43417ca52d38fd2f">Om det efter den 1 januari 1999 visar sig lämpligt att Sverige deltar i valutaunionen skall denna fråga enligt regeringen och utskottet underställas svenska folket för prövning. Det är naturligtvis önskvärt att en sådan prövning kan ske i ett allmänt val. Men det kan samtidigt inte helt uteslutas att det i stället kan ske genom ett extra val eller genom en folkomröstning.</textBlock>
    <textBlock id="i-95a46bbf8170da80">Moderaterna och Folkpartiet har försökt att utmåla</textBlock>
    <textBlock id="i-4e7ca7d68bb6c6e6">Sverige - och det har vi sett många exempel på i den här debatten - som ett isolerat land, ett utanförland.</textBlock>
    <textBlock id="i-d4430aa9b2ecf421">De har också hävdat att t.ex. brittiska Labour skulle stå för en betydligt mer EMU-positiv hållning. Vad</textBlock>
    <textBlock id="i-da15a1773934cc74">Storbritannien gör spelar naturligtvis en stor roll för</textBlock>
    <textBlock id="i-5748b2ab77fa8f0d">Sverige. Det gäller ekonomiskt, eftersom vi har en stor handel med Storbritannien, men det spelar också politiskt en stor roll för den svenska opinionen.</textBlock>
    <textBlock id="i-377a6a5c77c6c91d">Nu har däremot Moderaterna och Folkpartiet fått fel även på den här punkten. När Labour väl presenterade sin inställning till EMU visade det sig att den i stort sett var identisk med den svenska ståndpunkten.</textBlock>
    <textBlock id="i-cb87412e6f88edcd">Labour säger precis som vi socialdemokrater nej till deltagande i EMU från starten 1999. Man förbinder sig inte att ansluta Storbritannien till EMU vid ett senare tillfälle. Man säger bara att en EMU-anslutning kan bli aktuell om EMU blir framgångsrikt och det visar sig ligga i Storbritanniens ekonomiska intresse att delta.</textBlock>
    <textBlock id="i-6da289d9ab5b90bb">En förnyad prövning av frågan om brittiskt EMU-</textBlock>
    <textBlock id="i-a64dca1e08a95b89">medlemskap kommer inte att göras under innevarande mandatperiod i Storbritannien. Det betyder att en eventuell EMU-anslutning kommer att ske efter år</textBlock>
    <textBlock id="i-fbb02f4c65de46ea">2002. Precis som vi betonar Labour också att en</textBlock>
    <textBlock id="i-d923f32164eebc95">EMU-anslutning måste ha ett starkt folkligt stöd. Ett brittiskt inträde i valutaunionen måste därför föregås av en folklig prövning. I första hand tänker man sig en folkomröstning. Därmed har ytterligare ett argument glidit ur händerna på Lars Tobisson och Carl B Hamilton.</textBlock>
    <textBlock id="i-91a14add52056996">Till sist, fru talman! Även som Sverige inte går med i valutaunionen från starten 1999 gäller det nu att upprätthålla största möjliga handlingsfrihet och beredskap inför framtiden. Kraven på en hög effektivitet i agerandet från svensk sida inom EU:s olika institutioner kommer naturligtvis att skärpas ytterligare. Det blir därför än viktigare att ha en god samordning för att driva och föra fram svenska prioriterade frågor.</textBlock>
    <textBlock id="i-f8db5a0e3d7c553e">Jag vill också understryka utskottets uppfattning att kravet på den ekonomiska politiken inte minskar om Sverige står utanför valutaunionen. Från svensk sida måste vi även i fortsättningen tydligt markera vår vilja att upprätthålla ett fast penningvärde och ett långsiktigt överskott i de offentliga finanserna. Jag yrkar bifall till hemställan i finansutskottets betänkande.</textBlock>
  </contentBlock>
  <contentBlock page="0" id="i-7858492c546ced77">
    <textBlock id="i-9939012fa3a8e32f">Anf.  36  LARS TOBISSON (m) replik:</textBlock>
    <textBlock id="i-67dfc8d8acb3ff5e">Fru talman! Övriga partier i debatten har i alla fall en ståndpunkt om euron, även Labour har det. De svenska socialdemokraterna har bara en uppfattning om opinionen. Det är detta jag kallar brist på ledarskap och ansvarstagande. Man gör ingenting ens för att bilda eller forma opinionen.</textBlock>
    <textBlock id="i-a7b36212e2a0f3f9">Finansutskottets socialdemokrater har nu ställt sig bakom regeringens proposition. Där står det ordagrant: "de medlemsstater som vid urvalstillfället under våren 1998 av stats- och regeringscheferna bedöms uppfylla de nödvändiga villkoren har både en rätt och en skyldighet att delta i valutaunionen." Det klargörs här att Sverige inte har något undantag, som</textBlock>
    <textBlock id="i-59e3ce158dd88c05">Danmark och Storbritannien har. Det sägs också att vi uppfyller alla inträdesvillkor. Det är folkopinionen det är fel på. Men det medger ju inte undantag. Kan Sören Lekberg bestrida att det ställningstagande som utskottsmajoriteten gör egentligen är en uppmaning till fördragsbrott?</textBlock>
    <textBlock id="i-fb1a627a882ab7e8">Sören Lekberg är ledamot inte bara av finansutskottet utan också av EU-nämnden. Han måste ju påminna sig alla de gånger jag, i likhet med Luxemburgs premiärminister, har påpekat det egendomliga i att vi sysslar så mycket med euromyntens innehåll när vi själva inte skall ha dem. Är det med tanke på svenska turister på Mallorca och Kanarieöarna som vi oroar oss för detta, när vi ändå enligt socialdemokraterna inte skall använda mynten?</textBlock>
    <textBlock id="i-8a07b1cf671a2fbb">Svenska socialdemokrater har en underlig förmåga att i EU ägna sig åt perifera frågor i stället för kärnfrågor. Det är en motsträvighet som vittnar om att man inte har något politiskt mod att ta itu med det som skall göras. Jag riktade förut en fråga till finansministern om hur han skulle ställa sig om SIFO</textBlock>
    <textBlock id="i-8be2a10d10a2a552">ringer. Vad säger Sören Lekberg? Är det ja, är det nej eller är det vet ej? Är vet ej den officiella partilinjen, som man i fortsättningen skall driva? Hur skall det då någonsin kunna bli en folkopinion om inte partier, ledande företrädare och opinionsledare som Sören</textBlock>
    <textBlock id="i-000a7f281a3db72c">Lekberg vågar ha en uppfattning och driva sin opinion mot de uppfattningar ute hos folket som man inte delar?</textBlock>
  </contentBlock>
  <contentBlock page="0" id="i-6587209167fac1fa">
    <textBlock id="i-7727e101f42afa09">Anf.  37  SÖREN LEKBERG (s) replik:</textBlock>
    <textBlock id="i-6128cc52b4aa9854">Fru talman! Lars Tobisson ägnar sig mycket åt formalistiska frågor. Lars Tobisson vet mycket väl efter de diskussioner och de studiebesök vi har gjort, bl.a. med finansutskottet, att Sveriges ställningstagande mycket väl går att förena med det fördrag vi har.</textBlock>
    <textBlock id="i-9ca52227b6b0c7a4">Vi har tydligt och klart kunnat förklara den svenska linjen och även fått förståelse för denna. EU består ju av länder som är demokratier. Det är inte ett gäng diktatorer som har samlats för att pådyvla varandra uppfattningar. De har alltså en stark känsla för den demokratiska processen och vet mycket väl att skall man lyckas måste man ha folkopinionen med sig.</textBlock>
    <textBlock id="i-28d6e266e9976b2c">Jag delar inte heller Lars Tobissons uppfattning att</textBlock>
    <textBlock id="i-a50ac4aeadd02069">Sverige i EU driver perifera frågor. Se på Amsterdamfördraget! Det blev verkligen en framgång för</textBlock>
    <textBlock id="i-f7ee1c229b13de16">Sverige. Vi har fått vara med och få igenom ett nytt sysselsättningskapitel. Vi har gjort framflyttningar på miljöns område, och vi har fått in en offentlighetsprincip i EU:s grundlagar. Det är verkligen inte att driva perifera frågor.</textBlock>
    <textBlock id="i-39cbefebfe5771ed">Sedan ställer Lars Tobisson den fråga till mig som han också har ställt till P-O Eriksson: Om SIFO ringer, vad svarar man då? Jag tycker inte att Lars Tobisson skall bekymra sig så mycket om vad jag kommer att svara. Han borde bekymra sig litet mer för vad</textBlock>
    <textBlock id="i-f1ddbcb822f24df8">Mats Odell kommer att svara SIFO. Jag tror att det är en fråga som borde bekymra Lars Tobisson mer än den som gäller mig.</textBlock>
  </contentBlock>
  <contentBlock page="0" id="i-a46d73cfa0772ef4">
    <textBlock id="i-385d677bebb073aa">Anf.  38  LARS TOBISSON (m) replik:</textBlock>
    <textBlock id="i-d4561ac2abe93000">Fru talman! Jag är inte ett dugg bekymrad för Sören Lekberg eller för Mats Odell för den delen. Det jag inte kan förstå är hur man som opinionsledare, som aktiv politiker kan hänvisa till en folkopinion som skall avgöra saken och sedan själv inte inta en ståndpunkt. Man låter bara frågan glida och hoppas eller tror att någonting skall hända utan ens egen påverkan. Detta är inte ledarskap. Det är inte att ta ansvar för landets framtid.</textBlock>
    <textBlock id="i-e32bcab0a7c13091">Sedan säger Sören Lekberg att vi ute i Europa mött mycken förståelse för den svenska ståndpunkten.</textBlock>
    <textBlock id="i-b430b5ba0269ff42">Jag skulle vilja säga att vi har mött förundran. Det är ingen som begriper hur vi kan resonera på det här sättet. Vi är med i ett samarbete. Vi har tagit ställning till detta i ett fördrag. Men som alla andra uppfattar det gör vi inte vad vi kan för att dra nytta av samarbetets fördelar.</textBlock>
    <textBlock id="i-a2bbc007ed447f07">Jag tror inte att andra länder kommer att ingripa mot Sverige i den meningen att de skickar arméer hit för att tvinga oss till underkastelse och till att använda euron, inte alls. Däremot är jag övertygad om att vi, med den attityd vi intar i denna fråga liksom i andra, inte kommer att få vårt rättmätiga inflytande i Europasamarbetet. Vi kommer att behandlas som några som egentligen inte borde ha varit med, som inte vågade be om det undantag från valutasamarbetet i fördraget som vi då visste att vi aldrig skulle kunna få. Därmed skulle vi inte heller ha blivit medlemmar. Vi kommer att betraktas som sekunda medlemmar.</textBlock>
    <textBlock id="i-8dbb569e3d23190f">Det går inte att beskriva Amsterdamfördraget som en stor framgång för Sverige. Då har man återigen inriktat sig på frågor som inte är kärnfrågor i Europasamarbetet. Det vi inte ägnade oss åt och sökte påverka var de institutionella förutsättningar som skall möjliggöra för de nya länderna i Central- och Östeuropa att komma med. Detta var kärnfrågan i de förhandlingar som föregick Amsterdamfördraget. Där hade Sverige ingen ståndpunkt, utan ägnade sig åt att få in skrivningar om jämställdhet, konsumentpolitik och vad det nu kunde vara. Återigen flykt undan kärnfrågorna i Europasamarbetet.</textBlock>
  </contentBlock>
  <contentBlock page="0" id="i-40ddcde1b2128cbf">
    <textBlock id="i-420a0c52acbac03e">Anf.  39  SÖREN LEKBERG (s) replik:</textBlock>
    <textBlock id="i-82a681c08c9a1fb2">Fru talman! Först vill jag ta upp vad som står i fördragen om Sveriges förpliktelser. Låt mig bara påminna Lars Tobisson om att det var en tidigare regering, en borgerlig regering, som förhandlade om</textBlock>
    <textBlock id="i-889fb1409e2f5bed">Sveriges medlemskap i den europeiska unionen. Den dåvarande Europaministern, Ulf Dinkelspiel, stod här i denna sal och försäkrade klart och tydligt att det var</textBlock>
    <textBlock id="i-c89e5ac9ddfc2cfa">Sveriges riksdag som skulle avgöra om Sverige skall gå med i EMU eller inte. Det är alltså helt klarlagt, i varje fall från den dåvarande regeringens sida, att det skulle ske på det sättet. Vi var inte uppbundna av ett beslut, utan vi skulle själva självständigt fatta det.</textBlock>
    <textBlock id="i-ed9d8a953b7d02cc">Men Lars Tobisson delar tydligen inte den uppfattningen.</textBlock>
    <textBlock id="i-8519096a2c3c087a">När det gäller de perifera frågorna viftar Lars Tobisson bort de framgångar som Sverige hade i samband med förhandlingarna om det nya fördraget i</textBlock>
    <textBlock id="i-98c351c60be8c3d2">Amsterdam som inte så viktiga. Vi hamnar i fel frågor, säger han. Men sysselsättningen måste väl vara en viktig fråga. Miljön måste väl vara en viktig fråga.</textBlock>
    <textBlock id="i-8c3e7c7a834c870a">Offentlighetsprincipen, detta att medborgarna får insyn i beslutsprocessen, måste väl vara en viktig fråga. Men det är det tydligen inte för Lars Tobisson och Moderaterna.</textBlock>
    <textBlock id="i-eb54fc4822103160">Slutligen har vi socialdemokrater sagt att vi inte vill att Sverige skall vara med i valutaunionen från starten. Vi har däremot sagt att vi skall ha högsta möjliga beredskap och att det skall avgöras så småningom. Då får också svenska folket möjlighet att se hur valutaunionen kommer att fungera. Jag tycker att det är ett klokt och förnuftigt beslut. Jag tycker att det vore bättre om Lars Tobisson försökte övertyga sin kollega Mats Odell i stället för att ägna all sin tid och kraft åt mig.</textBlock>
  </contentBlock>
  <contentBlock page="0" id="i-a3a48519ce3b3e71">
    <textBlock id="i-60c272ca7d297b11">Anf.  40  ANDRE VICE TALMANNEN:</textBlock>
    <textBlock id="i-f31dc511b7677b70">Jag får be ledamöterna att försöka hålla repliktiderna.</textBlock>
  </contentBlock>
  <contentBlock page="0" id="i-e433c73bdbe4e0e1">
    <textBlock id="i-e70445adf5234058">Anf.  41  MATS ODELL (kd) replik:</textBlock>
    <textBlock id="i-16ce6ebc9162fd81">Fru talman! Det är alldeles riktigt, Sören Lekberg, att jag har skrivit en artikel som är publicerad på DN</textBlock>
    <textBlock id="i-a6f57195b13b22c4">Debatt i dag. Jag har däremot inte satt rubriken, vilket</textBlock>
    <textBlock id="i-7179c6767dc76c30">Sören Lekberg misstänkte.</textBlock>
    <textBlock id="i-7c5b51cb34b0010e">Nu säger Sören Lekberg att jag kommer med nödargument när jag hänvisar till de ekonomiska strukturproblemen i Sverige som skäl för att vi kristdemokrater inte anser att Sverige skall gå med i EMU. Om jag minns rätt var Sören Lekberg närvarande i utskottet i tisdags när Konjunkturinstitutets generaldirektör</textBlock>
    <textBlock id="i-79d537f5589a44e9">Svante Öberg var där. Vi hade en hearing om Sveriges ekonomi. Jag håller i rapporten: Konjunkturläget, november 1997, Sören Lekberg. Det är inget nödargument. Den pekar på att lönebildningen inte fungerar. Den pekar på att vi kommer att ha 4,4 % i stället för 3,5 % löneökningar det här året.</textBlock>
    <textBlock id="i-fda291c884f2d957">Detta kommer att öka pressen på arbetslösheten.</textBlock>
    <textBlock id="i-4dbdad5daec152e5">Den öppna arbetslösheten kommer inte att vara 4 % år</textBlock>
    <textBlock id="i-dfc3edce7f0de227">2000 utan 6,3 %. Boken pekar på att Riksbankens hot att höja räntan kommer att genomföras för att kyla av en ekonomi med massarbetslöshet, Sören Lekberg.</textBlock>
    <textBlock id="i-0e4171e240f98d3a">Den pekar på att AMS har rätt när man säger att det med denna massarbetslöshet saknas yrkesarbetare i en mycket stor del av landet. Det är väl inte nödargument, Sören Lekberg, med alla dessa tydliga bevis som Konjunkturinstitutet lägger fram, dvs. att Sverige har mycket allvarliga strukturproblem med sin ekonomi?</textBlock>
    <textBlock id="i-be5e4e8477fcf5e8">Det som förvånar mig är att regeringen inte erkänner detta och använder det som argument för att ta itu med strukturproblemen. Ni flyr hela tiden från dem.</textBlock>
    <textBlock id="i-9448c53aa689645d">Ni talar i propositionerna och betänkandena om lönebildningen, men ni gör inget åt den. Det är problemet.</textBlock>
  </contentBlock>
  <contentBlock page="0" id="i-968f09af624da68d">
    <textBlock id="i-8022011e11f9018c">Anf.  42  SÖREN LEKBERG (s) replik:</textBlock>
    <textBlock id="i-bf6d093b92577608">Fru talman! Med nödargument, Mats Odell, menar jag att Kristdemokraterna har kommit på att man i det närmaste har samma uppfattning som vi har i fråga om inträde i tredje steget i EMU. Därför måste man distansera sig från vår uppfattning. Därmed hittar man på argumentet om ekonomin.</textBlock>
    <textBlock id="i-d6e9912746d5f938">Så dåligt går det inte för Sverige i dag som Mats</textBlock>
    <textBlock id="i-79432f0695a78b11">Odell vill påstå. Om han ser sig omkring i Sverige i dag och de siffror som finns och jämför dem med hur det såg ut 1994, framgår det klart och tydligt att Sverige har genomgått en remarkabel förbättring och att statsfinanserna är i ett betydligt bättre skick nu än vad de var då. Sverige har utvecklats bättre än EU-</textBlock>
    <textBlock id="i-91d3a9a039c6c7ab">genomsnittet. Det är därför jag menar att Mats Odells argument är nödargument.</textBlock>
    <textBlock id="i-2c1d7dd716ffc939">Mats Odell sade att han inte hade satt rubriken på</textBlock>
    <textBlock id="i-5369c258fd1f23d5">DN-artikeln. Det är naturligtvis rätt. Men efter att ha läst artikeln och hört Mats Odells inlägg i dag, har man fått klart och tydligt besked om att ni under överskådlig tid inte vill gå med i det tredje steget. Dessutom har Mats Odell talat om folkomröstning. Jag vill ha ett klart besked från Mats Odell: Menar Mats</textBlock>
    <textBlock id="i-2caf29ac332f13a6">Odell allvar med detta? Om det eventuellt skulle bli läge för en ny borgerlig regering, kommer ni då att ställa ett ultimativt krav att det skall bli en folkomröstning om huruvida Sverige skall gå med i tredje steget?</textBlock>
  </contentBlock>
  <contentBlock page="0" id="i-4aba9d2dc40746a8">
    <textBlock id="i-66f29c1831d34798">Anf.  43  MATS ODELL (kd) replik:</textBlock>
    <textBlock id="i-a6c41eeafa08c3f3">Fru talman! Vi blir inte så mycket klokare när Sören Lekberg utvecklar vad han menar med nödargument, dvs. att vi skulle ha upptäckt att vi intar samma ståndpunkt som Socialdemokraterna och att det uppstår ett behov av att få fly från den ståndpunkten.</textBlock>
    <textBlock id="i-3482f4de0a761cdf">Tvärtom! Vi hade gärna låtit bli att reservera oss i betänkandet, liksom vi inte kommer att göra i betänkandet om Riksbankens ställning. Vi har inget behov av att distansera oss. Jag tycker att det snarare är</textBlock>
    <textBlock id="i-f6a3906597f3d2ff">Socialdemokraterna som använder sig av nödargument, dvs. som enbart hänvisar till folkopinionen men vägrar att se de strukturella problemen. De innebär att om Sverige skulle gå med i EMU och låsas till den penningpolitik som kommer att föras inom EMU, skulle det riskera att arbetslösheten ökar. Detta är inget nödargument för att fly från Socialdemokraternas uppfattning. Socialdemokraterna flyr från verkligheten när de vägrar att både erkänna strukturproblemen och än mindre ta tag i dem och vidta åtgärder.</textBlock>
    <textBlock id="i-12013e6b4e34d83c">Göran Persson talade redan i början av sin karriär som finansminister om att först sanera statsfinanserna och sedan ta tag i strukturproblemen och se till att det blir tillväxt i landet. Han har ännu inte kommit upp ur startgroparna, Sören Lekberg.</textBlock>
    <textBlock id="i-21009b3e8ffd8dd7">Jag håller med om att statsfinanserna har sanerats, även om det har skett på ett felaktigt sätt. Många människor har drabbats hårt. Vi har alla kunnat se vanvården av gamla och sjuka inom äldreomsorgen i</textBlock>
    <textBlock id="i-928b471a7798bd2f">Sverige i dag. Det är ett resultat som man kanske inte hade räknat med i budgetsaneringen. Läs i den här boken, Sören Lekberg, om hur nivån på den kommunala sysselsättningen har sjunkit under er mandatperiod, och den kommer enligt prognoserna att fortsätta att sjunka. Nödargumentet finns helt och hållet på den socialdemokratiska sidan.</textBlock>
  </contentBlock>
  <contentBlock page="0" id="i-76a18211aa61a133">
    <textBlock id="i-7040ae9e8bb0c370">Anf.  44  SÖREN LEKBERG (s) replik:</textBlock>
    <textBlock id="i-8415208b4a74b0dd">Fru talman! Mats Odell säger många ord. Men han skall vara litet försiktig när han attackerar oss om resultatet av saneringsåtgärderna. Jag vill bara påminna om att saneringen har varit nödvändig eftersom den svenska ekonomin har varit i katastrofalt skick.</textBlock>
    <textBlock id="i-a189cc566a77059c">Mats Odell har i högsta grad varit ansvarig för detta.</textBlock>
    <textBlock id="i-fec70989d1eab7a1">Vi har fått ägna både tid och kraft för att röja upp. Nu har vi kommit en bra bit på vägen. Vi har genomfört ett saneringsprogram tillsammans med Centerpartiet.</textBlock>
    <textBlock id="i-13706fbc8f60a295">Det har gett resultat. Sverige är på mycket god väg.</textBlock>
    <textBlock id="i-d88c7541e0eed87c">Siffrorna är bra. Resultatet talar sitt tydliga språk. Det är därför jag konstaterar att det är nödargument från</textBlock>
    <textBlock id="i-cd78d5c8f172006a">Mats Odells sida.</textBlock>
    <textBlock id="i-ee7f42deb2cb7c98">Men Mats Odell svarade inte på den viktiga frågan om ert krav på folkomröstning är ett reellt krav eller inte. Mats Odell svarade aldrig på om ni kommer att lägga er för Moderaterna och Folkpartiet. Det skulle vara intressant om Mats Odell vid senare tillfälle kunde ge svar på frågan.</textBlock>
  </contentBlock>
  <contentBlock page="0" id="i-6fe1a8ade5df06f9">
    <textBlock id="i-de96b8d946d37d74">Anf.  45  JOHAN LÖNNROTH (v) replik:</textBlock>
    <textBlock id="i-90cc4c55803b6d02">Fru talman! Sören Lekberg säger att Vänsterpartiet anser att EMU är ett illasinnat högerprojekt. Sådana begrepp brukar jag inte använda, Sören Lekberg.</textBlock>
    <textBlock id="i-b4a24fe90be31f0f">Jag citerade en ledare i den största socialdemokratiska morgontidningen. Där konstateras att det inte går att köra båda loppen samtidigt, dvs. driva den socialdemokratiska sysselsättningspolitiken och samtidigt vara anhängare av arbetslöshetsprojektet som</textBlock>
    <textBlock id="i-38c196f77b77f62a">EMU innebär. Jag tycker också att det är ganska lätt att konstatera, inte minst efter dagens möte i finansutskottet, att det som håller på att genomföras i EMU:s namn är den gamla högerpolitiken, dvs. det som man alltid krävde: Självständighet för Riksbanken och överhöghet för inflationsmålet osv.</textBlock>
    <textBlock id="i-f88e22b2a72fbc34">Låt oss knyta an till att Lars Tobisson borde bekymra sig litet mer för vad Mats Odell tycker. Jag tycker att Sören Lekberg skall bekymra sig litet mer för alla de socialdemokrater som brukar använda sig av mycket hårdare ord än vad jag brukar använda i fråga om att EMU är ett högerprojekt.</textBlock>
  </contentBlock>
  <contentBlock page="0" id="i-96b49f104ba9e690">
    <textBlock id="i-d0bdf02f13ba84f8">Anf.  46  SÖREN LEKBERG (s) replik:</textBlock>
    <textBlock id="i-2a9be39fc6781250">Fru talman! Jag citerade, Johan Lönnroth, vad</textBlock>
    <textBlock id="i-00dc17693423b6ae">Vänsterpartiet brukar säga i debatten. Man betraktar utan tvivel EMU som ett illasinnat högerprojekt. Det är väl ingen hemlighet, Johan Lönnroth, att Vänsterpartiet är motståndare till det svenska medlemskapet i</textBlock>
    <textBlock id="i-514a8cf70e367c85">EU.</textBlock>
    <textBlock id="i-16d98370029f6d78">Jag tycker däremot att det är litet märkligt att ni så bestämt vill forcera fram en folkomröstning, att ni inte vill vänta och se litet grand. Vi kan konstatera att det finns en majoritet för att Sverige inte skall vara med från starten 1999. Men ni vill ändå ha en folkomröstning före det datumet. Det verkar som om Johan</textBlock>
    <textBlock id="i-8fed5285c7cdda24">Lönnroth inte riktigt litar på sina egna argument när det gäller Europasamarbetet.</textBlock>
    <textBlock id="i-5de810c5f29feb31">Johan Lönnroth har i debattartiklar uttryckt tankar att man borde samarbeta mer inom Europa, och han har tydligen glömt bort att det redan finns befintliga organ för det samarbetet. Vi har bl.a. den europeiska unionen, och vi kan göra mycket inom den. Då är det inte bara inom EMU:s ram utan även på de andra områdena. Tycker Johan Lönnroth att det är fel att inom EU:s ram använda resurser och samarbetet för att skapa fler jobb? Är det fel att göra så, Johan Lönnroth?</textBlock>
  </contentBlock>
  <contentBlock page="0" id="i-91647460f4317bda">
    <textBlock id="i-b766b631a201cc41">Anf.  47  JOHAN LÖNNROTH (v) replik:</textBlock>
    <textBlock id="i-1cc0e5505ea9f319">Fru talman! På den sista frågan är det mycket enkelt att svara. Vi har motionerat här i riksdagen, och ni har avslagit våra motioner där vi kräver att Sverige skall ställa sig bakom ett mycket tydligare mellanstatligt samarbete i hela Europa, inte bara i EU, mot arbetslösheten. Men samtidigt konstaterar vi i motionen, precis som i Arbetets ledare, att det är fullständigt omöjligt att genomdriva detta ökade samarbete mot arbetslösheten om man samtidigt skall ansluta sig till det arbetslöshetsskapande EMU-projektet.</textBlock>
    <textBlock id="i-d23db34fc650e2dd">Jag tror inte att Sören Lekberg har hört så många vänsterpartister använda begrepp som "illasinnat högerprojekt". Vi som fortfarande lever i den Marxska traditionen behandlar inte klassintressen och högeråsikter som illasinnade åsikter, utan vi ser det som just ett intresse för de rika och för högern att driva in</textBlock>
    <textBlock id="i-ad951121b46ee8ca">Sverige i EMU. Jag tycker, som sagt var, att det oftast är socialdemokrater som brukar använda de riktigt hårda orden av den typen. Återigen vill jag säga till</textBlock>
    <textBlock id="i-4b272a357a9d7d22">Sören Lekberg att han borde bekymra sig mer för sina egna EMU-kritiker än för oss.</textBlock>
  </contentBlock>
  <contentBlock page="0" id="i-bf5b18550d757807">
    <textBlock id="i-795c57a5e31b78e0">Anf.  48  SÖREN LEKBERG (s) replik:</textBlock>
    <textBlock id="i-7a6f7e92088db1ee">Fru talman! Johan Lönnroths argumentering blir mer och mer intressant. Han försöker alltid föra ett intellektuellt samtal, men det kanske inte blir bättre för det. Johan Lönnroth sade att vi har avslagit motionsyrkanden från Vänsterpartiet med förslag om ett europeiskt samarbete för att skapa fler jobb. Ja, och vad har ni då föreslagit? Jo, ni talar om ett nytt mellanstatligt Europasamarbete mellan alla europeiska stater. Ni vill alltså inrätta ett nytt organ. Alla de europeiska staterna skall då samlas för att åstadkomma ett nytt organ med olika kommittéer, byråer, administration och annat.</textBlock>
    <textBlock id="i-5538a8b1b4019a12">Duger inte EU, till att börja med, som ett sådant organ där man kan försöka bedriva en kraftfull sysselsättningspolitik? Tycker Johan Lönnroth alltså att det är fel att ägna sig åt sådana frågor inom den europeiska unionen? Är det fel, som Sverige har gjort, att försöka att i Amsterdamfördraget få in ett särskilt sysselsättningskapitel? Jag tycker att det verkar så när jag hör Johan Lönnroth. Det är märkligt, om man samtidigt tar del av vad Johan Lönnroths fränder på kontinenten tycker. De verkar ju frusta av entusiasm för både EMU och samarbete inom den europeiska unionen.</textBlock>
  </contentBlock>
  <contentBlock page="0" id="i-53fe96365507d6a7">
    <textBlock id="i-eec2500e10434b2e">Anf.  49  ROY OTTOSSON (mp) replik:</textBlock>
    <textBlock id="i-17a249ebd35eb4ea">Fru talman! Först vill jag yrka bifall till reservationerna 4 och 13.</textBlock>
    <textBlock id="i-607f6f05b57710fb">Jag måste fråga Sören Lekberg: Vilken bedömning gör ni inom socialdemokratin av detta faktum att man vill ha en enhetsvaluta i ett bestämt geografiskt område? Jag har hävdat, liksom många ekonomer, att valutaområdet bör sammanfalla med det område där finanspolitiken i huvudsak bedrivs. Det område där finanspolitiska beslut fattas, om skatter och utgifter av olika slag, bör rimligen sammanfalla med valutaområdet - såvida inte de olika delarna är väldigt likartade, vilket inte är fallet i Europa.</textBlock>
    <textBlock id="i-568dbda19a8e50e2">Skälet till att jag måste fråga om detta är att vi i</textBlock>
    <textBlock id="i-05923a54f29d7cf5">Miljöpartiet menar att om EMU bildas kommer det att tvinga fram en i hög grad gemensam finanspolitik.</textBlock>
    <textBlock id="i-c56f7f20b03fd145">Hur förhåller sig socialdemokratin till detta? Det är mycket viktigt att vi får svar på frågan: Anser ni från socialdemokratin att man skall ha mer av gemensam finanspolitik i EMU-området eller EU än i dag, eller är ni däremot?</textBlock>
    <textBlock id="i-4e58958fc7c137f0">När det gäller frågan om folkomröstning undrar jag varför ni inte lyssnar på Labour, som vill ha folkomröstning. Är det något fel på Labours hållning?</textBlock>
  </contentBlock>
  <contentBlock page="0" id="i-f841aad174af1b5f">
    <textBlock id="i-5aa2f70bab850831">Anf.  50  SÖREN LEKBERG (s) replik:</textBlock>
    <textBlock id="i-a97fb4cefe51bdc0">Fru talman! När det gäller EU-samarbetet är det naturligtvis så att om stater samarbetar väldigt intimt, som de nu gör, får man sakta ett gemensamt beslutsfattande och en gemensam bas för sina beslut på område efter område. Det är vi naturligtvis inte motståndare till. Men vi har klara principer för vad man skall åstadkomma inom EU-samarbetet. För det första skall det finnas minimiregler för hur man skall samarbeta.</textBlock>
    <textBlock id="i-0cf2994c71783993">Man lägger helt enkelt ett golv, och sedan får respektive land självt gå fram på egen hand om de vill gå längre. För det andra skall man naturligtvis se till att man inte i onödan diskuterar frågor i EU-</textBlock>
    <textBlock id="i-422431185cac60c7">sammanhang som kan diskuteras enskilt i länderna.</textBlock>
    <textBlock id="i-ad0f7cbbbdd262fc">Det skall alltså vara näringsprincipen som gäller i sådana frågor.</textBlock>
    <textBlock id="i-e0eed61ad26f6453">Sedan tog Roy Ottosson upp frågan om folkomröstningar. Vad vi är på väg att åstadkomma nu är att vi ger en möjlighet för svenska folket att få pröva den här frågan, sätta sig in i den ordentligt och värdera hela EMU-projektet. Om det skall vara någon mening med en folkomröstning måste man väl se några konkreta exempel först. Då får man möjlighet att göra det eftersom vi inte går med från starten 1999. Sedan tycker vi att man i första hand bör avgöra en sådan fråga i allmänt val, men vi är också öppna för en folkomröstning.</textBlock>
    <textBlock id="i-30e9da0da0b706d6">Varför vill ni snabba på här, Roy Ottosson? Innan svenska folket har sett någonting över huvud taget hur</textBlock>
    <textBlock id="i-6d938e8f6c09efbc">EMU fungerar vill ni ha folkomröstning.</textBlock>
  </contentBlock>
  <contentBlock page="0" id="i-655c4768ae706d14">
    <textBlock id="i-5c17af3616ef2d5f">Anf.  51  ROY OTTOSSON (mp) replik:</textBlock>
    <textBlock id="i-81d8c808401cef7b">Fru talman! Som svar på Sören Lekbergs fråga vill jag säga att det är ganska uppenbart att socialdemokraterna backar in i EMU. Sören Lekberg gjorde själv klart att samarbetet syftar till gemensamt beslutsfattande. Han ser det som en process där finanspolitiken alltmer flyttas till Bryssel. Det var den beskrivning han gav alldeles nyss.</textBlock>
    <textBlock id="i-36afdb64af47be63">Vi vill naturligtvis ha en folkomröstning där svenska folket får avgöra det här innan det i praktiken är för sent. Socialdemokraternas strategi är ju uppenbar när man lyssnar på Sören Lekberg. Den går ut på att smyga in Sverige i EMU, mot svenska folkets vilja. Man ställs mer eller mindre inför ett faktum, och då får man acceptera det. Detta om något är antidemokratiskt.</textBlock>
    <textBlock id="i-bc03e7d994344f1e">Skälet till att vi behöver ha en folkomröstning nu är att det inte går att lita på er socialdemokrater i den här frågan. Ni vill inte tala om vad ni egentligen tycker. Ni säger olika saker i olika sammanhang. I praktiken backar ni in Sverige i EMU.</textBlock>
    <textBlock id="i-8be53f172b26071a">Har ni i socialdemokratin någon idé om hur valutaunionen egentligen kommer att fungera? Man skall alltså försöka sammanföra länder som har olika ekonomier och olika konjunkturer i ett enda valutaområde, som inte är optimalt. Det är ganska enkelt att konstatera. Det blir en skakig valuta. Har ni någon idé</textBlock>
    <textBlock id="i-dcc64ef33eb1a5d5">alls om det här projektet?</textBlock>
  </contentBlock>
  <contentBlock page="0" id="i-64d7e6c8578be5dd">
    <textBlock id="i-62257ca7886f82fe">Anf.  52  SÖREN LEKBERG (s) replik:</textBlock>
    <textBlock id="i-8b3f137a113b700b">Fru talman! Jag förstår mig inte riktigt på Roy</textBlock>
    <textBlock id="i-e78b32d6c391a01f">Ottosson här. Han argumenterar som om vi hade föreslagit att Sverige skulle gå in i tredje steget redan nu. Det är inte alls det som det är fråga om. Vi föreslår tvärtom att Sverige inte skall göra det. Men om det sedan visar sig vara lämpligt att gå med skall den frågan underställas svenska folket för prövning. Det kan ske antingen i ett allmänt val eller i en folkomröstning. Jag undrar vad det är för fel på det. Skulle det vara odemokratiskt att göra på det sättet?</textBlock>
    <textBlock id="i-1e20973eb16bbc46">Det är tydligt att Roy Ottosson och Miljöpartiet har en hel del dunkla motiv för sitt handlande. Varför vill de annars förhindra att svenska folket får möjlighet att se hur valutaunionen fungerar innan man skall bedöma och ta ställning till ett eventuellt svenskt inträde? Vad är det för fel i det, Roy Ottosson?</textBlock>
  </contentBlock>
  <contentBlock page="0" id="i-351c59a63ee7b22e">
    <textBlock id="i-3bb0727470389bcf">Anf.  53  CARL B HAMILTON (fp) replik:</textBlock>
    <textBlock id="i-da9db84f5ec81508">Fru talman! Sören Lekberg påstod att Socialdemokraterna i Sverige i stort sett har samma inställning och samma politik som Labour i Storbritannien. Grattis! Välkomna, skulle man nästan kunna säga som</textBlock>
    <textBlock id="i-f36208f7201190d6">EMU-anhängare. Jag hoppas att Erik Åsbrink instämmer i denna beskrivning av regeringens politik.</textBlock>
  </contentBlock>
  <contentBlock page="0" id="i-0ea203150012ed1b">
    <textBlock id="i-36e73dce1b56327c">Anf.  54  ANDRE VICE TALMANNEN:</textBlock>
    <textBlock id="i-d3167f6a7b6939ad">Repliken gäller Sören Lekberg.</textBlock>
  </contentBlock>
  <contentBlock page="0" id="i-ac98653070f74aa4">
    <textBlock id="i-025647e7181bfffa">Anf.  55  CARL B HAMILTON (fp) replik:</textBlock>
    <textBlock id="i-6eb079c65758e650">Fru talman! Förlåt! Åsbrink har chansen sedan.</textBlock>
    <textBlock id="i-2fb5a707f096cb68">Jag beklagar detta. Jag är litet ringrostig, fru talman.</textBlock>
    <textBlock id="i-0516501d44874640">Gordon Brown sade nämligen i brittiska parlamentet den 27 oktober följande: Vi är den första brittiska regering som deklarerar sig principiellt vara för monetär union.</textBlock>
    <textBlock id="i-0c8c66378e28fe74">Menar Sören Lekberg att Socialdemokraterna nu deklarerar sig vara principiellt för en monetär union?</textBlock>
    <textBlock id="i-40f7e0512e997a4d">Utmärkt!</textBlock>
    <textBlock id="i-77963e5da4cfb4e5">Gordon Brown sade också följande: Obeslutsamhetens tid är över. Det är intressant om det även gäller svenska socialdemokrater.</textBlock>
    <textBlock id="i-d72c8d10d9a6f5c7">Vidare sade han att det är essentiellt att regeringen och näringslivet förbereder sig intensivt för EMU</textBlock>
    <textBlock id="i-f05e074f1c0b0488">under denna mandatperiod. Vi har inte sett många initiativ från Socialdemokraternas sida på den punkten.</textBlock>
    <textBlock id="i-0e53a40a971bee03">Det finns en massiv majoritet i Labours parlamentsgrupp. Den splittring som finns i den svenska socialdemokratiska riksdagsgruppen finns inte. Labour säger i princip ja till EMU, men nej under denna mandatperiod av pragmatiska och konjunkturpolitiska skäl - märk väl. Man annonserar att man skall gå in för massiv opinionsbildning för euron. Man vill explicit påverka de politiska attityderna i landet. Man startar praktiska förberedelser. Man har en kraftfull ledning med en särskilt ansvarig minister tillsammans med finans- och näringsministern och chefen för Bank of England. Detta är en EMU-positiv linje i princip och i praktiken.</textBlock>
  </contentBlock>
  <contentBlock page="0" id="i-0f3f69cfe7565b95">
    <textBlock id="i-1bad0789296f1d76">Anf.  56  SÖREN LEKBERG (s) replik:</textBlock>
    <textBlock id="i-09589804b27f2d2b">Fru talman! Jag vet inte hur Carl B Hamilton läser det beslut som Labour har kommit fram till. Det beslut som Labour och den brittiska regeringen har fattat är i stort sett det beslut som vi föreslår här. Vi skall inte gå med i valutaunionen från starten, och vi skall ha en mycket stor handlingsberedskap för framtiden.</textBlock>
    <textBlock id="i-da78bcc883b95dfc">Det måste ändå sägas.</textBlock>
    <textBlock id="i-49c89453f4de58bd">När vi är inne på vad man läser i tidningar om vad folk tycker och säger kan jag berätta att jag i en tidning häromdagen noterade att britterna är väldigt stolta för att de får stöd från svensk sida då det gäller att förhindra det s.k. Euro-X-rådet. Det är något som verifierar det jag har sagt i debatten. Det skrivs att britterna får en uppbackning bl.a. från Sverige. Det måste väl ändå tyda på att det finns en ganska stor överensstämmelse mellan vad vi socialdemokrater tycker och vad brittiska Labour tycker.</textBlock>
    <textBlock id="i-3bd6beaacdfd85ad">Var försiktig med övertolkningarna, Carl B Hamilton. Svara i stället på den fråga som jag också ställde till Lars Tobisson. Hur kommer ni att ställa er till</textBlock>
    <textBlock id="i-96a46a381639d838">Kristdemokraterna? Kommer ni att tvinga dem att överge sitt krav på folkomröstning om det skulle bli en borgerlig regering, så att ni omedelbart kan gå med i valutaunionen? Kommer ni att acceptera det ultimatum som Kristdemokraterna har ställt? Om ni gör det blir det inte aktuellt för Sverige att gå in i valutaunionen inom en överskådlig framtid.</textBlock>
  </contentBlock>
  <contentBlock page="0" id="i-9d412cac74b6c97a">
    <textBlock id="i-f161c8f22280a692">Anf.  57  CARL B HAMILTON (fp) replik:</textBlock>
    <textBlock id="i-f7d4ad14f2f97a43">Fru talman! Nu skall vi borra i det brittiska ställningstagandet, Sören Lekberg.</textBlock>
    <textBlock id="i-ed9c041cd7beefdd">Labour är i princip för EMU. Chefen för Bank of</textBlock>
    <textBlock id="i-d7a5e4958145f1a0">England betecknar den brittiska politiken inför Europaparlamentet som "regarded as effectively as a prein", dvs. ett land som är på väg in i EMU.</textBlock>
    <textBlock id="i-bf8a8c685f6e4ce0">Gordon Brown tog tvärtom i sitt anförande inför det brittiska parlamentet explicit avstånd från den typ av linje som den svenska regeringen nu förespråkar.</textBlock>
    <textBlock id="i-620db5a0611249de">Han säger att man inte kan lämna alla möjligheter öppna, som tidigare, utan någon klar riktning. Detta vore politiskt enkelt men felaktigt. Det skulle leda till instabilitet och återkommande spekulationer om huruvida Storbritannien skall gå med eller inte och när man eventuellt skall gå med, vilket skulle orsaka svårigheter för de finansiella marknaderna, för näringslivet och för industrin.</textBlock>
    <textBlock id="i-0f9d07b5561e5bce">Man är inte bara för EMU. Man tar också avstånd från den typ av vänta-och-se-hållning som den svenska regeringen har presenterat i denna proposition.</textBlock>
    <textBlock id="i-aedccb61ca58ca29">Jag instämmer i stället för en gångs skull med Göran Persson. Han sade i TV 4 den 21 november att brittisk politik inte är svensk.</textBlock>
  </contentBlock>
  <contentBlock page="0" id="i-f6c5864e10b56d51">
    <textBlock id="i-eb93d309335fc0bf">Anf.  58  SÖREN LEKBERG (s) replik:</textBlock>
    <textBlock id="i-8c6af01ca070aa68">Fru talman! Jag kan förstå att Carl B Hamilton tar i som han gör. Att hävda att det finns en stor splittring mellan brittiska Labour och socialdemokratin i Sverige har naturligtvis varit ett bra argument för både</textBlock>
    <textBlock id="i-153c9617d3ea764b">Folkpartiet och Moderaterna. Så är det naturligtvis inte. Det ser man om man tittar närmare på dokument som finns.</textBlock>
    <textBlock id="i-69b191b05a6b2eee">Inte heller Storbritannien kommer att gå med i valutaunionen från starten. Inte heller de lovar att ansluta sig vid ett senare tillfälle. De säger helt enkelt att det kan bli aktuellt att Storbritannien går med om valutaunionen blir framgångsrik och om det visar sig ligga i Storbritanniens intresse att delta. Samtidigt vill de låta det brittiska folket pröva frågan.</textBlock>
    <textBlock id="i-9ae96dbaa18773dc">Det är samma sak som vi säger. Vi säger att vi inte skall gå med från starten. Om det sedan visar sig att valutaunionen är bra skall svenska folket få pröva frågan.</textBlock>
    <textBlock id="i-31bde0558bdbba79">Dra inte för stora växlar på detta. Det är ett argument som klart och tydligt håller på att glida er ur händerna. Koncentrera er i stället, Carl B Hamilton, på frågan om vad ni skall göra med Kristdemokraterna. Jag tror att kammaren är intresserad av att få svar på den frågan.</textBlock>
  </contentBlock>
  <contentBlock page="0" id="i-47752ca59213a99e">
    <textBlock id="i-42e016e596ae5ca3">Anf.  59  PER-OLA ERIKSSON (c) replik:</textBlock>
    <textBlock id="i-9ab307cb9548da9c">Fru talman! Jag har två frågor som jag tänkte ställa till Sören Lekberg.</textBlock>
    <textBlock id="i-69a9c6c9ced2bd35">Jag hoppas att Sören Lekberg och jag är överens om att bekämpningen av arbetslösheten är en av de viktigaste frågor som vi har att ta itu med i Sverige och att den svenska arbetsmarknaden visar vissa brister då det gäller flexibilitet. Ett EU-medlemskap kan mot den bakgrunden försvåra bekämpningen av arbetslösheten.</textBlock>
    <textBlock id="i-bfb94119f3caecb9">Jag undrar om Sören Lekberg delar min uppfattning att ett EMU-medlemskap skulle kunna försvåra möjligheterna att bekämpa arbetslösheten mot bakgrund av den stelhet som vi faktiskt har på arbetsmarknaden.</textBlock>
    <textBlock id="i-4d6aeb9501651187">Den andra frågan gäller grundlagen. Jag har tidigare haft uppfattningen att Socialdemokraterna mycket starkt värnar om den svenska grundlagen. Det är den erfarenhet jag har av tidigare ställningstaganden från Socialdemokraterna. Men när det gäller frågan om EMU tycker jag att det svajar något. Man håller frågan öppen. Det har Sören Lekberg antytt.</textBlock>
    <textBlock id="i-a9d83978f9192d1f">Jag tycker inte att det är bra om Socialdemokraterna skyndar förbi grundlagen och hanterar den vårdslöst.</textBlock>
    <textBlock id="i-53196dd1f5d2614e">Anser Sören Lekberg att det är en fördel att ta frågorna i rätt ordning? Först skall man fatta beslut om grundlagsändring, och därefter skall man ta frågan om</textBlock>
    <textBlock id="i-465b03bca139d659">EMU. Man skall icke först ta EMU-frågan och därefter frågan om grundlagsändring.</textBlock>
  </contentBlock>
  <contentBlock page="0" id="i-8062300c12231e20">
    <textBlock id="i-24324a20ba2ba108">Anf.  60  SÖREN LEKBERG (s) replik:</textBlock>
    <textBlock id="i-c8e7eca31f4ab9ad">Fru talman! Per-Ola Eriksson frågade om jag anser att bekämpandet av arbetslösheten är den viktigaste frågan. Svaret är självfallet ja. Som Per-Ola Eriksson vet är målet för den ekonomiska politiken att den öppna arbetslösheten skall halveras fram till sekelskiftet. Det är målet för regeringens politik. Sedan är målet att uppnå full sysselsättning under åren därefter.</textBlock>
    <textBlock id="i-5fc071a1e1c79ec6">Att diskutera sysselsättning kontra valutaunion blir litet hypotetiskt, eftersom det i och med det beslut som jag förmodar att riksdagen kommer att fatta om ett tag inte blir aktuellt att Sverige går med i valutaunionen före år 2002. Då blir det här en hypotetisk diskussion.</textBlock>
    <textBlock id="i-e7e0b3117e2024ff">Per-Ola Eriksson och jag är nog rörande överens om att bekämpandet av arbetslösheten är den viktigaste frågan vi har framför oss. Jag tror också att Per-Ola</textBlock>
    <textBlock id="i-3601e5d1f04e6078">Eriksson delar min uppfattning att det var en värdefull framgång för Sverige att vi i Amsterdamfördraget fick in ett särskilt sysselsättningskapitel, som innebär att</textBlock>
    <textBlock id="i-502f7ae0ecc76051">EU:s medlemsstater, oavsett om de är med i valutaunionen eller icke, numera kommer att ägna stor kraft åt att försöka skapa jobb.</textBlock>
    <textBlock id="i-b5586bbe617f8ed1">Självfallet är grundlagsfrågorna mycket angelägna också för oss. Vi tar inte lätt på sådana frågor, men vi konstaterar att vi enligt vår bedömning i så fall skall kunna hantera de här två sakerna parallellt. Man behöver nödvändigtvis inte ha en ändring i regeringsformen innan man tar det andra steget, utan man kan faktiskt göra det här parallellt.</textBlock>
  </contentBlock>
  <contentBlock page="0" id="i-c38fc945999f42f4">
    <textBlock id="i-c23c3c94852ba02c">Anf.  61  PER-OLA ERIKSSON (c) replik:</textBlock>
    <textBlock id="i-32dbf8ac74377243">Fru talman! Jag är mycket till freds med Sören</textBlock>
    <textBlock id="i-2a3227e40e5a9122">Lekbergs besked att ett medlemskap i EMU enligt honom inte är aktuellt förrän år 2002. Det är ett mycket bra besked.</textBlock>
    <textBlock id="i-ab59e2988cec5fea">Han svarade inte riktigt på min första fråga. Han underströk bara att man skall bekämpa arbetslösheten.</textBlock>
    <textBlock id="i-d9bf712d96ffe96b">På den punkten är vi överens. Min fråga var om han delar min uppfattning att ett EMU-medlemskap, som</textBlock>
    <textBlock id="i-930f91a035e4978d">Calmforsutredningen understryker, kan försvåra en arbetslöshetsbekämpning, detta mot bakgrund av den bristande flexibilitet som vi fortfarande har på arbetsmarknaden med bl.a. en mindre lyckosam lönebildning. Jag upprepar därför frågan om han delar min uppfattning på den punkten.</textBlock>
    <textBlock id="i-7f5d16fcaab217a4">Jag tror att det är viktigt att visa respekt för vår grundlag och att inte först fatta beslut och sedan anpassa grundlagen till vidtagna åtgärder. Normalt brukar vi ju här i riksdagen ta saken i omvänd ordning, och det vore bra om Sören Lekberg och Socialdemokraterna var av den uppfattningen att man bör göra så även i denna så viktiga fråga.</textBlock>
  </contentBlock>
  <contentBlock page="0" id="i-669595835b5cbaaf">
    <textBlock id="i-59b3e8d73f94d634">Anf.  62  SÖREN LEKBERG (s) replik:</textBlock>
    <textBlock id="i-9c862a7286340353">Fru talman! Jag kan försäkra Per-Ola Eriksson att vi inte tar lätt på grundlagsfrågor, men som det står i betänkandet kan man, om det skulle bli aktuellt att ansluta sig till valutaunionen, samtidigt lämna ett förslag på ändring i regeringsformen. På så vis får man en parallellitet, och jag menar att det bör vara till fyllest.</textBlock>
    <textBlock id="i-8f47c675d0d836b9">Jag sade att det var litet hypotetiskt att svara på</textBlock>
    <textBlock id="i-fec3ebd808af7e1f">Per-Ola Erikssons fråga om sysselsättning. Han frågade hur det ser ut med valutaunionen kontra sysselsättningen just nu, om ett medlemskap kommer att försvåra en aktiv sysselsättningspolitik. Det är en hypotetisk fråga. Som jag ser det skall vi inte vara med i valutaunionen 1999. Jag bedömer det som att vi kan gå med först efter sekelskiftet, efter år 2002, då vi har det första allmänna valet. Jag tror - och jag hoppas naturligtvis att det kommer att vara på det sättet -</textBlock>
    <textBlock id="i-c7241d826d0ab64d">att den svenska arbetsmarknaden då kommer att se helt annorlunda ut än vad den gör i dag. Jag hoppas också att målet för den ekonomiska politiken då har kunnat infrias, att den öppna arbetslösheten har halverats och att vi går mot full sysselsättning.</textBlock>
  </contentBlock>
  <contentBlock page="0" id="i-d3b851c6d1112f25">
    <textBlock id="i-c78717b5fcdf0bb0">Anf.  63  Finansminister ERIK</textBlock>
    <textBlock id="i-13c57d14ceb3b93e">ÅSBRINK (s):</textBlock>
    <textBlock id="i-6d7fec4c24f36427">Fru talman! Jag vill börja med att hälsa Carl B</textBlock>
    <textBlock id="i-64da3b46f81b15cd">Hamilton välkommen tillbaka till den ekonomiska politiken. Jag ser fram emot många givande debatter i denna kammare.</textBlock>
    <textBlock id="i-650fcb19d4562204">När Carl B Hamilton lämnade politiken 1994 såg det annorlunda ut i svensk ekonomi. Då hade vi ett underskott i de offentliga finanserna som var ett av de högsta i världen - det låg på över 10 % av BNP. Vi hade en offentlig skuld som var snabbt växande och uppgick till närmare 80 % av BNP. Vi hade en räntenivå i Sverige som var ungefär dubbelt så hög som den är i dag. Arbetslösheten hade stigit till tidigare okända nivåer. Det fanns en total brist på framtidstro.</textBlock>
    <textBlock id="i-7ab6a308be61ab73">Sverige var en nation på dekis.</textBlock>
    <textBlock id="i-91e5fdbee9b416c8">Vi var i själva verket mycket nära den situation som nu en rad länder i Asien har hamnat i, att behöva gå till Valutafonden och be om hjälp när man inte klarar upp situationen med egna krafter. Vi lyckades med nöd och näppe undvika den situationen.</textBlock>
    <textBlock id="i-5a46c3ec41e25f7c">När Carl B Hamilton nu tre år senare återvänder till politiken är underskottet i de offentliga finanserna snart borta. Skulden minskar, och i allt snabbare takt.</textBlock>
    <textBlock id="i-301b1c164b2a9227">Räntorna har i det närmaste halverats. Inflationen är under 2 %. Vi står inför en period på flera år med en hög ekonomisk tillväxt, stigande sysselsättning och minskande arbetslöshet.</textBlock>
    <textBlock id="i-3ae8087ab3972c62">Det är en total scenförändring, och jag hoppas att</textBlock>
    <textBlock id="i-62c7339edcebe7d7">Carl B Hamilton kommer att medverka till att de framgångar som har uppnåtts kan befästas och att det inte blir någon ansvarslös löftespolitik som blir vägledande.</textBlock>
    <textBlock id="i-9812d7c5d2c4db79">Det här innebär att Sverige så långt det går att bedöma uppfyller de ekonomiska konvergenskraven för valutaunionen. Viktigare än så är att vi har återvunnit ekonomisk styrka och självförtroende. Vi har återvunnit en handlingsfrihet i den ekonomiska politiken, däribland en handlingsfrihet vad gäller om vi skall vara med i valutaunionen eller inte.</textBlock>
    <textBlock id="i-83b82a8330bff30f">Det här bygger på en politik som har genomförts under de senaste åren, i hög grad genom ett samarbete mellan Centern och Socialdemokraterna. Det är naturligtvis en stor framgång att vi har kommit så här långt.</textBlock>
    <textBlock id="i-4de9948a089c65f8">Andra partier har medverkat i mer begränsad omfattning. Det finns vissa beslut som andra partier har medverkat till. De partier som i dag är företrädare för ett svenskt omedelbart deltagande i valutaunionen,</textBlock>
    <textBlock id="i-716048c617e58744">Moderaterna och Folkpartiet, är de partier som har medverkat minst av alla. Just de partier som för att kunna genomföra sin politik, ett snabbt inträde i valutaunionen, är beroende av en stark svensk ekonomi är också de partier som i hög grad bar ansvaret för den misslyckade politiken mellan 1991 och 1994 och som inte heller har velat medverka i den sanering som har varit nödvändig under de senaste åren.</textBlock>
    <textBlock id="i-d3b152494dc923fb">Nu står vi inför den tredje etappen av EMU, skapandet av en gemensam valuta. Förberedelserna för det här arbetet går vidare i rask takt. Det har förvisso varit en hel del besvärligheter, bakslag och problem på vägen, men arbetet är nu långt gånget. Det är min bestämda uppfattning att projektet kommer till stånd, och det kommer till stånd enligt den tidtabell som är fastlagd, dvs. valutan skapas den 1 januari 1999.</textBlock>
    <textBlock id="i-0672ec282b5494d8">Sannolikt blir det ett brett deltagande av länder. Upp till elva länder kommer att vara med från starten.</textBlock>
    <textBlock id="i-e6a6185da12aa221">Det finns stora meningsskiljaktigheter i den här kammaren och i Sverige när det gäller synen på valutaunionen och Sveriges relationer med denna. Men jag menar att det oberoende av detta är ett svenskt intresse att valutaunionen blir en framgång. Vi har ingen anledning att önska oss någonting annat än detta. Det är också Sverige beroende av. Därför skall vi fortsätta att konstruktivt medverka i förberedelserna för den tredje etappen av valutaunionen.</textBlock>
    <textBlock id="i-3a3f9bb5680613a8">Vad riksdagen senare i dag skall ta ställning till gäller Sveriges relationer till valutaunionen. Regeringen har i sin proposition föreslagit att riksdagen som sin mening skall anta att Sverige inte bör införa euron när den tredje etappen av EMU inleds men att</textBlock>
    <textBlock id="i-3805e085ecbcdcbd">Sverige bör hålla dörren öppen för ett senare svenskt inträde i valutaunionen samt upprätthålla största möjliga handlingsfrihet inför framtiden. Om regeringen senare finner att Sverige bör delta skall frågan underställas svenska folket för prövning.</textBlock>
    <textBlock id="i-7a7257c6af1e3cfa">Det är min bestämda uppfattning att ett eventuellt framtida deltagande i valutaunionen måste ha en stark folklig förankring. Man kan fråga sig: Varför är det på det sättet? Ja, valutaunionen är i hög grad ett politiskt projekt. Den får långtgående och genomgripande konsekvenser för vårt samhälle och för vår ekonomi i alla dess delar. Det här är en av vår tids största frågor som vi har att ta ställning till. Det är kanske ett oåterkalleligt beslut som skall fattas.</textBlock>
    <textBlock id="i-cc8cbe19c35d1cc8">Jag har i kammaren i dag och vid tidigare tillfällen hört att Socialdemokraterna skulle ägna sig åt något slags sifokrati, att vi passivt avläser vad SIFO-</textBlock>
    <textBlock id="i-65e154d7be727842">mätningarna säger om folkopinionen på det här området. Detta är en total missuppfattning. Vi socialdemokrater är inte beroende av några mätningar från SIFO</textBlock>
    <textBlock id="i-bf8848a4f34d0b34">eller andra opinionsinstitut. Nu råkar alla dessa mätningar ge en ganska entydig bild av att det saknas ett folkligt stöd för projektet, men vi är inte beroende av dessa mätningar. Ett stort folkligt parti med alla sina känselspröt ute i verkligheten har goda möjligheter att avläsa folkopinionen och stämningarna. Och det råder ingen tvekan om, utan att vi behöver titta på en enda</textBlock>
    <textBlock id="i-ec2b0457f3748587">SIFO-mätning, att det i Sverige i dag inte finns några förutsättningar för att gå in i valutaunionen. Det finns inget folkligt stöd för detta.</textBlock>
    <textBlock id="i-099720b3623b2d6e">Vi kan diskutera vad detta beror på. Vi kan fråga oss om det här är en stabil eller en lättrörlig opinion.</textBlock>
    <textBlock id="i-67e398541aa1a7ae">Vi kan diskutera om det beror på ett ifrågasättande av valutaunionen i snäv mening eller om det har vidare orsaker, t.ex. en skepsis mot EU-medlemskap över huvud taget. Men oavsett hur det är med dessa saker är det alldeles klart: Det finns inget folkligt stöd. Jag menar att det vore oerhört farligt om vi skulle fatta detta stora beslut utan att ha det nödvändiga stödet.</textBlock>
    <textBlock id="i-97b0afe2050b76b8">Jag har nyligen mött uttalanden från en av Moderaternas riksdagsledamöter om att Sverige liksom en rad andra EU-länder har problem med folkopinionen.</textBlock>
    <textBlock id="i-da202649252d7fa9">Om man tänker efter vad som ligger i ett sådant uttalande finner man en ganska skrämmande syn på demokrati och folkstyre. Några moderata riksdagsmän har bestämt sig för att de tycker att Sverige skall gå in i valutaunionen, och sedan konstaterar de: Vi har problem med folkopinionen. Folkopinionen tycker uppenbarligen fel.</textBlock>
    <textBlock id="i-5b0aecb5e2b7e27e">För mig är detta en märklig och främmande syn.</textBlock>
    <textBlock id="i-98fe6e22cb798c04">Det beslut vi skall fatta är av så avgörande betydelse att det vore utomordentligt farligt för demokratin och för legitimiteten i vårt politiska system om det skulle gå på tvärs mot en förhärskande folkopinion. Det kanske inte är Moderaternas riksdagsmän som har problem med folkopinionen; det kanske tvärtom är folket som har problem med företrädare som uppenbarligen ser folkopinionen mest som ett besvärligt och störande inslag.</textBlock>
    <textBlock id="i-01c67549e6f00d49">Jag menar att den rekommendation som regeringen gör har en mycket god grund. Den har kommit fram genom en långvarig diskussions- och förankringsprocess. Det tog tid, och vi fick kritik för detta.</textBlock>
    <textBlock id="i-23bce6aaed2df172">Men när vi kom fram till en rekommendation var den väl förankrad. Den har hamnat rätt. Den har ett mycket starkt stöd inom socialdemokratin och ytterst även av svenska folket.</textBlock>
    <textBlock id="i-8372701a372fccf0">Fru talman! Jag har även till uppgift att i dag svara på en interpellation som nära ansluter till debatten.</textBlock>
    <textBlock id="i-790ed5107110d7fe">Det gäller en interpellation från Fredrik Reinfeldt, som har ställts till statsministern, om Sverige och den ekonomiska och monetära unionen. På grund av att arbetet i regeringen är fördelat på ett visst sätt är det dock jag som skall svara på interpellationen.</textBlock>
    <textBlock id="i-a815c6c108906d2c">Den innehåller två frågor. I den första ber interpellanten mig att återge alla skäl som har väglett regeringen till att föreslå att Sverige bör avstå från ett inträde i valutaunionen. I den andra frågan gör Fredrik Reinfeldt gällande att det förekommer dubbla signaler i EMU-frågan. Han hänvisar till en intervju med statsministern i en tidningsartikel och ett anförande som jag höll vid Bankföreningens årsmöte för några veckor sedan.</textBlock>
    <textBlock id="i-9a18f8c0b2c2005f">Mitt svar är kort och gott: Vårt skäl för att rekommendera att Sverige inte skall gå in i valutaunionen vid starten är att det saknas folkligt stöd för detta.</textBlock>
    <textBlock id="i-acf5ec1bf0fa21cb">Det är det skäl vi uppger, och det är detta skäl som gäller och ingenting annat. Jag står naturligtvis fast vid den motivering som har givits i EMU-</textBlock>
    <textBlock id="i-f0565c6754805d01">propositionen.</textBlock>
    <textBlock id="i-0849b21689316d6c">Men det är också viktigt att ha en bred debatt i</textBlock>
    <textBlock id="i-8d6b46de078106f6">EMU-frågan. Vi har haft det, och vi skall fortsätta att ha det. Och i den debatten skall faktiskt även landets stats- och finansministrar ha rätt att delta. Ibland har vi kritiserats för att delta alldeles för litet. Nu verkar det snarast som om vi deltar för mycket och bör avstå från att göra så. Jag kan försäkra att jag, och det gäller naturligtvis också statsministern, kommer att fortsätta att föra en debatt och att pröva olika aspekter som har med valutaunionen och Sveriges relationer till denna att göra också i framtiden. Det här är naturligtvis inte en fråga om att skicka några dubbla signaler.</textBlock>
    <textBlock id="i-e18e710b7444c3cc">Fru talman! Riksdagen skall senare i dag fatta sitt beslut. Jag förmodar att beslutet kommer att överensstämma med propositionens förslag. Det är bra att klarhet skapas. Det är bra att vi nu får den stadga och den demokratiska förankring som är nödvändiga när det gäller Sveriges förhållande till valutaunionen.</textBlock>
    <textBlock id="i-c01f1466a4c29622">Men det kommer också en verklighet efter detta beslut. Det praktiska förberedelsearbetet inför valutaunionen, som har pågått under en tid, måste naturligtvis gå vidare. Det gäller både att identifiera de behov och problem som gäller för ett land som inte deltar i valutaunionen vid starten, en situation som kommer att gälla för Sverige. Men det gäller också att titta på de behov och problem som kan uppkomma vid ett eventuellt senare svenskt deltagande i valutaunionen. Mot den bakgrunden finns det skäl att utvidga dialogen med olika aktörer i vårt samhälle kring de här frågorna.</textBlock>
    <textBlock id="i-6c934515023ac671">Regeringen har därför, mot den bakgrunden, i dag beslutat att tillsätta en referensgrupp där jag skall vara ordförande och där även konsumentministern, arbetsmarknadsministern och näringsministern liksom riksbankschefen kommer att delta. Vi kommer också att inbjuda företrädare för näringslivsorganisationer och arbetsmarknadens parter att ingå i denna grupp.</textBlock>
    <textBlock id="i-cd64461c0bf4623f">Det här innebär att vi markerar vikten av arbetet och av att ha en bred dialog med olika grupper i samhället. Däremot innebär det naturligtvis inte någon som helst förändring i den svenska position som finns återgiven i propositionen från regeringen och som riksdagen senare i dag skall ta ställning till.</textBlock>
    <textBlock id="i-aad9a463ea4d5f7e">Avslutningsvis, fru talman, har vi i dag en stark ekonomi i Sverige. Den skapar en handlingsfrihet i</textBlock>
    <textBlock id="i-8668df1e1e674f12">EMU-frågan som tidigare var otänkbar men som vi nu har fått. Det här innebär inte att arbetet med att reformera den svenska ekonomin är slutfört. Det blir förmodligen aldrig slutfört. Arbetet med att ytterligare stärka och utveckla den svenska ekonomin skall fortsätta.</textBlock>
    <textBlock id="i-7fce646ccb9e2cf6">Att stå utanför valutaunionen är ingen sinekur. Jag har sagt det många gånger, och jag säger det gärna en gång till: Det är inte så att vi kan kosta på oss ett större underskott eller högre inflation om vi står utanför valutaunionen. Det är kanske t.o.m. så att vi måste ställa ännu högre krav på oss själva om vi står utanför. Vi skall förtjäna ett förtroende i form av lägre räntor. Vi har nått mycket långt på den vägen, och vi skall vandra ytterligare en bit i den riktningen.</textBlock>
    <textBlock id="i-bcd4030e00efeb23">Från svensk sida kommer vi inte att gå med i valutaunionen från starten. Det är ett ställningstagande som har en stark folklig förankring, och det kan vi känna oss till freds med. Vi håller också dörren öppen för att eventuellt kunna gå med senare. Men om och när den frågan aktualiseras, skall den underställas svenska folket för prövning.</textBlock>
    <textBlock id="i-5c11ab90e0f6490a">Vi är från svensk sida positiva till att stärka och fördjupa samarbetet inom den europeiska unionen.</textBlock>
  </contentBlock>
  <contentBlock page="0" id="i-60193921d7dd98d2">
    <textBlock id="i-5b60a0d8b8f7089c">Anf.  64  JOHAN LÖNNROTH (v) replik:</textBlock>
    <textBlock id="i-f04ad0f4b4323456">Fru talman! Jag har tidigare citerat ur en ledare i den största socialdemokratiska morgontidningen. Jag har inte nämnt rubriken. Den ser ut så här: EU har sitt eget moment 22. Med EMU blir sysselsättningsunionen mest kosmetika.</textBlock>
    <textBlock id="i-b2e638efcf6277ed">Jag skulle vilja höra finansministern säga något om just det här. Finns det över huvud taget, enligt finansministerns bedömning, en sådan motsättning när det gäller sysselsättningspolitiken, alltså de delar av sysselsättningspolitiken som den svenska socialdemokratin står bakom och driver i EU och även - hoppas jag - övriga Europa? Finns den motsättning som</textBlock>
    <textBlock id="i-5f72f5417132e56a">Arbetets ledare pekar på eller finns den inte?</textBlock>
    <textBlock id="i-1ac15c2039e07d9d">Den andra frågan gäller det folkliga ställningstagande som vi också enligt regeringen någon gång skall ha i någon form. Har svenska folket möjlighet att säga nej, ett definitivt nej? Då menar jag alltså ett nej som innebär att vi för överskådlig tid står utanför</textBlock>
    <textBlock id="i-86d224183bf6af90">EMU. Jag skulle gärna vilja ha ett klart svar på den frågan, för det är något dunkla skrivningar i propositionen och i utskottsmajoritetens betänkande just på denna punkt. Säger svenska folket nej i en folkomröstning eller i ett allmänt val, betyder väl det ändå rimligtvis att vi för överskådlig tid står utanför EMU?</textBlock>
  </contentBlock>
  <contentBlock page="0" id="i-fd8a4f1bef0d6965">
    <textBlock id="i-5a4a4d19769be076">Anf.  65  Finansminister ERIK</textBlock>
    <textBlock id="i-ff7aa3cb901f6f58">ÅSBRINK (s):</textBlock>
    <textBlock id="i-8cd2f9fdcdb0e79a">Fru talman! Jag har inte läst den där ledaren i Arbetet, och jag skall väl därför inte ge mig in på att i detalj bedöma innehållet. Sysselsättningsfrågorna står ju högst upp på agendan, och det är min uppfattning att huvudansvaret för att få en positiv sysselsättningsutveckling i Sverige och för att få ned arbetslösheten ligger, och skall ligga, på nationell nivå. Det gäller alldeles oavsett om man går in i valutaunionen eller inte.</textBlock>
    <textBlock id="i-44459bb4d9096915">Nu går Sverige inte in i valutaunionen vid starten.</textBlock>
    <textBlock id="i-f32feb2f2ea8eab4">Däremot har vi krävt att sysselsättingsfrågorna skall få en större vikt i det europeiska samarbetet. Vi har också nått framgångar vid Amsterdamtoppmötet som sedan nyligen följdes upp vid det extra toppmötet i</textBlock>
    <textBlock id="i-86669b8d39486371">Luxemburg. Vi tillhörde ju dem som drev på. Vi har inte nått så långt som vi hade önskat, men vi har nått en bit på vägen. Det får vi väl i alla fall glädja oss åt som ett första steg. Vi kommer att ha all anledning att jobba vidare med de här frågorna, framför allt på nationell nivå, men även på ett vidare europeiskt plan.</textBlock>
    <textBlock id="i-08e1034eae6d9dc7">När det sedan gäller frågan om folkets ställningstagande till valutaunionen, menar jag att det finns goda skäl att avvakta och se utvecklingen i valutaunionen när den startar, att se hur projektet utvecklas.</textBlock>
    <textBlock id="i-cb2b4cffb9750975">Det är omöjligt att i dag ange någon tidpunkt vad gäller om och när den här frågan skall upp till prövning. Den skall underställas svenska folket i val eller i folkomröstning. Självklart är det så att det beslut som svenska folket då fattar skall vara vägledande för en betydande period framåt. Det kanske inte skall vara det i all evighet, för vi fattar inga eviga beslut. Men naturligtvis skall det vara vägledande för svensk politik under ett antal år efter det att beslutet fattats.</textBlock>
  </contentBlock>
  <contentBlock page="0" id="i-5e640dec0d2498b1">
    <textBlock id="i-5a272cc1a8f6c6b3">Anf.  66  JOHAN LÖNNROTH (v) replik:</textBlock>
    <textBlock id="i-061e053efb8fcc4a">Fru talman! Jag måste säga att jag inte tycker att finansministerns svar var så där alldeles glasklart, speciellt inte på den första punkten. Det var ett första steg, säger Erik Åsbrink, som man tog i Luxemburg.</textBlock>
    <textBlock id="i-0f7958e162e28b9a">Men det som har diskuterats i Europa - inte minst i det här s-programmet Sätt Europa i arbete - är ju ett slags mellanstatlig, offensiv sysselsättningspolitik där man i den gamla Keynesianska andan försöker att på något sätt påverka den totala efterfrågan och sätta den i relation till produktionsförmågan i Europa.</textBlock>
    <textBlock id="i-4c5fb41c0aaf379c">Den principen står i direkt strid mot de monetaristiska principer som vägleder den nya europeiska centralbanken och som innebär att man i princip skall göra sig immun mot denna typ av mellanstatlig efterfrågestyrning. Det är det som Arbetets ledare handlar om. Om detta finns det en mycket stor debatt i övriga</textBlock>
    <textBlock id="i-486b9900bafe336c">Europa. Min fråga är alltså: Finns den här motsättningen eller inte? Finansministern glider helt undan frågan.</textBlock>
  </contentBlock>
  <contentBlock page="0" id="i-f8ab54fca4013149">
    <textBlock id="i-f40c7224dcec1823">Anf.  67  Finansminister ERIK</textBlock>
    <textBlock id="i-9a81a68552d6b498">ÅSBRINK (s):</textBlock>
    <textBlock id="i-02c71eb9b28f5980">Fru talman! Det är lätt att konstatera att det inte finns några förutsättningar i Europa i dag att bedriva någon samordnad expansionistisk ekonomisk politik.</textBlock>
    <textBlock id="i-93ae3dcc7e73e74f">Det har inte så mycket med valutaunionen att göra.</textBlock>
    <textBlock id="i-67c262699889695a">Det beror på att den typen av politik inte har något nämnvärt stöd.</textBlock>
    <textBlock id="i-5a01f7660dcaec96">Det är en hett debatterad fråga om valutaunionen ökar eller minskar möjligheterna att föra en politik för full sysselsättning. Jag måste säga att jag för min del tycker att det är utomordentligt svårt att bedöma den saken. Jag kan se att anpassningen till konvergenskraven kortsiktigt kan ha en restriktiv politik i Europa som följd. Det är förmodligen riktigt att vi har sett detta. Men det är också så att i och med att länderna närmar sig de mål som har satts upp - och vi står ganska nära dem nu - är anpassningsperioden till stor del över.</textBlock>
    <textBlock id="i-ef2ea69e783867e3">Jag kan inte se att det långsiktigt skulle vara på något sätt hämmande för en sysselsättningspolitik att länderna förbinder sig att hålla låg inflation och att ha ordning i sina statsfinanser. Jag tror tvärtom att det i grunden är sunt och positivt att vi gör detta. Anpassningen kan ha kostat något. Men när den väl är genomförd, tror jag att sysselsättningen långsiktigt snarast tjänar på att länderna undviker att hamna i den typ av problem som vi har sett i det förgångna i en rad länder. Det gäller jättelika underskott i de offentliga finanserna och det gäller hög inflation, som driver fram höga räntor och bristande framtidstro. Det gäller alltså mycket av det som vi har sett i Sverige under de gångna åren, men som vi nu lyckligtvis till allra största delen har lagt bakom oss.</textBlock>
  </contentBlock>
  <contentBlock page="0" id="i-b7a9ec99bca5825f">
    <textBlock id="i-a9baac5664a88c92">Anf.  68  CARL B HAMILTON (fp) replik:</textBlock>
    <textBlock id="i-65269539ae323b43">Fru talman! Jag vill börja med att tacka Erik Åsbrink för de vänliga välkomstorden. Jag hoppas också att vi får många fruktbara debatter. Vi kommer säkert inte att vara överens.</textBlock>
    <textBlock id="i-53572ac67d4f9a15">Sedan fortsätter Erik Åsbrink med en historisk återblick. Han talar litet om Asien och så. Jag tycker att man, om man nu ser tillbaka, kan konstatera att</textBlock>
    <textBlock id="i-7f71b74084004156">Erik Åsbrink före 1992 års valutakris hade suttit nio år i Finansdepartementets ledning, bl.a. som statsråd.</textBlock>
    <textBlock id="i-40747b97b496795b">Anne Wibble hade suttit nio månader. Lyssnaren får väl själv avgöra vem som kan ha haft den största skulden. Själv satt jag vid Stockholms universitet och knåpade.</textBlock>
    <textBlock id="i-3f9752dc66052fc5">Det här med folklig förankring är väldigt viktigt.</textBlock>
    <textBlock id="i-7370999d241de9ab">Jag är gammaldags nog att tycka att om det är så att vi har en parlamentarisk demokrati i Sverige - vilket vi har, vi sitter ju här i riksdagen nu - så förutsätts det om den skall fungera att partierna tar ställning och driver opinionen i tidens stora frågor. Annars blir det ingen demokrati. Det för mig in på den utredning som statsministern tillsatt med anledning av att han är bekymrad för den svenska demokratins funktionssätt.</textBlock>
    <textBlock id="i-56779e6b537cc9dc">Han kan ju börja med att städa i sitt eget agerande genom att driva och bilda opinion i tidens stora frågor.</textBlock>
    <textBlock id="i-2aa6729de8b795ea">Nästa punkt är en uppföljning av det som jag sade till Sören Lekberg. Den brittiska regeringen har alltså sagt: Vi är en regering som deklarerar sig principiellt vara för en monetär union. Detta är undertecknat av</textBlock>
    <textBlock id="i-7ead960a05d90fbe">Gordon Brown den 21 oktober i parlamentet.</textBlock>
    <textBlock id="i-42968237fbbfc0d8">Obeslutsamhetens tid är över. Sören Lekberg sade att detta är också de svenska socialdemokraternas politik. Instämmer Erik Åsbrink i detta? Har ni samma politik som Labour i Storbritannien?</textBlock>
  </contentBlock>
  <contentBlock page="0" id="i-fa5d9e1a0b0f3f84">
    <textBlock id="i-b20c88863a086a2e">Anf.  69  Finansminister ERIK</textBlock>
    <textBlock id="i-ce21bd19a39862a5">ÅSBRINK (s):</textBlock>
    <textBlock id="i-1d4cd0c3d63471ed">Fru talman! Min jämförelse gällde situationen</textBlock>
    <textBlock id="i-e2bdc0eb8017e70e">1994, inte 1992. 1994 hade vi ju under tre år haft en borgerlig regering, Bildt-Wibble-regeringen. Rimligtvis borde tre år ha satt sina spår. Det gjorde de också, inte bara i de siffror som jag har redovisat och som var förfärande nog, utan vi fick ju också det betyg vi fick i form av att räntorna rakade i höjden under de sista månaderna av den borgerliga regeringstiden. Ibland får man höra siffror om hur fantastiskt det gick under de sista veckorna; detta genom ett lämpligt urval av statistiska data. Men det betyg som sattes visade sig ge kraftigt stigande räntor. Då hade</textBlock>
    <textBlock id="i-740819857aa3d8ae">Carl Hamilton lämnat universitetet, och Anne Wibble hade varit finansminister i närmare tre år.</textBlock>
    <textBlock id="i-ae2b30363dafd1ba">Den folkliga förankringen är viktig, säger Carl</textBlock>
    <textBlock id="i-ef14b11214ee6f91">Hamilton, men till sist handlar det om att bilda opinion. Jag håller med om att det är viktigt att bilda opinion. I själva verket handlar allt demokratiskt beslutsfattande om en avvägning mellan att bilda opinion och att avlyssna opinioner. Det är vad vi på den socialdemokratiska sidan gör. Det är något helt annat jämfört med vissa borgerliga partier som först fattar beslut och sedan diskuterar. Egentligen gör man kanske inte ens det, utan man fattar beslut först. Inte ens efteråt har man en diskussion. I en fråga av den här dimensionen skulle det, menar jag, vara förödande att följa det receptet.</textBlock>
    <textBlock id="i-9a60ef5ac2ac8548">När det gäller Sverige och Storbritannien är det naturligtvis inte identiska positioner som vi intar.</textBlock>
    <textBlock id="i-295d6bc45dbf96fa">Ingen har påstått det och det finns heller ingen anledning att eftersträva något sådant. Vi har olika situationer och olika intressen. Varje land utformar sin politik utifrån sina intressen. Men det är alldeles klart att vi i många frågor ligger varandra nära. Det kan jag konstatera, eftersom jag praktiskt samarbetar med Gordon</textBlock>
    <textBlock id="i-1d80edb6fc2bf806">Brown - senast i den fråga som ännu inte är avgjord, nämligen om det skall bli någon form av ett s.k. Euro-</textBlock>
    <textBlock id="i-e7853aadf1cab445">X-organ och om vilka som skall delta.</textBlock>
  </contentBlock>
  <contentBlock page="0" id="i-8e39a8a73c212ae7">
    <textBlock id="i-0e94a3cb997e22d8">Anf.  70  CARL B HAMILTON (fp) replik:</textBlock>
    <textBlock id="i-80e5442e33f6a41c">Fru talman! När det gäller opinionsbildning kan jag säga att jag själv var en av ledarna för jakampanjen. Dessvärre kunde jag konstatera ett tidvis ganska haltande socialdemokratiskt stöd på ja-sidan jämfört med några borgerliga partier, som Erik Åsbrink med ett något konstigt tonläge uttalar inte skulle ha ställt upp i opinionsbildningen. Men det var ju från den borgerliga sidan som kraften och tyngden i argumentationen och ställningstagandet, till förmån för ett svenskt EU-medlemskap, kom och så var det ända fram till på slutet. Tyvärr har luften gått ur det socialdemokratiska EU-engagemanget sedan dess.</textBlock>
    <textBlock id="i-17ec04ba5baa4ae8">Jag upprepar att opinionsbildning i en parlamentarisk demokrati bara kan fungera om partierna fyller sin uppgift för att parlamentet skall fungera, nämligen genom att ta ställning. Klarar man inte att ta ställning blir det ingen parlamentarisk demokrati. Det är det som vi nu ser i EMU-frågan. Den är dessutom väldigt viktig, som flera här har sagt.</textBlock>
    <textBlock id="i-796e1df8a91b0cc2">Jag tycker att det är beklämmande och även bekymmersamt från svensk demokratisk synpunkt att det stora regeringspartiet är förlamat av inre splittring och inte orkar ta ställning och bilda opinion. Vi har ju ännu inte hört någonting om det som brittiska Labour säger, nämligen att man massivt skall gå in för opinionsbildning för euron. Man vill påverka attityderna.</textBlock>
    <textBlock id="i-9c56c0807e6164bd">Så långt har inte ni kommit. Jag hoppas att ni umgås ännu mera med Gordon Brown och de andra så att ni möjligen smittas. Möjligen smittas ni då av deras positiva EMU-attityd.</textBlock>
  </contentBlock>
  <contentBlock page="0" id="i-8e5c87309d419e8f">
    <textBlock id="i-e95036b5851f21a1">Anf.  71  Finansminister ERIK</textBlock>
    <textBlock id="i-3ccec44ee0e25bc8">ÅSBRINK (s):</textBlock>
    <textBlock id="i-5eac98786c4b54a0">Fru talman! Carl Hamilton har i sina inlägg i dag mycket ägnat sig åt att med vällust återge vad politiker i andra länder säger. Det må vara Storbritannien eller Finland. För mig är detta totalt ointressant. Vi har inget behov av att kopiera andra länder. Ibland är vi överens och kan samarbeta, och det är bra. Ibland hamnar vi på olika linjer. Men det finns ingen anledning för oss i Sverige att mäta vår politik efter i vilken grad den överensstämmer med det ena eller det andra landets politik. Det är en orimlig attityd. Jag kommer aldrig att hemfalla åt något sådant.</textBlock>
    <textBlock id="i-85d82ba01de8bd6f">Carl Hamilton skryter med de avgörande insatser som skulle ha gjorts av vissa borgerliga partier inför</textBlock>
    <textBlock id="i-0a39bf2f71dac050">EU-omröstningen. Jag tror att alla i denna kammare inser att utan ett socialdemokratiskt engagemang i den frågan skulle vi inte ha fått en majoritet som röstade ja för ett svenskt EU-medlemskap. Det var den helt avgörande insatsen. Det skulle aldrig ha gått att föra in Sverige i den europeiska unionen och att få en folkmajoritet att rösta för ett svenskt EU-medlemskap om inte många aktiva socialdemokrater hade engagerat sig i frågan. Det var alltså det helt avgörande.</textBlock>
    <textBlock id="i-5c1e4daf4a357f37">Naturligtvis kommer våra relationer till valutaunionen i väldigt hög grad att vara beroende av hur socialdemokratin i framtiden agerar i den här frågan.</textBlock>
    <textBlock id="i-a5293c32271b995b">(forts. 4 §)</textBlock>
    <textBlock id="i-4c3011fdf3d9a44d">Ajournering</textBlock>
  </contentBlock>
  <contentBlock page="0" id="i-4e91e76b5fc91486">
    <textBlock id="i-2e3897f01b0a22a1">Kammaren beslutade kl. 13.56 på förslag av andre vice talmannen att ajournera förhandlingarna till kl. 14.00 då frågestunden skulle börja.</textBlock>
    <textBlock id="i-71a3e2f0e1369343">Återupptagna förhandlingar</textBlock>
  </contentBlock>
  <contentBlock page="0" id="i-2a587e7e7219100f">
    <textBlock id="i-3991c3760226f351">Förhandlingarna återupptogs kl. 14.00.</textBlock>
  </contentBlock>
  <contentBlock page="0" id="i-7600e8c727682d15">
    <textBlock id="i-68383059ccd1e9bf">2 §  Frågestund</textBlock>
  </contentBlock>
  <contentBlock page="0" id="i-a54440e41480b491">
    <textBlock id="i-a0a3b90e2a61f68c">Anf.  72  TREDJE VICE TALMANNEN:</textBlock>
    <textBlock id="i-58e61f1592420d63">Vid dagens frågestund medverkar från regeringen näringsminister Anders Sundström, utbildningsminister Carl Tham, finansminister Erik Åsbrink, kommunikationsminister Ines Uusmann, kulturminister Marita Ulvskog, försvarsminister Björn von Sydow, jordbruksminister Annika Åhnberg och statsrådet Ulrica</textBlock>
    <textBlock id="i-1ccd6528b56a4f99">Messing. Näringsminister Anders Sundström besvarar såväl allmänpolitiska frågor som frågor inom sitt ansvarsområde inom regeringen. Frågorna till övriga statsråd förutsätts beröra deras ansvarsområde inom regeringen.</textBlock>
    <textBlock id="i-4ac42083ab4f443e">Den långväga busstrafiken</textBlock>
  </contentBlock>
  <contentBlock page="0" id="i-7f39caf75e378864">
    <textBlock id="i-66270e88dc8d7cd3">Anf.  73  ROLF GUNNARSSON (m):</textBlock>
    <textBlock id="i-d842bd610d4f5dce">Herr talman! Jag vill ställa en fråga till kommunikationsminister Ines Uusmann. Det handlar om de s.k.</textBlock>
    <textBlock id="i-fb82983f96002a42">veckoslutsbussarna, de bussar som tillåts köra också vissa vardagar. För att frågan skall bli mera konkret tänkte jag ta ett exempel från mitt hemlän Dalarna, men det skulle lika gärna vara någon annanstans och ett annat landskap.</textBlock>
    <textBlock id="i-7c170b15e9f173a9">Regeringen håller den här verksamheten i någon sorts strypkoppel för att styra över folket till SJ. Jag vill fråga kommunikationsministern om denna trafikpolitik är vettig. Det är två inriktningar på min fråga.</textBlock>
    <textBlock id="i-17627cd363d7f836">Är det vettigt att ge tillstånd till vissa bussbolag och sedan kombinera detta tillstånd med att vissa linjer inte skall få ta den rakaste sträckan till Stockholm utan måste gå omvägar för att konkurrensen med SJ skall bli bättre?</textBlock>
    <textBlock id="i-8330d1592bd43831">Det här är också en miljöfråga. Man skulle lika gärna ha ställt frågan till miljöministern. Ni talar så ofta om miljö. Men det är väl en miljöfråga om inte bussarna skall få gå direkt till sitt resmål.</textBlock>
    <textBlock id="i-d2cf11a1fbd8605e">Den andra frågan gäller det prismässiga. SJ har priser som vida överstiger vad de bussar har som ändå finns. Det är inte bara en konkurrensfråga utan även en miljöfråga. Varför driver regeringen den här strypkoppelpolitiken i den här frågan? Det kan vara intressant att höra.</textBlock>
  </contentBlock>
  <contentBlock page="0" id="i-0bcabb1af69d02ac">
    <textBlock id="i-3cf254322c32191c">Anf.  74  Kommunikationsminister INES</textBlock>
    <textBlock id="i-c838c5dd7d8676ac">UUSMANN (s):</textBlock>
    <textBlock id="i-c6257def945120b9">Herr talman! Egentligen skulle jag vilja ställa samma fråga till den gamla regeringen, som hade den här synen på hur regleringen av den långväga busstrafiken skulle te sig i förhållande till Statens järnvägar. Hela frågan om avreglering av långväga busstrafik ses över i samband med den trafikpolitiska proposition som regeringen avser att lägga på riksdagens bord i februari nästa år.</textBlock>
    <textBlock id="i-897034c1ca9a30aa">Rolf Gunnarsson säger att det här är en miljöfråga.</textBlock>
    <textBlock id="i-9bbd7bd528b961f1">Det är också en konsumentpolitisk fråga, vill jag hävda. För många personer är det naturligtvis bra att kunna åka billigt även om det blir mindre bekvämt att åka buss.</textBlock>
    <textBlock id="i-658e0b12ecd36bb3">Jag är väldigt mycket för att vi skall kunna komma så långt som möjligt vad gäller avregleringen av den långväga busstrafiken. Men det måste kombineras med det ansvar som framför allt länstrafikhuvudmännen har för att vi skall ha en linjetrafik inom respektive län. Därför måste vi klara det. Men gränssnittet mellan SJ och de långväga busstrafikbolagen är inte en så stor fråga att det av den anledningen kommer några åtgärder i propositionen.</textBlock>
  </contentBlock>
  <contentBlock page="0" id="i-302ee22ce1340c01">
    <textBlock id="i-35129edd270dabaa">Anf.  75  ROLF GUNNARSSON (m):</textBlock>
    <textBlock id="i-7dcdeea0fa4af35e">Herr talman! Jag tackar kommunikationsministern för svaret. Men jag tycker att det här med den gamla regeringen låter som en ganska raspig grammofonskiva.</textBlock>
    <textBlock id="i-f3f6399745e47c3b">Jag vill än en gång fråga om det är vettigt. Skulle man inte, i stället för att besluta om omvägar för de bussar som nu finns och har tillstånd, t.ex. kunna ha det så att bussen får stå en timme på tomgång och spy ut gaser? Så skulle man nå målet att bussen kommer lika sent till Stockholm och konkurrerar med SJ. Det skulle ge samma effekt. I stället behöver man nu gå över Fagersta eller Gävle. Så säger kanske någon att det är bra att gävleborna kan åka med den bussen.</textBlock>
    <textBlock id="i-0f79f8717f5c009b">Nej, det kan de inte, för bussen får inte ta upp passagerare i Gävle fastän den tvingas över Gävle. Är det här vettigt? Det är en miljöpolitik som inte rimmar med någonting.</textBlock>
    <textBlock id="i-8b04ec8713306bd5">President Jeltsin var här för att lära sig om den svenska skattepolitiken. Man kan tro att kommunikationsministern har varit i Ryssland och lärt sig om den ryska kommunikationspolitiken.</textBlock>
  </contentBlock>
  <contentBlock page="0" id="i-9597e2b843bf0afc">
    <textBlock id="i-6d9cf760fea13f89">Anf.  76  Kommunikationsminister INES</textBlock>
    <textBlock id="i-158248c792e65cb0">UUSMANN (s):</textBlock>
    <textBlock id="i-80671e0982f708ba">Herr talman! Jag tycker faktiskt att det här är en alltför allvarlig fråga för att man skall raljera med den på det vis som Rolf Gunnarsson nu gör. Den nuvarande regeringen tar den här frågan på allvar och tar upp hela problemet med den långväga busstrafiken i den trafikpolitiska propositionen. Det kommer en mycket långtgående avreglering där. Det vet jag att också</textBlock>
    <textBlock id="i-280e917d27cbc965">Rolf Gunnarsson är väl medveten om. Men detta måste kunna kombineras med det ansvar som länstrafikhuvudmännen har för att vi skall kunna åka mellan flera orter inom samma län. Det ansvaret ligger på länstrafiken, och det måste kunna kombineras med en bra konkurrenssituation för de långväga bussbolagen.</textBlock>
    <textBlock id="i-b2234ce5e396aa9e">Det finns ingen anledning att raljera med vare sig</textBlock>
    <textBlock id="i-d7d44fb28be6a855">Jeltsin eller Ryssland i det här mycket viktiga konsumentpolitiska spörsmålet.</textBlock>
    <textBlock id="i-f840a1ce3b10b4e5">ESO-rapport</textBlock>
  </contentBlock>
  <contentBlock page="0" id="i-3c96df42f8b0582c">
    <textBlock id="i-ad70219a85ac3c65">Anf.  77  KARIN PILSÄTER (fp):</textBlock>
    <textBlock id="i-635275690150b3f4">Herr talman! Jag skulle vilja ställa en fråga till jämställdhetsminister Ulrica Messing med anledning av den ESO-rapport som kom häromdagen som heter:</textBlock>
    <textBlock id="i-e9adaba9c2e6c336">Lönar sig arbete? Den visar det som har visat sig många gånger förr, nämligen att tröskeln för de arbetslösa till att ta ett jobb ekonomiskt är väldigt hög.</textBlock>
    <textBlock id="i-119fb270ba3e413c">Framför allt för många kvinnor och småbarnsföräldrar är marginalskatteeffekterna i jobb 60-70 %. Vid diskussionen inför den stora skattereformen tyckte man att det var förfärligt att högavlönade män hade marginalskatter på den nivån, men för vanliga lågavlönade småbarnsmammor är detta fortfarande vardag.</textBlock>
    <textBlock id="i-a994dabcbe258c39">Den här rapporten visar att det här skapar ekonomiska fällor som drabbar kvinnor både om man är arbetslös och går till ett jobb och också om man har ett jobb och vill påverka sin egen ekonomiska situation. Det blir fattigdomsfällor och marginalfällor. De ekonomiska fällorna tillsammans med det sociala tryck som kan uppstå gör det mycket svårt för kvinnor att välja jobb. Detta tillsammans med att det på arbetsplatserna mentalt blivit allt svårare för många pappor att kräva delat ansvar gör att trycket ökar ytterligare.</textBlock>
    <textBlock id="i-169a18076b16d959">Anna Hedborg skriver i förordet i rapporten: Det är min förhoppning att de intressanta fakta som presenteras kan leda till en debatt om hur de inkomstprövade stöden bör utformas för att det skall löna sig att arbeta också för kvinnor.</textBlock>
    <textBlock id="i-4f465af2b5ee46e1">Med anledning av det som framkommit i rapporten undrar jag vad jämställdhetsministern har tänkt att vidta för förändringar och förslag för att vi skall komma bort från den här situationen.</textBlock>
  </contentBlock>
  <contentBlock page="0" id="i-09658225f7b8b684">
    <textBlock id="i-7c9c1b5060f9cfa6">Anf.  78  Statsrådet ULRICA MESSING (s):</textBlock>
    <textBlock id="i-496578639f903b3f">Herr talman! Jag delar Anna Hedborgs uppfattning att det är viktigt att debatten fortsätter. Jag läser den rapport som hon har gjort. Jag tycker också att det är bra att man har kartlagt de problem som finns.</textBlock>
    <textBlock id="i-aae6f87200e068ad">Jag tror att det finns en del problem här som vi måste lösa i framtiden.</textBlock>
    <textBlock id="i-734535a0c0b1ac88">Jag skall läsa rapporten mer noggrant och återkomma till riksdagen med förslag till åtgärder.</textBlock>
    <textBlock id="i-d1d0e63e1fdff334">Trovärdig statistik</textBlock>
  </contentBlock>
  <contentBlock page="0" id="i-de23a6fc3e809273">
    <textBlock id="i-b192b4ae4b2bcc78">Anf.  79  HOLGER GUSTAFSSON (kd):</textBlock>
    <textBlock id="i-c591477cf58ef95d">Herr talman! I Svenska Dagbladet i dag ifrågasätts den socialdemokratiska kampanj där man bl.a. hävdar: "För fyra år sedan gick 100 företag i konkurs varje arbetsdag. Den här hösten startas 150 nya företag varje arbetsdag."</textBlock>
    <textBlock id="i-b8938642d2658184">Redaktionen anser att statistik saknas för en sådan uppgift. Vid förfrågan hos socialdemokraternas partihögkvarter om källan uppger man bl.a. Göran Perssons tal vid partikongressen.</textBlock>
    <textBlock id="i-54961ac42df965e2">Min fråga är till näringsministern: Kan näringsministern bekräfta att relevant statistik finns och att uppgiften är rätt?</textBlock>
  </contentBlock>
  <contentBlock page="0" id="i-dfdd7e626cfb5402">
    <textBlock id="i-8fdb320b236f7eef">Anf.  80  Näringsminister ANDERS</textBlock>
    <textBlock id="i-a031446f1bcc8cea">SUNDSTRÖM (s):</textBlock>
    <textBlock id="i-2048c6e443ed5fff">Herr talman! Jag kan bekräfta att betydligt fler företag gick i konkurs hösten 1994 än i dag och att det i dag går mycket bättre för Sverige. Däremot kan inte jag bekräfta hur många fler som gick i konkurs då, men det var många fler.</textBlock>
  </contentBlock>
  <contentBlock page="0" id="i-021bace1f342438c">
    <textBlock id="i-553c947ecd5db82e">Anf.  81  HOLGER GUSTAFSSON (kd):</textBlock>
    <textBlock id="i-b1b58825e3b91859">Herr talman! Det drabbar oss alla i det politiska livet om statistiken används på ett så slarvigt sätt att trovärdigheten kan ifrågasättas.</textBlock>
    <textBlock id="i-707917f616f0f897">En forskare hävdar i artikeln i tidningen att den statistik som används är från SAF:s hemsida och</textBlock>
    <textBlock id="i-40c2ec99bb807a6f">Stiftelsen Jobs  &amp;  Society och att man där räknar in också ombildningar, namnbyten på företag och dotterbolag.</textBlock>
    <textBlock id="i-355a2f2fab68833f">Min kompletteringsfråga till näringsministern är:</textBlock>
    <textBlock id="i-7634dab761fc89f0">Är det inte bättre etik att man bestämmer sig för att jämföra nyföretagande med nyföretagande och konkurser med konkurser?</textBlock>
  </contentBlock>
  <contentBlock page="0" id="i-9c6281def4d51b20">
    <textBlock id="i-e4df585a68bda553">Anf.  82  Näringsminister ANDERS</textBlock>
    <textBlock id="i-4cdc1d3f02a183fb">SUNDSTRÖM (s):</textBlock>
    <textBlock id="i-02ba39106b4177ae">Herr talman! Man kan jämföra det också, men det som är viktigt är verkligheten. Och verkligheten är ju glädjande nog för både mig och Holger Gustafsson att det nu går mycket bättre för Sverige än under 1994.</textBlock>
    <textBlock id="i-2a5e30af3661fe21">Länsmusiken</textBlock>
  </contentBlock>
  <contentBlock page="0" id="i-3df787fab058f00c">
    <textBlock id="i-a763bfd0ba245ffc">Anf.  83  EWA LARSSON (mp):</textBlock>
    <textBlock id="i-67f774eb35e17487">Herr talman! Jag vill rikta en vädjan till kulturminister Marita Ulvskog. Jag undrar om kulturministern kan tänka sig att se över det stipulerade sparbetinget som har ålagts Sveriges länsmusik.</textBlock>
    <textBlock id="i-0bb4cca62549c2d4">Principen om delfinansiering mellan stat och landsting som ligger till grund för sparbetinget är en bra princip. Men läget just nu är inte sådant att vi kan kräva att landstingen skall gå in. De måste försöka att klara det som de är till för, nämligen sjukvård. I de flesta fall befinner sig landstingen i en akut situation.</textBlock>
    <textBlock id="i-98a9cc27b0577928">I kulturutskottets budget ingår det s.k. krispengar.</textBlock>
    <textBlock id="i-a63d1e66955b4981">Regeringen och utskottet har vid några tillfällen hjälpt till för att försöka lindra sparbetinget. Krispengarna står till regeringens förfogande, och det är upp till regeringen att ta initiativ.</textBlock>
    <textBlock id="i-027d67a04a2cbde6">Jag undrar om inte Marita Ulvskog kan tänka sig att lätta på den börsen och rädda landets länsmusik och tillsätta den för musiklivet så efterlängtade musikutredningen.</textBlock>
  </contentBlock>
  <contentBlock page="0" id="i-bf0bdf62c3465709">
    <textBlock id="i-803281e5e69bf346">Anf.  84  Kulturminister MARITA</textBlock>
    <textBlock id="i-4fabf5b39a65de3b">ULVSKOG (s):</textBlock>
    <textBlock id="i-e59f73383cb9beaa">Herr talman! Jag tycker att det har varit ett väldigt gott samarbete mellan Kulturdepartementet och kulturutskottet. Alla har ansträngt sig över partigränserna för att försöka att göra de omfördelningar som drabbar länsmusiken så skonsamma som möjligt.</textBlock>
    <textBlock id="i-06f674d82ccc5a51">Det är klart att man inte kan göra alla nöjda. Men utläggen av pengar ur den s.k. kriskassan har betytt väldigt mycket. Vi har i flera olika omgångar mycket prestigelöst bantat de krav som vi ställde på omfördelning när det gällde länsmusikmedlen. Efter det att vi lade fram budgetpropositionen har vi också åstadkommit ytterligare lättnader. På många håll har även landsting och kommuner gått in och stöttat länsmusiken på ett sådant sätt att förändringarna blir ganska små på de flesta håll. Det är utmärkt därför att länsmusiken är av stor betydelse.</textBlock>
    <textBlock id="i-6711716038e25ae4">Sedan håller jag inte med Ewa Larsson och inte heller de moderata partiföreträdarna som brukar hävda att det enda som landstingen skall syssla med är sjukvård. Det är mycket viktigt att landstingen är engagerade i regionernas kulturpolitik och att de lägger pengar på kultur. Jag vet att många landsting har klarat detta, särskilt som staten ju går in med kraftigt höjda statsbidrag till både kommuner och landsting.</textBlock>
  </contentBlock>
  <contentBlock page="0" id="i-314d03d5f13be13a">
    <textBlock id="i-ba424ae0682ee3a7">Anf.  85  EWA LARSSON (mp):</textBlock>
    <textBlock id="i-c87072e6fe92e880">Herr talman! Jag vill tacka för den positiva och prestigelösa inställningen som kulturministern har.</textBlock>
    <textBlock id="i-d480463b25ac9d1c">Det är bra att man försöker se till den konkreta aktuella verkligheten.</textBlock>
    <textBlock id="i-eea93a8dde8f435d">Jag vill ta upp ytterligare ett exempel. För Musik i</textBlock>
    <textBlock id="i-0187f5c971de887f">Uppland innebär neddragningen 2 ½ miljoner kronor.</textBlock>
    <textBlock id="i-0b69ed23be4d193b">En ensemble - Omnibus, som har hållit på i 15 år -</textBlock>
    <textBlock id="i-3164a95f2363ad50">tvingas att lägga ned sin verksamhet. Det här drabbar också Uppsala kammarorkester.</textBlock>
    <textBlock id="i-8a6f502139f7be16">Kort: Landstingets förebyggande verksamhet är behjärtansvärd. Landstinget i Uppsala står i dag inför ett sparbeting på 100 miljoner kronor och ytterligare besparingar förväntas nästa år. När relationerna är sådana i ett län tycker jag att det finns anledning att särskilt beakta dessa.</textBlock>
  </contentBlock>
  <contentBlock page="0" id="i-b0500653597b0632">
    <textBlock id="i-8568f245939f7c0e">Anf.  86  Kulturminister MARITA</textBlock>
    <textBlock id="i-e4af28d1479c9748">ULVSKOG (s):</textBlock>
    <textBlock id="i-50ed73330322b6dc">Herr talman! Det är bra att riksdagen och regeringen tillsammans markerar vår syn på länsmusikens betydelse. Det gör vi bl.a. genom att se till att länsmusiken har tre gånger så högt statsbidrag som all annan regional kulturverksamhet.</textBlock>
    <textBlock id="i-bb91d68fcf1fd739">Den s.k. kriskassa som fortfarande finns kvar inom</textBlock>
    <textBlock id="i-b2202e3ece0c0d92">Kulturdepartementet måste vi använda för teatrar och andra kulturinstitutioner som befinner sig i en betydligt sämre situation än länsmusiken.</textBlock>
    <textBlock id="i-0e9cadca55909809">Det är också viktigt för den regionala förankringen och för långsiktigheten i länsmusiken att regionerna och kommunerna tar ett något större ekonomiskt ansvar än vad man har gjort tidigare. Jag tror att det vore bra för framtiden.</textBlock>
  </contentBlock>
  <contentBlock page="0" id="i-e536c32cf1b8a985">
    <textBlock id="i-45eb505cbb266eb3">Anf.  87  TREDJE VICE TALMANNEN:</textBlock>
    <textBlock id="i-80b96101f007f742">Jag erinrar om att det skall vara korta svar och korta frågor.</textBlock>
    <textBlock id="i-1a5fe03a6b208630">Ny registermyndighet i Söderhamn</textBlock>
  </contentBlock>
  <contentBlock page="0" id="i-10233cda8a31c6de">
    <textBlock id="i-26a0c26a9a056e67">Anf.  88  LARS HJERTÉN (m):</textBlock>
    <textBlock id="i-542d17ce3ebb1368">Herr talman! Jag vill ställa en fråga till jordbruksministern.</textBlock>
    <textBlock id="i-bf57f5bb00d176ba">Regeringen föreslår att det skall inrättas en ny myndighet i Söderhamn för att registrera underlag för ursprungsmärkning av kött. Sverige är det enda land som har beslutat att djurägarna själva skall betala kostnaderna för myndigheten. Staten har beslutat att man skall använda registret hos Svensk husdjursskötsel, SHS, och det är bra. Nästan alla lantbrukare med djur är anslutna dit.</textBlock>
    <textBlock id="i-447c240af12beed5">Jag vill då fråga: Vilken nytta har man av en myndighetsstab i Söderhamn, förutom att ett antal personer får jobb? Registret hos SHS fungerar redan alldeles utmärkt och där lagras all statistik som behövs för att man skall kunna visa varifrån djuren kommer.</textBlock>
  </contentBlock>
  <contentBlock page="0" id="i-0a54e3dacd53a9fd">
    <textBlock id="i-fcf1ee92d0766225">Anf.  89  Jordbruksminister ANNIKA</textBlock>
    <textBlock id="i-fec7c77034820bf6">ÅHNBERG (s):</textBlock>
    <textBlock id="i-e6ebbe97b51a7a9e">Herr talman! Jag upphör aldrig att förvåna mig över den fanatiska glöd med vilken företrädare för</textBlock>
    <textBlock id="i-f69e3a94a7b27e8e">Moderata samlingspartiet hävdar att Sveriges bönder måste ha stöd från staten för varje åtgärd som skall vidtas.</textBlock>
    <textBlock id="i-da07f12b4b76cd9f">Det djurregister som skall införas från årsskiftet är en förutsättning för att vi skall kunna ha ursprungsmärkning på kött till nytta för butikskonsumenter.</textBlock>
    <textBlock id="i-fa12a8142ef70781">Såvitt jag vet är det ett starkt intresse också från Sveriges bönder att vi skall kunna ha en sådan märkning.</textBlock>
    <textBlock id="i-20bd340bef8b403e">Det ger naturligtvis svensk produktion en stor fördel att man kan garantera konsumenterna att det är svenskt kött som de köper.</textBlock>
    <textBlock id="i-adbf908d6055c211">Man skulle kunna säga att för en marknadsföringsåtgärd som kostar ett jordbruksföretag mellan</textBlock>
    <textBlock id="i-bf5abbca2201bef7">500 och 1 000 kr per år får man alltså chans att marknadsföra sitt kött till Sveriges konsumenter.</textBlock>
    <textBlock id="i-f396c83e31df6151">Att man sedan kan förlägga den utökning av anställda som behövs för verksamheten till en sådan ort som Söderhamn som har drabbats av kriser arbetslöshet kan jag inte förstå att någon kan ha någonting att invända emot.</textBlock>
  </contentBlock>
  <contentBlock page="0" id="i-db4a240dc05b63b4">
    <textBlock id="i-7715a3a8be38baa8">Anf.  90  LARS HJERTÉN (m):</textBlock>
    <textBlock id="i-85b82afdb522fb10">Herr talman! Det är väl inte så konstigt att man är förvånad, fast kanske inte på det sätt som jordbruksministern är det. Men Sverige är det enda land där djurägarna själva skall betala för den här statistiken, en statistik som redan finns i stor utsträckning. Det har fungerat mycket bra. Vi är i Sverige förskonade från BSE - galna ko-sjukan - från salmonella och andra djursjukdomar. Det visar med all önskvärd tydlighet att man klarar av detta med nuvarande kontroll och statistik. Vore det inte bättre att i stället för att inrätta en ny statlig myndighet som djurägarna skall betala för koncentrera sig på import av kött från länder där det verkligen finns stora problem i dag, problem som saknas i Sverige?</textBlock>
  </contentBlock>
  <contentBlock page="0" id="i-4478a1d2b9410e0c">
    <textBlock id="i-832c137a2a4ed93b">Anf.  91  Jordbruksminister ANNIKA</textBlock>
    <textBlock id="i-f8f98237360557b3">ÅHNBERG (s):</textBlock>
    <textBlock id="i-e0b7a83d25187f0a">Herr talman! Vi får nu till stånd en gemensam ursprungsmärkning i den europeiska unionen som kommer att avse, inte bara svenskt kött utan också kött producerat i EU:s andra medlemsländer. Det är jag oerhört glad över och faktiskt också litet stolt över eftersom det någonting som vi från svensk sida med stöd från såväl konsumenter som producenter har slagits mycket för.</textBlock>
    <textBlock id="i-94671fc91451c02f">Att en sådan lagstiftad kontroll skall utföras under ansvar av en myndighet är också förutsättningen för att vi med myndigheternas objektivitet skall kunna garantera att det verkligen rör sig om en korrekt ursprungsmärkning. Jag tror inte att det är riktigt acceptabelt i något annat sammanhang att man låter en branschorganisation stå för den här typen av myndighetskontrollerad verksamhet.</textBlock>
  </contentBlock>
  <contentBlock page="0" id="i-e8a44663b9c09acd">
    <textBlock id="i-0bba50b2756e791e">Anf.  92  PATRIK NORINDER (m):</textBlock>
    <textBlock id="i-f6ff244264c2ea3e">Herr talman! Jordbruksministern svarade inte riktigt på frågan. Frågan gäller varför det skall bli en ny myndighet i Söderhamn när det redan finns ett register i Eskilstuna.</textBlock>
    <textBlock id="i-d09107e98bafd6a3">Jag antar att jordbruksministern har läst landshövding Björks utredning och där sett att lönsamheten för svenskt jordbruk har minskat drastiskt. Kommer detta som en övverraskning för jordbruksministern?</textBlock>
  </contentBlock>
  <contentBlock page="0" id="i-e40866553887b49f">
    <textBlock id="i-8728c5043b818faa">Anf.  93  Jordbruksminister ANNIKA</textBlock>
    <textBlock id="i-e41279c0e031d90d">ÅHNBERG (s):</textBlock>
    <textBlock id="i-c934d34c989105d3">Herr talman! Som svar på den senaste frågan kan jag bara säga att enligt de analyser som Statens jordbruksverk gör ökar driftöverskottet i Sveriges jordbruk för år 1997. Som Patrik Norinder, som ju själv är jordbrukare och innehavare av ett tämligen stort jordbruk, vet har regeringen med bifall av riksdagen beslutat att införa ett tämligen omfattat utökat miljöstöd. Så visst har vi en medvetenhet om förhållandena inom jordbruket. Vi är också mycket aktiva för att bidra till att förhållandena skall förbättras.</textBlock>
    <textBlock id="i-2a94a7fa7fea292e">De två andra frågorna har jag faktiskt redan svarat på. Jag har sagt att om en verksamhet kräver en utökning av antalet anställda, ser jag inget fel i att den utökningen förläggs till en ort som är drabbad av arbetslöshet. Jag kan inte heller riktigt förstå att man från något parti eller någon intresseorganisation kan ha en annan uppfattning.</textBlock>
    <textBlock id="i-177e454f9a844617">Jag har också sagt att det enligt min uppfattning är viktigt att någonting som man garanterar med lagstiftning och myndighetsgarantier inte utövas av en branschorganisation där faktiskt alla bönder inte är medlemmar, även om det naturligtvis är så att bondekooperationen har en mycket stark ställning i vårt land.</textBlock>
  </contentBlock>
  <contentBlock page="0" id="i-638da1f2ce2777e5">
    <textBlock id="i-a8ac806a9d5ef86b">Anf.  94  PATRIK NORINDER (m):</textBlock>
    <textBlock id="i-54c1c30361dc122f">Herr talman! Jordbruksministern glider på svaret vad gäller lönsamheten. Vi talar här om en djurdatabas. Det är alltså animalieproduktion som vi diskuterar. Animalieproduktionen har en klart försämrad lönsamhet i Sverige, och det är mycket bekymmersamt. Om jordbruksministern nu har vetat om detta kan man ju undra varför regeringen inte har gjort någonting åt det.</textBlock>
    <textBlock id="i-f9a5bdd2b7e6d600">Att man sedan bygger upp en helt ny databas i Söderhamn torde vara helt onödigt, när det finns en fungerande anläggning som skulle drivas mycket billigare än den som regeringen har föreslagit.</textBlock>
  </contentBlock>
  <contentBlock page="0" id="i-91888509c2fa633a">
    <textBlock id="i-cc2a000ed57ea151">Anf.  95  Jordbruksminister ANNIKA</textBlock>
    <textBlock id="i-ea829488cee4ad51">ÅHNBERG (s):</textBlock>
    <textBlock id="i-44fff07ad4237ed1">Herr taman! Vi talar nu om en åtgärd som faktiskt är bra för Sveriges bönder. Om man kan marknadsföra svenskt kött med en garanterad ursprungsmärkning hos konsument, är jag övertygad om att det är ett bra sätt att få en bättre lönsamhet för det svenska jordbruket. Jag är också övertygad om att detta med att få en bättre lönsamhet i mycket stor utsträckning handlar om att Sveriges producenter och de som förädlar råvarorna från jordbruket har förmågan att vända sig till konsumenter för att marknadsföra sina produkter på ett bra sätt. Av det skälet tycker jag att Sveriges bönder borde välkomna möjligheten att få en garanterad ursprungsmärkning. Den kommer nämligen att hjälpa dem med det som de själva ursprungligen inte har klarat av, nämligen att marknadsföra sig hos konsumenterna.</textBlock>
    <textBlock id="i-b5d3d2c994656f85">Jämställdhet i arbetslivet</textBlock>
  </contentBlock>
  <contentBlock page="0" id="i-f72dcd241cdf22a4">
    <textBlock id="i-db8750b76dc0d055">Anf.  96  INGBRITT IRHAMMAR (c):</textBlock>
    <textBlock id="i-2598e8d8909138ba">Herr talman! Jag vill ställa en fråga till jämställdhetsminister Ulrica Messing. Arbetslösheten minskar ju nu, och det är glädjande. Men nya arbetstillfällen tillkommer främst inom typiskt manliga yrkesområden. Det finns också finns brist på yrkesutbildade personer inom industrin, s.k. flaskhalsar.</textBlock>
    <textBlock id="i-a8ec2f0d92eea54e">Ett sätt att se till att kvinnor får varaktiga jobb är bl.a. att försöka få in kvinnor på de typiskt manliga områdena, där det finns s.k. brytprojekt. Men de används inte i så förfärligt stor omfattning, åtminstone inte i en sådan omfattning som jag skulle önska. Jag undrar vilka möjligheter respektive hinder jämställdhetsministern ser när det gäller att utöka den verksamhet som finns inom brytprojekten.</textBlock>
  </contentBlock>
  <contentBlock page="0" id="i-c3f3d50a6f1d428c">
    <textBlock id="i-ce94347776b25219">Anf.  97  Statsrådet ULRICA MESSING (s):</textBlock>
    <textBlock id="i-7621cb795aba40a3">Herr talman! Jag tror att de största hindren för att bryta den könsuppdelade traditionella arbetsmarknaden som vi har i vårt land är just traditioner. Kvinnor väljer typiskt kvinnliga yrken, och män väljer typiskt manliga yrken, ibland genom påverkan utifrån och ibland kanske av födsel och ohejdad vana. Men nu sjunker arbetslösheten både bland kvinnor och bland män. Arbetslösheten bland kvinnor är lägre än bland män. Den utvecklingen är positiv.</textBlock>
    <textBlock id="i-344686ef24dbfa15">De som är mest benägna att påverka sin egen situation på arbetsmarknaden - att förändra sig, vidareutbilda sig och våga flytta - är kvinnor. Det är ingen tillfällighet att 73 % av de som nu går i kunskapslyftet är just kvinnor. Vi diskuterar bl.a. med AMS om hur vi kan öka trycket på de brytprojekt som genomförs tillsammans med arbetsförmedlingarna, för att få alltfler män att söka sig till traditionella kvinnoyrken och tvärtom. Jag tycker att det är en väldigt viktig fråga.</textBlock>
  </contentBlock>
  <contentBlock page="0" id="i-a79f1c186f16b7f8">
    <textBlock id="i-60027f6302d08b1d">Anf.  98  INGBRITT IRHAMMAR (c):</textBlock>
    <textBlock id="i-61939ac9fcff6a40">Herr talman! Jag håller med Ulrica Messing om att det gäller att hjälpas åt med att bryta traditionerna.</textBlock>
    <textBlock id="i-164d65a6ebf7da75">Arbetslösheten bland kvinnor är lägre, men det beror just på att de går till kunskapslyftet. Det är inget fel i det, men det ger ju kanske inte varaktiga jobb på samma sätt som för män som går direkt ut i yrkeslivet.</textBlock>
    <textBlock id="i-a5e90b0f35f60f5e">Det är därför som jag ser just brytprojekten som en fantastisk möjlighet för att få ut kvinnor på arbetsmarknaden. Men det hinder som jag ser är bl.a. volymkravet, som hittills har varit så hårt. Nu vet jag att det här i riksdagen diskuteras en uppluckring av volymkravet. Hur snabbt skulle det kunna ske? Jag ställer min fråga mot bakgrund av att Arbetsmarknadsstsyrelsen har skrivit till regeringen och bett om en ändring av volymkravet. Det skulle öka möjligheten att använda brytprojekten.</textBlock>
  </contentBlock>
  <contentBlock page="0" id="i-e8a3fd61db8f0e4d">
    <textBlock id="i-cb8e1d23535efb38">Anf.  99  Statsrådet ULRICA MESSING (s):</textBlock>
    <textBlock id="i-d81126ea07ec7fe0">Herr talman! Det är också så att alltfler kvinnor nu väljer de tekniska utbildningarna på högskolor och universitet, vilket naturligtvis är positivt.</textBlock>
    <textBlock id="i-b5cb912fd32d433f">När det gäller hur fort man kan se över olika system får jag nog be Ingbritt Irhammar att återkomma till ansvariga ministrar, eftersom vi i regeringen är väldigt noga med att var och en av oss på våra ansvarsområden skall vara ansvariga också för jämställdhetsfrågorna. Jag har det övergripande ansvaret och ser att utvecklingen hela tiden går åt rätt håll. Det kan handla om system, om lagar och regler och ibland om brytprojekt. Jag tror också att det handlar om allas vår inställning till att debattera dessa frågor och att hela tiden se till att positionerna skjuts framåt.</textBlock>
    <textBlock id="i-3550e35a4b5997d9">Vi upplever ju då och då bakslag, när vi får sådana fruktansvärda rapporter som t.ex. om det som hände i</textBlock>
    <textBlock id="i-f41fee1974651414">Karlstad med en man i barnomsorgen. Då är det oerhört viktigt att också vi som är politiker och ansvariga står upp och understryker vikten av ännu fler män i barnomsorgen t.ex.</textBlock>
    <textBlock id="i-1ebdca497c498ea8">Studiemedelssystemet</textBlock>
  </contentBlock>
  <contentBlock page="0" id="i-6a966019a3374469">
    <textBlock id="i-b70dc919cdf8e525">Anf.  100  MIKAEL JANSON (fp):</textBlock>
    <textBlock id="i-77e29d02071f1040">Herr talman! Jag har en fråga till utbildningsministern.</textBlock>
    <textBlock id="i-0fd56c01b0d7e5fc">Det finns ju många studenter som har studiemedel.</textBlock>
    <textBlock id="i-319456bab994656e">En del av dessa uppnår av olika skäl inte tillräckligt många poäng för att få studiemedel nästkommande termin. Det kan ju handla om att livssituationen har förändrats och en massa andra olika skäl till att man inte klarar av de sista tentorna. Därmed är de i praktiken utkastade från fortsatta studier, eftersom det är få som har möjlighet att i princip studera gratis en termin för att komplettera poängen och därmed kunna få studiemedel därefter. Resultatet kan exempelvis bli att de hamnar i arbetslöshet. Min fråga är om utbildningsministern kan tänka sig att se över någon form av dispensregler, exempelvis med ett extra motkrav av något slag, för att de som har hamnat i situationen att de har en halvfärdig utbildning i dag har möjlighet att fullfölja den.</textBlock>
  </contentBlock>
  <contentBlock page="0" id="i-6feb2c5927d6a077">
    <textBlock id="i-755f87dde34320dc">Anf.  101  Utbildningsminister CARL</textBlock>
    <textBlock id="i-899ef91f40eb1018">THAM (s):</textBlock>
    <textBlock id="i-2df3ec01efdb55e8">Herr talman! Det är helt riktigt att det finns ett krav i studiemedelssystemet på att man skall upprätthålla en viss studietakt, och det tycker jag är riktigt.</textBlock>
    <textBlock id="i-9987e52dacc03d81">Det måste finnas ett sådant krav. Det går inte att acceptera att man uppbär studiemedel under en längre tid utan att prestera någonting i studierna.</textBlock>
    <textBlock id="i-2fc7ece4294ebbef">Nu är det också så att om man har misslyckats med någon tentamen har man en viss respit för att hämta hem det. Det är inte så att man sedan inte kan komma in i systemet igen om man ändå skulle ha misslyckats någon gång ytterligare, utan man har chansen att komma in om man kan visa prestationsresultat. Men det är klart att den ekonomiska situationen då kan bli besvärligare. Det är obestridligen så, men det är en följd av - och det har varit en allmän enighet om det - att man har ett visst prestationskrav inom studiemedelssystemet.</textBlock>
    <textBlock id="i-29dbbed3ab1efe5a">Vi skall nu se över själva studiemedelssystemet, vilket vi har ju haft tillfälle att diskutera tidigare. Det är klart att även de här frågorna måste vägas in i det nya förslag som regeringen förbereder, men jag anser absolut att det även i det nya studiemedelssystemet måste finnas ett visst prestationskrav.</textBlock>
  </contentBlock>
  <contentBlock page="0" id="i-1d9660c380005db4">
    <textBlock id="i-f900ada1654c4d1a">Anf.  102  MIKAEL JANSON (fp):</textBlock>
    <textBlock id="i-fde4381e818e8f8b">Herr talman! Jag tror att vi är överens om grundprincipen, att man behöver ett motkrav och att det skall krävas en prestation för att få studiemedel. Tyvärr har jag förstått att det efterlängtade förslaget om nytt studiemedelssystem lär dröja. Det lär dröja ett antal år innan förslaget blir omsatt i praktiken. Det finns ju trots allt en och annan som i dag är arbetslös på grund av att de inte har kunnat slutföra sin utbildning och som ser en chans att slutföra den för att sedan komma in på arbetsmarknaden igen.</textBlock>
    <textBlock id="i-0f4b2e4794afb399">Jag tror inte att lösningen är att man t.ex. skall ha a-kassa och studera samtidigt. Men de här människorna sitter i en rävsax och har väldigt svårt att kunna göra detta gratis, som det ju i praktiken blir, för att komplettera sina utbildningar. Jag undrar om man kan se över möjligheterna till en dispens för att underlätta för den här kategorin människor.</textBlock>
  </contentBlock>
  <contentBlock page="0" id="i-2334a94acfca6242">
    <textBlock id="i-227a37142c3cb062">Anf.  103  Utbildningsminister CARL</textBlock>
    <textBlock id="i-8fa7abcd5dd27ef5">THAM (s):</textBlock>
    <textBlock id="i-68f883523fdb584a">Herr talman! Jag har sagt tidigare - och det står också i regeringens budgetproposition - att det nya studiemedelssystemet skall träda i kraft år 2000.</textBlock>
    <textBlock id="i-46ecd4d800be1aee">När det gäller just den här specifika frågan tror jag inte att det kommer att bli någon principiell förändring i det nya studiemedelssystemet. Däremot är jag emot det som har föreslagits från annat håll - dock inte från Mikael Jansons parti - nämligen att man ytterligare skall öka prestationskravet i studiemedelssystemet. Det anser jag skulle vara olyckligt. Dessutom skulle det gå ut över kvaliteten. Men ett visst prestationskrav måste finnas, och det är därför inte möjligt att ha mycket omfattande dispensregler. Då uttunnar man ju prestationskravet. Som jag sade tidigare är det fullt möjligt att komma tillbaka in i systemet. Men det kräver naturligtvis en extra ansträngning från individen.</textBlock>
    <textBlock id="i-a64dc45518ed8224">Avgångsfrekvensen i det svenska högskolesystemet - det gäller dem som vi ibland brukar kalla för avhoppare eller drop outs - är inte specifikt hög. Vi står alltså inte inför något mycket stort problem. Men självfallet kan detta vara besvärligt för individen - det vill jag inte alls bestrida.</textBlock>
    <textBlock id="i-04b0cf2ba2017283">SJ:s informationssystem</textBlock>
  </contentBlock>
  <contentBlock page="0" id="i-adaa14393ddf5ae7">
    <textBlock id="i-ce9319b6316b101a">Anf.  104  HANS KARLSSON (s):</textBlock>
    <textBlock id="i-6ef34e0ba1e8f812">Herr talman! Jag vill ställa en fråga till kommunikationsministern. Vi känner alla till att SJ hade betydande problem under veckan som gick - dels i torsdags, dels i lördags. Det går kanske inte att förebygga alla tänkbara tekniska missöden, även om det skulle vara önskvärt. Det kanske också går att göra mer.</textBlock>
    <textBlock id="i-e1f30b27a8851427">Min fråga handlar om informationen och informationsbehovet. Det var väl litet si och så med informationen här i Stockholm i torsdags kväll, men jag har en bild som är värre. Den handlar om Örebro i lördags. Efter att ha fått sitta i tre timmar ute på banan kom passagerarna in till Örebro och konstaterade att de kom till en station som var obemannad - och detta på en lördagseftermiddag, och i en ort som inte är så där alldeles liten. Motivet från SJ är att man inte har råd att ha bemanning eftersom man då inte kan konkurrera med de bussar som Rolf Gunnarsson och kommunikationsministern debatterade för en stund sedan.</textBlock>
    <textBlock id="i-486b15ec70d675eb">Jag frågar kommunikationsministern om hon är beredd att vidta några åtgärder för att få en bättre information för SJ:s passagerarna vid sådana här tillfällen.</textBlock>
  </contentBlock>
  <contentBlock page="0" id="i-1d02c8119b3aea69">
    <textBlock id="i-0bf519de5f42dc9f">Anf.  105  Kommunikationsminister INES</textBlock>
    <textBlock id="i-6ca8fc11d9764623">UUSMANN (s):</textBlock>
    <textBlock id="i-6f8f0e107ff0cb60">Herr talman! Lika litet som regeringen kan fatta beslut om tidtabeller och sådana saker när det gäller</textBlock>
    <textBlock id="i-935bd12ce719af2d">SJ kan den fatta beslut om exakt vilka informationsmedel som skall användas vid varje situation. Det är vi säkert alla överens om.</textBlock>
    <textBlock id="i-26968760bcb7d797">Men jag delar Hans Karlssons oro över att det inte finns möjligheter att meddela sig när det blir problem.</textBlock>
    <textBlock id="i-5a396741ae7bcdb1">Det är ett problem för hela kollektivtrafiken. Skall vi få människor att gå över från privatbilism till kollektivtrafik måste det finnas system som går att lita på, och då är informationen väldigt viktig. Det gäller i och för sig också när det är mindre störningar eller inga störningar alls.</textBlock>
    <textBlock id="i-2f9addcfff86e3bb">Detta är alltså en viktig konkurrensfråga för hela kollektivtrafiken. Jag tror att tågoperatören SJ också är väl medveten om det.</textBlock>
  </contentBlock>
  <contentBlock page="0" id="i-afe3c103be5bfc7c">
    <textBlock id="i-d3c57fbb56dfa0d6">Anf.  106  HANS KARLSSON (s):</textBlock>
    <textBlock id="i-75f748e2751e3d21">Herr talman! Tack för svaret, kommunikationsministern! Det gläder mig att vi i allt väsentligt delar synen på behovet av bättre information. Jag förväntar mig inte - och inte någon annan heller antar jag - att kommunikationsministern skall tala om för SJ hur detta skall lösas. Men jag tror att det är bra om det framgår både från riksdagen och regeringen att det är ett krav att passagerarna har möjlighet att få bra information och dessutom har möjlighet att meddela sig med omvärlden i sådana här situationer. Jag hoppas att det går att finna lämpliga former för att åstadkomma en sådan information.</textBlock>
    <textBlock id="i-c27d69333066464f">Samvetsvägran</textBlock>
  </contentBlock>
  <contentBlock page="0" id="i-86916974301da94f">
    <textBlock id="i-b01959a9c3e16746">Anf.  107  KIA ANDREASSON (mp):</textBlock>
    <textBlock id="i-9e36f38a83192a3d">Herr talman! Min fråga riktar sig till försvarsministern. I ett TV-program i går sade försvarsministern att han är öppen för en diskussion om en avkriminalisering av värnpliktsvägran.</textBlock>
    <textBlock id="i-9b8c22ffa85a9098">I dag råder det inte på något sätt brist på ungdomar som är villiga att genomgå försvarsutbildning -</textBlock>
    <textBlock id="i-89200fe405680913">tvärtom är det problem att krigsplacera de färdigutbildade ungdomarna. Därför vill jag fråga försvarsministern om, när och hur han kommer att verka för en förändring som innebär att man inte straffar dem som samvetsvägrar.</textBlock>
  </contentBlock>
  <contentBlock page="0" id="i-e409e22cd03e321b">
    <textBlock id="i-f424b8dc3e248d5f">Anf.  108  Försvarsminister BJÖRN VON</textBlock>
    <textBlock id="i-175bc98b7e59fc1e">SYDOW (s):</textBlock>
    <textBlock id="i-7c9500f38b82597c">Herr talman! Ja, jag välkomnar en diskussion i samhället om den här frågeställningen. Jag tycker inte att den är alldeles lätt. Det är inte lätt att tänka sig att ta bort straffsanktionerna. Men det är heller inte lyckligt att ha en utveckling där det å ena sidan finns en hel del ungdomar som vill göra plikt inom värnplikt eller civilplikt och inte blir uttagna, och å andra sidan andra som inte önskar göra plikt eller begär uppskov och som drabbas av straffsanktioner.</textBlock>
    <textBlock id="i-f5e8b14767ab8fff">Jag tycker att en diskussion i samhället är något positivt. En parlamentarisk utredning om pliktsystemets framtid håller på att tillsättas. Jag anser att det är riktigt att man får en överblick av hur pliktprincipen för det fortsatta totalförsvaret skall komma att tillämpas innan man aktualiserar frågan om straffbestämmelser, som bör kunna omgärda ett pliktsystem.</textBlock>
  </contentBlock>
  <contentBlock page="0" id="i-9970fb64aec59619">
    <textBlock id="i-75c450828375fd9f">Anf.  109  KIA ANDREASSON (mp):</textBlock>
    <textBlock id="i-10cbf1910839c9aa">Herr talman! Jag har tittat på direktiven till pliktutredningen. Där står endast att utredningen skall se över reglerna för personer från vissa religiösa samfund. Det är ett mycket snävt mandat till utredningen.</textBlock>
    <textBlock id="i-4713ac49fcdeb604">Jag anser att det behöver vidgas så att det gäller alla samvetsvägrare, oavsett medlemskap i vissa religiösa samfund. Avser försvarsministern att avseende denna fråga ge ett tilläggsdirektiv med vidgat begrepp för just generell samvetsvägran?</textBlock>
  </contentBlock>
  <contentBlock page="0" id="i-a51e0c812162b373">
    <textBlock id="i-636543eb79c7bad6">Anf.  110  Försvarsminister BJÖRN VON</textBlock>
    <textBlock id="i-279fcb4ef352f75c">SYDOW (s):</textBlock>
    <textBlock id="i-efa10963dc622de1">Herr talman! Frågan om straffsanktioner i det här hänseendet ligger under Justitiedepartementet. Jag önskar att den kommande pliktutredningen kommer i gång och börjar sitt arbete med hur den framtida plikten skall utformas. Därefter kan man, med beaktande av hur diskussionen i samhället går vidare, överväga frågan om en studie av sanktionsbestämmelser kring pliktprincipen.</textBlock>
    <textBlock id="i-890d89c88b7254c9">Internetadresser</textBlock>
  </contentBlock>
  <contentBlock page="0" id="i-45b5ff1dda27e9b8">
    <textBlock id="i-19783213fbc1cd3e">Anf.  111  STIG SANDSTRÖM (v):</textBlock>
    <textBlock id="i-954f1ffc87ad558c">Herr talman! Jag vill ställa en fråga om Internetadresser. Användningen av dessa ökar väldigt snabbt.</textBlock>
    <textBlock id="i-18c481353d1d600b">Alla vi här i riksdagen har t.ex. en egen adress.</textBlock>
    <textBlock id="i-00a58652a13159ec">Tidigare har staten haft ett grepp om Internetadresserna via KTH. Men nu sägs det att en privat stiftelse skall ta över adresserna och kanske även börja tjäna pengar på det hela.</textBlock>
    <textBlock id="i-41058ea80713a264">Hur ser kommunikationsministern på den frågan?</textBlock>
  </contentBlock>
  <contentBlock page="0" id="i-5b83d23dfba2ebc8">
    <textBlock id="i-f8a5cbd86d7a1e1d">Anf.  112  Kommunikationsminister INES</textBlock>
    <textBlock id="i-fdba214e735a5c0f">UUSMANN (s):</textBlock>
    <textBlock id="i-d436dea9ccad3fa1">Herr talman! Internetadresserna eller domännamnen, som de också brukar kallas, har inte varit någon statlig egendom. Domännamnen har administrerats av en privatperson vars namn är Björn Eriksen. Han har i och för sig arbetat på Sunet och varit knuten till KTH, men det har aldrig varit KTH, dvs. staten, som har ägt domännamnen.</textBlock>
    <textBlock id="i-34be7821508a72d1">I och med att Internethanteringen ökar väldigt mycket ökar också hanteringen av namnen. Därför har branschen funnit att denna organisation inte fungerar och bestämt sig för att ha en stiftelse i stället. Jag tycker att formen stiftelse har väldiga brister eftersom den kan hindra insyn. Jag skulle vilja ha en betydligt större offentlighet när det gäller hanteringen av domännamnen. Men det är inte så enkelt att man bara kan gå in och ta över något som man aldrig har ägt.</textBlock>
    <textBlock id="i-c9456e5af20b4cdb">Staten har aldrig ägt detta.</textBlock>
  </contentBlock>
  <contentBlock page="0" id="i-71b264777744d003">
    <textBlock id="i-5808eab9929d6a34">Anf.  113  STIG SANDSTRÖM (v):</textBlock>
    <textBlock id="i-c9d759e3f72a31fc">Herr talman! I Norge och Finland har man uppmärksammat det här. Där har staten gått in och tagit ett grepp om det hela. Tänk om Internetadresser blir lika vanliga som telefonnummer och postadresser! Då inser man det orimliga i att detta skall skötas privat.</textBlock>
    <textBlock id="i-b48ca3a44cec1d87">På sikt får vi räkna med att detta blir allmän egendom, och jag hoppas att regeringen tar ett grepp i frågan.</textBlock>
    <textBlock id="i-39a112661eb1705d">Konkurrenssituationen för svenskt jordbruk</textBlock>
  </contentBlock>
  <contentBlock page="0" id="i-c2689a628767fb10">
    <textBlock id="i-db98e13f4725b98a">Anf.  114  GÖTE JONSSON (m):</textBlock>
    <textBlock id="i-4798c3233d18cc3b">Herr talman! Jag har en fråga till näringsministern.</textBlock>
    <textBlock id="i-79a822e4e3893d15">Näringsministern har nu i dagarna tagit emot en utredningen om en livsmedelsstrategi för Sverige. Det är en viktigt utredning. Där presenterades fakta som vi i och för sig kände till tidigare, nämligen att svenskt jordbruk lever i en negativ konkurrenssituation bl.a. beroende på skatter och avgifter, dvs. sådana kostnader som är baserade på politiskt fattade beslut.</textBlock>
    <textBlock id="i-57dc9fe6c00bc553">Jag vill nu fråga näringsministern hur snabbt han tror att det kan komma förslag från regeringen utifrån den här utredningen som innebär att våra lantbrukare får en bättre konkurrenssituation jämfört med bönderna ute i EU.</textBlock>
  </contentBlock>
  <contentBlock page="0" id="i-956964e3e762417d">
    <textBlock id="i-98398e451105c153">Anf.  115  Näringsminister ANDERS</textBlock>
    <textBlock id="i-e1a95287b9df34f6">SUNDSTRÖM (s):</textBlock>
    <textBlock id="i-f62c05c7813f97db">Herr talman! Först och främst vill jag säga att den utredning som vi har beställt är ett resultat av att regeringen anser att livsmedelspolitiken skall knyta ihop jordbrukspolitiken med livsmedelsindustrin och att denna industri är en viktig del av det svenska näringslivet. Den är en speciellt viktig del av den svenska landsbygden. Det är ett mycket bra dokument som nu har kommit. Det kommer nu att remissbehandlas på litet olika sätt via hearingar och remisser. Så småningom kommer det att landa i förslag i propositioner.</textBlock>
    <textBlock id="i-4845cc8ba5980303">En del av dessa kommer under våren, en del kommer senare.</textBlock>
    <textBlock id="i-f533f94cd5125c2d">Det är viktigt och intressant att konstatera är att denna sammantagna bransch är en mycket stor och för</textBlock>
    <textBlock id="i-c8a4b58f3d33b15c">Sverige viktig bransch som den här regeringen känner stort ansvar för. Jag tycker att det är fel att påstå att den här regeringen skapat sämre förutsättningar för den här branschen. Utredningen pekar på en del skatter som är till nackdel för den svenska jordbrukaren, men man pekar också på skatter som är till fördel för svenska jordbrukare, t.ex. jämfört med de danska.</textBlock>
  </contentBlock>
  <contentBlock page="0" id="i-3c762563dc2543fa">
    <textBlock id="i-dc525baee0da2116">Anf.  116  GÖTE JONSSON (m):</textBlock>
    <textBlock id="i-865afe9ce70c7b06">Herr talman! Jag vet inte om jag sade det i min fråga även om jag kanske har den uppfattningen, men jag delar näringsministerns uppfattning när det gäller vikten av livsmedelsproduktion - både primärproduktionen och livsmedelsindustrin i Sverige. Där har jag ingen annan uppfattning än näringsministern. Jag ser med tillfredsställelse på att denna utredning har kommit. Den vidimerar vad bl.a vi moderater har sagt under lång tid, nämligen att svenska bönder lever i en mycket negativ konkurrenssituation bl.a. i förhållande till sina kolleger i Danmark.</textBlock>
    <textBlock id="i-e0433c1e6d4f597d">Jag vill fråga näringsministern om han utifrån de fakta som finns i utredningen har någon mer precis uppfattning om hur mycket han kan komma med så snabbt som möjligt, dvs. redan till våren. Vilken sektor favoriserar näringsministern i en sådan här bedömning? Är det vegetabiliesektorn eller animaliesektorn? Det är också viktigt i det här sammanhanget.</textBlock>
    <textBlock id="i-f137af77003b8dd2">Grundsynen har vi gemensam. Livsmedelssektorn är viktig för Sverige. Nu frågar jag: Kan vi också gemensamt ha den uppfattningen att så snabbt som möjligt rätta till konkurrensnackdelarna för svensk livsmedelsindustri?</textBlock>
  </contentBlock>
  <contentBlock page="0" id="i-d4b769c93c295585">
    <textBlock id="i-501659d548ea7d1b">Anf.  117  Näringsminister ANDERS</textBlock>
    <textBlock id="i-f37cc2697a29aea7">SUNDSTRÖM (s):</textBlock>
    <textBlock id="i-30ac60cb048fabe2">Herr talman! Min slutsats av det jag hittills har tagit del av när det gäller utredningen är följande.</textBlock>
    <textBlock id="i-5dbd9b75e30da992">Det här är en stor och viktig näring. Den är tyvärr väldigt mycket inriktad på en marknad i Sverige. Den är mer beroende av Sverige än många andra länders livsmedelsnäring. Den har för lågt förädlingsvärde och för liten exportandel.</textBlock>
    <textBlock id="i-9c51654d656f4af9">Jag ser det som det viktigaste att öka insatserna för att höja exportandelen och höja förädlingsvärdet, dvs. det är livsmedelsindustrin som måste bli starkare.</textBlock>
    <textBlock id="i-7c8950dee5cf6ebe">Det är detta som långsiktigt kan se till att också primärproduktionen kan vara lönsam.</textBlock>
    <textBlock id="i-f44801f5942420cd">Jag vet inte hur jag skall tolka Göte Jonsson, men om jag får betona någonting så ligger jag närmare marknaden i mina insatser och Göte Jonsson ligger litet närmare planekonomin.</textBlock>
    <textBlock id="i-2785ca67cf91d706">Försvarsplikt</textBlock>
  </contentBlock>
  <contentBlock page="0" id="i-b7003300140c3da6">
    <textBlock id="i-24664f42d5f3f2a8">Anf.  118  ÅKE CARNERÖ (kd):</textBlock>
    <textBlock id="i-c47a55779b799fbc">Herr talman! Jag har en fråga till försvarsministern. Tusentals totalförsvarspliktiga gör ju varje år sin utbildning för det svenska totalförsvaret. Nu skall det tillsättas en utredning. Det har varit en väldig debatt i massmedierna i år om värnplikten och totalförsvarsplikten. Vi kristdemokrater vill gärna ha en så bred översyn av pliktsystemet som möjligt.</textBlock>
    <textBlock id="i-7076cf88a6a24d18">Min fråga är då: Överväger försvarsministern nu att även ta med den ekonomiska situationen för de pliktiga? Detta har ju också diskuterats i massmedierna. Dagersättningen är t.ex. 40 kr i dag. Vi har föreslagit en höjning i vårt budgetalternativ. Överväger alltså försvarsministern att ta med detta i direktiven till den här pliktutredningen.</textBlock>
  </contentBlock>
  <contentBlock page="0" id="i-c30e278e63383991">
    <textBlock id="i-e117d1b2ce5d217f">Anf.  119  Försvarsminister BJÖRN VON</textBlock>
    <textBlock id="i-3ebbf5afe87cc4ed">SYDOW (s):</textBlock>
    <textBlock id="i-0bc024ebe648eb67">Herr talman! Det är fullt möjligt för utredningen att komma med förslag som innebär att man lägger vikt vid t.ex. meritvärdering och ekonomiska ersättningar under olika former av plikttjänstgöring. Jag kan gärna förutskicka att det inte finns några medel för förändringar reserverade inom det femåriga totalförsvarsbeslut som löper fr.o.m. det här året och fem år framåt. Jag hoppas att en bred utredning, som tar upp hur pliktprincipen skall kunna tillämpas så att samhällsintresse och individens önskemål kan paras ihop på bästa sätt, kan ta upp alla relevanta delar.</textBlock>
  </contentBlock>
  <contentBlock page="0" id="i-a550fd2624e8b195">
    <textBlock id="i-b4db6bbe2a25ef69">Anf.  120  ÅKE CARNERÖ (kd):</textBlock>
    <textBlock id="i-6a5f808345ef030d">Herr talman! Tack för det svaret, försvarsministern. Plikten är ju en mycket viktig del av vår försvarsprincip. Jag tror att det är väldigt viktigt att vi även inbegriper den ekonomiska situationen i detta.</textBlock>
    <textBlock id="i-aaa92ce2ec8c4389">Jag vill bara fråga: Är utredningen tillsatt? När kommer den att presentera sina förslag?</textBlock>
  </contentBlock>
  <contentBlock page="0" id="i-c9e0311bbfd3b973">
    <textBlock id="i-c9db9819cba9a0c0">Anf.  121  Försvarsminister BJÖRN VON</textBlock>
    <textBlock id="i-6fcc332e29797111">SYDOW (s):</textBlock>
    <textBlock id="i-74aa126883841b42">Herr talman! Regeringen har fattat beslut om direktiven för ganska många veckor sedan. Om jag inte är felunderrättad har partikanslierna just i dagarna fått inbjudan att komma med förslag till nomineringar.</textBlock>
    <textBlock id="i-03d3579d508c5dde">Ericsson</textBlock>
  </contentBlock>
  <contentBlock page="0" id="i-36134cfe12e97d1a">
    <textBlock id="i-fd1686569c2ae5a6">Anf.  122  CARL B HAMILTON (fp):</textBlock>
    <textBlock id="i-7b13802fd5006f1d">Herr talman! Min fråga riktar sig till näringsministern. Den gäller inte en bransch som behöver statligt stöd. De har ju annars dominerat här. Det är slående för en nykomling att branscher som behöver stöd och gränsskydd har en så stor andel också av den här frågestunden.</textBlock>
    <textBlock id="i-3d58038cea268ce9">Min fråga gäller emellertid Ericsson. Vi har i medierna sett att Ericsson omstrukturerar och minskar sin personal. Vi har också i medierna, både i maj</textBlock>
    <textBlock id="i-755bf330fd425bf8">1997 och även den senaste veckan, kunnat läsa att</textBlock>
    <textBlock id="i-e4346006a24e2ff0">Ericsson utreder en flytt av sitt huvudkontor från</textBlock>
    <textBlock id="i-40a65dbb8a820757">Sverige. Uppenbarligen går nu Ericsson in i ett slutskede i fråga om huruvida de skall flytta sitt huvudkontor eller inte.</textBlock>
    <textBlock id="i-1137102c49c2d3aa">I det här skedet har Mats Hulth, ledande socialdemokrat i Stockholm, skrivit ett brev till Ericsson och frågat vad staden kan göra för att behålla huvudkontoret här. Självfallet skulle en flytt av ett av Sveriges allra största företags huvudkontor, ett av våra mest dynamiska och moderna företag, från Sverige skicka ut väldigt negativa signaler och ha negativa spridningseffekter för näringslivet, både innanför och utanför vårt land.</textBlock>
    <textBlock id="i-322651d46773522e">Min fråga är ganska självklar: Har regeringen, på motsvarande sätt som Mats Hulth, tagit kontakter med</textBlock>
    <textBlock id="i-dde1938bdebdc401">Ericsson för att förhindra eller bromsa en utflyttning av huvudkontoret eller tänker man göra detta?</textBlock>
  </contentBlock>
  <contentBlock page="0" id="i-c242ad56edb1ad81">
    <textBlock id="i-b98a700ef4ad4714">Anf.  123  Näringsminister ANDERS</textBlock>
    <textBlock id="i-a6e17ad42722fbbc">SUNDSTRÖM (s):</textBlock>
    <textBlock id="i-c90b18a0a313e267">Herr talman! Först vill jag säga till Carl Hamilton att såvitt jag känner Hamilton är han en stark vän av en ekonomi som blir alltmer globaliserad. Av detta följer att företag verkar på en allt större del av jordklotet. Det gör nu Ericsson framgångsrikt, och det gläder oss bägge.</textBlock>
    <textBlock id="i-f23fc14b735bc098">Ericsson är också ett företag som lägger väldigt mycket av sin produktion, sin utveckling och sin företagsledning i vårt land trots att marknaden finns på helt andra ställen på jordklotet. Vi är väldigt stolta och glada över det. Vi håller naturligtvis en nära kontakt med Ericsson för att följa utvecklingen för företaget. Jag har också samtal med Lars Ramqvist om hur utvecklingen ser ut i företaget. Jag vill ogärna gå in på de samtalen, men jag tycker att jag kan känna en viss tillförsikt. Jag tycker att Ericssons ledning alltid ställer upp och gör reklam för Sverige på ett bra sätt, nu senast i dag på förmiddagen i det samtal vi hade med president Jeltsin.</textBlock>
  </contentBlock>
  <contentBlock page="0" id="i-0a3a11c698315897">
    <textBlock id="i-0779bc17e6f207c1">Anf.  124  CARL B HAMILTON (fp):</textBlock>
    <textBlock id="i-bec83a541bd12e70">Herr talman! Jag tolkar det som att näringsministern känner tillförsikt att huvudkontoret kommer att stanna i Sverige. Är det på det sättet?</textBlock>
  </contentBlock>
  <contentBlock page="0" id="i-06cc221b5fd204a7">
    <textBlock id="i-2dcd697952a56c8c">Anf.  125  Näringsminister ANDERS</textBlock>
    <textBlock id="i-f9f81928fa224e30">SUNDSTRÖM (s):</textBlock>
    <textBlock id="i-773dd60159780990">Herr talman!  Jag bestämmer inte var Ericsson har sitt huvudkontor. Jag hoppas att Carl B Hamilton har samma uppfattning som jag i det fallet, nämligen att det är ett beslut som Ericsson fattar. Däremot gör jag bedömningen att både vi som regering och Ericsson som företag bedömer Sverige som ett fint land att verka i. Ericsson visar detta, tycker jag, på ett tydligt sätt genom att lägga så stor del av sin produktion, fou och företagsledning i vårt land.</textBlock>
    <textBlock id="i-288cdaf32fe88154">Jag är inte den som reglerar var företaget lägger vare sig sin produktion eller sin företagsledning.</textBlock>
    <textBlock id="i-6a35c3ee44a1965f">Museiförändringen</textBlock>
  </contentBlock>
  <contentBlock page="0" id="i-011a4149f71d32b0">
    <textBlock id="i-afc898eb68450e24">Anf.  126  ELISABETH FLEETWOOD (m):</textBlock>
    <textBlock id="i-30cdd00252dad444">Tack herr talman! Jag skall be att få ställa en fråga till kulturministern.</textBlock>
    <textBlock id="i-5a0dba3da05772cd">I förra årets kulturproposition skriver regeringen med anledning av den föreslagna museiförändringen:</textBlock>
    <textBlock id="i-9f05aae86ae93151">Regeringen avser att under 1997 återkomma till riksdagen med närmare förslag rörande den nya myndigheten.</textBlock>
    <textBlock id="i-59a63e8cbfe8d880">Nu har vi inte så lång tid kvar i riksdagen och något förslag har vi inte sett under 1997.</textBlock>
    <textBlock id="i-de1c6e769db96218">Den tillsatta expertkommittén, som i det stora hela är helt enig, utom på vissa punkter, säger i en fråga där man är absolut helt enig att det inte skulle ligga i någons intresse att sammanföra de fyra institutionerna, dvs. Etnografiska museet i Stockholm och Göteborg, Medelhavsmuseet och Östasiatiska museet.</textBlock>
    <textBlock id="i-fffe2d1b435f8363">Man är t.o.m. av den åsikten att en sammanslagning bara kan äga rum om man först slår samman de båda etnografiska museerna och låter dem fungera och låter byggnaden i Göteborg vara klar och fungera under viss tid. Om man inte går den vägen är experterna rädda för att hela projektet kan haverera.</textBlock>
    <textBlock id="i-ec87fc265a4ee200">Jag har två frågor till kulturministern. För det första: Står tidpunkten den 1 januari 1999 kvar för sammanslagning, trots de förseningar som ägt rum?</textBlock>
    <textBlock id="i-65a0aac4d1df1b17">För det andra: Hur vill kulturministern kommentera experternas enighet om att det är en mycket farlig väg att gå att först slå samman till den 1 januari 1999 och sedan så småningom få en fusion med de fyra när förutsättningarna ännu inte föreligger?</textBlock>
  </contentBlock>
  <contentBlock page="0" id="i-e550a52e05208a5d">
    <textBlock id="i-bcb625ad0f8b0bb9">Anf.  127  Kulturminister MARITA</textBlock>
    <textBlock id="i-75f3b1c6187c78e5">ULVSKOG (s):</textBlock>
    <textBlock id="i-2f1ae7669a70a5ba">Herr talman! Det var många frågor på en gång. Låt mig först säga att det finns en redogörelse i budgetpropositionen. Vi har alltså återkommit till riksdagen med en redovisning i budgetpropositionen av vad</textBlock>
    <textBlock id="i-b2df01815833a77b">Världskulturmuseikommittén har haft att komma med och vad de har hunnit med. Vi återkommer närmast i vårpropositionen och sedan vid ytterligare minst ett tillfälle.</textBlock>
    <textBlock id="i-7e4c64c6d80d6473">Jag vet inte om jag vill ge mig in på frågan om expertgruppen. De har ju lämnat ett arbetsmaterial till kommittén. Jag tycker inte att det är en ministers uppgift att ge sig in på den typen av detaljer. Jag kan däremot kommentera Elisabeth Fleetwoods sammandragning av vad expertgruppen påstår. Jag känner inte igen mig i beskrivningen.</textBlock>
    <textBlock id="i-cca526d88f2f8b82">Det finns delade meningar på några punkter. Det finns några museer av de befintliga museerna i Stockholm som får mycket hård kritik. Jag avstår från att recensera det hela. Det finns delade meningar och det finns ett starkt stöd från minst en av experterna för det nya världskulturmuseet. Vi har också börjat få in förslag från kommittén om själva lokaliseringen. Till detta återkommer vi alltså i vårpropositionen.</textBlock>
    <textBlock id="i-2f322cc664de2b7f">När det gäller den tidpunkt som vi talade om i kulturpropositionen, alltså 1 januari 1999, skall jag också be att få återkomma vid senare tillfälle. Att museet skulle kunna börja fungera fullt ut vid den tidpunkten har vi aldrig trott. Vi har talat om att man i slutet av 1999 skulle kunna börja att bedriva någon form av verksamhet och en successiv uppbyggnad.</textBlock>
    <textBlock id="i-574993bbd6a7a5c8">Kommittén gör en annan bedömning. Man tror inte att museet kommer att kunna fungera fullt ut före år 2002. Det är inte tidpunkten som är det avgörande.</textBlock>
    <textBlock id="i-6c08df194edecb33">Det viktiga är att det blir ett mycket bra museum. Jag har all anledning att fortfarande tro det efter det gedigna arbete som kommittén har lagt ned. Tack!</textBlock>
  </contentBlock>
  <contentBlock page="0" id="i-dc1524d1e013f4ac">
    <textBlock id="i-63a2e45f04bf8d68">Anf.  128  ELISABETH FLEETWOOD (m):</textBlock>
    <textBlock id="i-e52b1730f11e25f7">Tack herr talman! Det är riktigt att det fanns en redovisning, men i kulturpropositionen förra året stod det att vi skulle få ett förslag. Det är det som kulturutskottet hade velat ha.</textBlock>
    <textBlock id="i-93ac2963b34d434a">Jag talade inte om de detaljer där man är oenig.</textBlock>
    <textBlock id="i-dc259046be71c4c7">Jag är fullt medveten om dem. Det vet kulturministern, hoppas jag, ännu bättre än jag. Jag talade om just de punkter där man är helt enig, nämligen att det kan vara stor risk för de här fyra museerna om man går den väg som kulturministern tidigare har talat om och som kommitténs ledamöter är mycket oroliga för. Vi är i en farlig situation. Jag hade hoppats att vi skulle få ett förslag som hade rensat luften för alla dem som är engagerade i museifrågan.</textBlock>
  </contentBlock>
  <contentBlock page="0" id="i-c96cc02e05e666ed">
    <textBlock id="i-353ad293f9f2223e">Anf.  129  Kulturminister MARITA</textBlock>
    <textBlock id="i-8502c3e87554615f">ULVSKOG (s):</textBlock>
    <textBlock id="i-ab4b7c82db5b64c9">Herr talman! Jag har förstått Elisabeth Fleetwood så, att hon inte alls är ute efter att rensa luften. Elisabeth Fleetwood vill rensa bort detta världskulturmuseum som vi har beslutat i riksdagen skall ha ett ansvar också för tre befintliga museer i Stockholm.</textBlock>
    <textBlock id="i-5f8aa590cd93cb02">Jag tror inte att Elisabeth Fleetwood kommer att lyckas med denna utrensning. Det finns ett mycket starkt politiskt stöd och en politisk uppbackning för detta. Dessutom finns det ett mycket starkt stöd från museivärlden.</textBlock>
    <textBlock id="i-7936e5cb65c1cb66">Jag vill inte gå in och recensera ett arbetsmaterial som en expertgrupp har tagit fram och lämnat till kommittén. Kommittén har ju att behandla detta. De är fullkomligt lugna på denna punkt.</textBlock>
    <textBlock id="i-615001b1d2d368eb">Vi kommer att återkomma med förslag. Kommittén beklagar att man inte riktigt har gått i mål med att presentera de konkreta förslagen på alla punkter redan i budgetpropositionen. Vårpropositionen kommer där att vara ett mycket viktigt dokument.</textBlock>
    <textBlock id="i-4699e17fb27ef8d7">Postens tjänster</textBlock>
  </contentBlock>
  <contentBlock page="0" id="i-0a721bdeb0617a19">
    <textBlock id="i-ee6a4261bcbb0872">Anf.  130  SVEN BERGSTRÖM (c):</textBlock>
    <textBlock id="i-cecf15af4d0cc222">Herr talman! Riksdag och regering har gång på gång uttalat vikten av att statliga myndigheter, verk och bolag tar regionalpolitiskt ansvar. Vi tvingas tyvärr då och då konstatera att man inte riktigt lever upp till det åläggandet.</textBlock>
    <textBlock id="i-13efa04d3eb6f5cf">Häromdagen hörde jag att Posten håller på att svika igen i en viktig fråga. Det gäller rätten för människor att få sin dagstidning utburen på lördagar. Postens dotterbolag Tidningstjänst AB avser att höja priserna mycket dramatiskt för den här tjänsten.</textBlock>
    <textBlock id="i-875bff6e64d38aaf">Jag skulle vilja fråga kommunikationsministern hur hon ser på detta. Är det acceptabelt att driva upp priserna på sådant sätt att tidningarna i landet inte förmår betala för den här tjänsten med påföljd att folk i glesare bebyggda delar av vårt land inte får någon dagstidning på lördagar?</textBlock>
  </contentBlock>
  <contentBlock page="0" id="i-74b7d5672e70abb6">
    <textBlock id="i-d26f6d61523ed54e">Anf.  131  Kommunikationsminister INES</textBlock>
    <textBlock id="i-e0acec4274facf77">UUSMANN (s):</textBlock>
    <textBlock id="i-828aa83fd2bc0e03">Herr talman! Det här är en fråga som varit aktuell vid tidigare tillfällen. Att den kommit på tapeten igen var jag tyvärr inte alldeles medveten om.</textBlock>
    <textBlock id="i-de17d86a5036be9b">Dagstidning på lördagar är naturligtvis viktigt sett ur kulturpolitisk synpunkt.</textBlock>
    <textBlock id="i-3dba3df6d6756da5">När det gäller Posten och dess ekonomi har riksdagen och därigenom också regeringen fattat beslut om att det är ganska små delar som ersätts av statsbudgeten för att klara av det som postlagen har satt som en generell postservice. I det ingår inte dagstidningarna. Det handlar om brevbefordran.</textBlock>
    <textBlock id="i-e2a7bb68f7b97353">Jag återkommer gärna vad gäller den aktuella frågan om dagstidningar. Jag inser fuller väl att detta är ett problem som man behöver titta närmare på från både allmänpolitisk, regionalpolitisk och kulturpolitisk synpunkt.</textBlock>
  </contentBlock>
  <contentBlock page="0" id="i-9c61a348ef0f741a">
    <textBlock id="i-1b8c11e519cc6873">Anf.  132  SVEN BERGSTRÖM  (c):</textBlock>
    <textBlock id="i-ed9a523a698c5096">Herr talman! Jag hoppas att det blir så. Trafikutskottet hade i går tillfälle att träffa ledningen för Posten, och jag tog upp denna fråga också då. Man säger att man har vänt sig till Kommunikationsdepartementet i denna fråga och avvaktar ett besked. Jag hoppas att kommunikationsministern behandlar denna fråga snabbt, eftersom det såvitt jag förstår träder i kraft redan den 1 januari 1998. Det är fara för att många människor blir utan dagstidning ganska snart, om ingenting görs.</textBlock>
  </contentBlock>
  <contentBlock page="0" id="i-229b79d366dfca4b">
    <textBlock id="i-27ed38e1d41a5554">Frågestunden var härmed avslutad.</textBlock>
  </contentBlock>
  <contentBlock page="0" id="i-4919f7d1620dd7ad">
    <textBlock id="i-ac91c20c43973bcd">3 §  Information från regeringen om kulturåret</textBlock>
    <textBlock id="i-a918128b924f297e">1998</textBlock>
  </contentBlock>
  <contentBlock page="0" id="i-69114e927c0671f7">
    <textBlock id="i-4b6bdf59b69cd8d8">Anf.  133  Kulturminister MARITA</textBlock>
    <textBlock id="i-01ff2ba90bca4445">ULVSKOG (s):</textBlock>
    <textBlock id="i-f1de20aa2565e378">Herr talman! 1998 är kulturens år i Sverige, och jag vill inför detta ge en kort information till riksdagen och dess ledamöter.</textBlock>
    <textBlock id="i-82d8faa4370188dc">Beslutet att varje år utse en stad till Europas kulturhuvudstad togs för snart 15 år sedan. Initiativet kom som bekant från den dåvarande grekiska kulturministern Melina Mercouri. Enligt resolutionen skall ett kulturhuvudstadsprogram rymma uttryck för kultur som genom historisk bakgrund och samtida utveckling karakteriserar både  de gemensamma och de särskiljande dragen. Programmen skall för publiken visa upp speciella aspekter på stadens, regionens men också hela landets kultur.</textBlock>
    <textBlock id="i-c8cb4063b0096990">Erfarenheterna av kulturhuvudstadsarrangemangen är så här långt mycket goda. I många av de städer som har utsetts till kulturhuvudstäder har kulturens roll och resurser påtagligt stärkts på grund av denna möjlighet att satsa och fokusera på kulturen under ett helt års tid. Alla har inte lyckats, men många har fått goda och bestående resultat.</textBlock>
    <textBlock id="i-3d4aa42c223e5e90">Man har nått och berört åtskilliga nya grupper som tidigare inte har haft ett kulturintresse. Man har fångat in människor som har fått uppleva mycket av lust, njutning, självinsikt osv., sådant som stärker oss som kulturella och demokratiska varelser.</textBlock>
    <textBlock id="i-b626a3dcf74e0544">Kulturekonomen John Myerscough har i en rapport redovisat noggranna undersökningar av de tio första kulturhuvudstadssatningarna. Han har dessutom, förutom det rent kulturella, visat på positiva samhällsekonomiska effekter av kulturhuvudstadsarrangemangen. I hans rapport konstateras t.ex. en ökning av den utländska turismen om mellan 10 och</textBlock>
    <textBlock id="i-80e9c6fbdc74e8e4">50 %. För Glasgow, som hade ett mycket lyckat kulturhuvudstadsår, gjordes mera detaljerade undersökningar, som visar på starkt positiva effekter på den regionala ekonomin bl.a. när det gäller sysselsättningen.</textBlock>
    <textBlock id="i-4f670f7686695d1a">Det var, som nämnts, 1993 som Stockholm utsågs till Europas kulturhuvudstad 1998. Nu är det dags.</textBlock>
    <textBlock id="i-6c70f84b55d8ae1e">Det har gått fem år, en mycket lång föreberedelsetid, som dock säkerligen har behövts. Den 11 december i år kommer Stockholm-Sverige att ta över stafettpinnen från Thessaloniki, som är årets kulturstad. Den 17</textBlock>
    <textBlock id="i-d8cbc0aa1bc6b2b7">januari invigs officiellt Stockholm till Europas kulturhuvudstad 1998 med en rad av festligheter för ett mycket stort antal särskilt inbjudna gäster, förstås från</textBlock>
    <textBlock id="i-a846b891a5234f43">Sverige men också från Norden, från Östersjöregionen, från Europa i stort och även från andra delar av världen.</textBlock>
    <textBlock id="i-e1a6bbd2a722d976">Det är svårt att sätta en enkel etikett på kulturhuvudstadsåret. Det skall vara en mötesplats för idéutbyte och engagemang. Det skall handla om att nå en ny publik, inte bara den redan frälsta. Därför skall man använda t.ex. nya och oväntade platser som scener och utställningslokaler. De som i det kommunala bolagets form har hållit i de konkreta och praktiska arrangemangen för kulturhuvudstadsåret är övertygade om att kulturhuvudstadsåret kommer att vara mycket synligt för många människor i själva Stockholm men också kommmer att synas i t.ex. förorter och randkommuner, som har engagerats i åtskilliga projekt.</textBlock>
    <textBlock id="i-e896d469f3ca7e44">Många av projekten inbegriper konstnärer på mycket hög professionell nivå från såväl Sverige som övriga världen. Där finns också mycket av samarbete med exempelvis folkrörelser, studieförbund och sådana som inte yrkesmässigt ägnar sig åt kulturskapande.</textBlock>
    <textBlock id="i-b15ba8f94f479f84">Jag tror att den här delen av kulturhuvudstadsåret är ganska välbekant, men jag skall ändå kort nämna några exempel på evenemang under kulturhuvudstadsåret.</textBlock>
    <textBlock id="i-1272b7dca1b4c1ab">Det nybyggda Moderna Museet Arkitekturmuseet invigs i februari, och det är naturligtvis en mycket stor kulturhändelse. Det är unikt att man med allmänna medel skapar ett museum av en sådan kvalitet och med en sådan räckvidd.</textBlock>
    <textBlock id="i-16cfc2238894defe">En helt ny konsthall kommer att öppnas i Tensta.</textBlock>
    <textBlock id="i-7037d7540a7a871e">Alfred Nobels f.d. svavelfabrik kommer att öppnas som ett centrum för skulptur.</textBlock>
    <textBlock id="i-7ca4a5c50082243c">Art Genda, en plattform för Europas unga kulturarbetare, som initierades under 1996, när Köpenhamn var kulturhuvudstad, får nu sin fortsättning i Stockholm. Det handlar om allt från konst och arkitektur till interaktiva medier och teater.</textBlock>
    <textBlock id="i-2f1ac9b637fe05a7">Ett annat projekt som fortsätter från Köpenhamn är den stora Memento Metropolis-utställningen, som skall visas i Årstadal i en gammal fabrikslokal som numera bär namnet Kulturfabriken.</textBlock>
    <textBlock id="i-65200fc7122c98ee">En av kulturhuvudstadsårets allra största satsningar är Arkipelag, som handlar om ett fyrtiotal utställningar med 100 av vår tids främsta konstnärer.</textBlock>
    <textBlock id="i-f899d92ebcff81a3">En storsatsning på barnkultur kommer att genomföras. 10 000 barn från landets kultur- och musikskolor kommer att periodvis fylla Stockholms gator. Ett särskilt läsfrämjande projekt, Läsning pågår, skall bedrivas hela året i Stockholms skolor och kommer att inbegripa många författare.</textBlock>
    <textBlock id="i-f437b1091906b7db">Världens torg är en utställning om barns bilder och texter på tolv språk som visas på Folkens Museum Etnografiska.</textBlock>
    <textBlock id="i-8bb0b509ac77817c">Backa Teater, som ju har det nationella uppdraget för barn- och ungdomsteater, kommer från Göteborg för att gästspela på Dramatens scen Elverket.</textBlock>
    <textBlock id="i-bb4cbc0d9b5de7bf">Det blir knattebio i förorter, skolbio osv.</textBlock>
    <textBlock id="i-900377d00351132b">Expo September, Stockholms första fotofestival, kommer att äga rum i miljöer där många människor rör sig, även i tunnelbanan.</textBlock>
    <textBlock id="i-87cd86398241a8e4">I projektet Insyn upplåts stadens skyltfönster för utställning av bl.a. samtida konst men också mycket annat.</textBlock>
    <textBlock id="i-90059cebf3a1f474">Arkitektur, form och design kommer att spela en stor roll under kulturhuvudstadsåret. Färgfabriken i</textBlock>
    <textBlock id="i-4b063972ff75ef5a">Stockholm kommer bl.a. att bjuda in internationellt kända arkitekter, stadsplanerare och konstnärer, men självfallet kommer också mycket att kretsa kring det nya spännande arkitekturmuseet.</textBlock>
    <textBlock id="i-9608befee0621a09">Internationellt kända regissörer kommer att gästspela på svenska scener. T.ex. sätter Peter Brook upp</textBlock>
    <textBlock id="i-b3beaae7b930edb8">Don Giovanni på Operan, Robert Wilson sätter upp</textBlock>
    <textBlock id="i-7fad4dab7eaa5df3">Ett drömspel på Stadsteatern och Robert Lepage bidrar med ett samarbete med Dramaten. Det blir mycket Strindberg när Malmö dramatiska teater presenterar Vasasagan i regi av Staffan Waldemar Holm.</textBlock>
    <textBlock id="i-c66fbdd11683a449">Fria teatern i Högdalen firar sitt trettioårsjubileum med att spela Lycko-Pers resa, osv. Det är en blandning av huvudstad, stad och förort och det bästa som finns av professionella konstnärer, men också ett samarbete med studieförbund och amatörer.</textBlock>
    <textBlock id="i-830dcb22970338e2">Genom Kulturhuvudstadsåret får vi en fokusering på kulturen som vi från regeringens sida menar är viktig att också använda för att lyfta kulturlivet i övriga landet. Det gäller att dra nytta av fokuseringen.</textBlock>
    <textBlock id="i-6ca4c8d31880fecc">Förhoppningen är naturligtvis att det skall bli ett bestående lyft vad gäller konstnärlig utveckling, resurser och att möta nya publikgrupper. Vi har tillsatt en särskild arbetsgrupp inom Kulturdepartementet, Kultur i hela landet, som har ett alldeles särskilt program.</textBlock>
    <textBlock id="i-57fe53542d8be6cf">Den inviger sin verksamhet redan den 12 januari, fem dagar före den officiella kulturhuvudstadsinvigningen.</textBlock>
    <textBlock id="i-ddb470d8ce691772">Invigningen präglas av lokala arrangemang i de flesta kommuner över hela landet. Det är musik- eller kulturskolan som ansvarar för programmen. Många politiker invigningstalar. Statsministern gör det, jag gör det och andra statsråd gör det. Partiledare och många av er ledamöter i denna riksdag deltar i denna upptakt till Kulturår 98. Det ligger en viktig markering i att det är Sveriges musik- och kulturskoleråd som har tagit på sig uppgiften att organisera och samordna invigningen, eftersom musik- och kulturskolorna spelar en så viktig roll i det lokala kultursamhället.</textBlock>
    <textBlock id="i-1891c50477deba72">Ett annat exempel från projektet Kultur i hela landet är att kulturåret ger utrymme för att bredda debatten om vad som är värt att bevara av våra kulturmiljöer och kulturbyggnader. Det kommer att gå ut en inbjudan till hela svenska folket att ge förslag på en kulturmiljö som man vill k-märka. Alla förslag kommer sedan att ställas ut på ett av landets länsmuseer.</textBlock>
    <textBlock id="i-66af3a51b31e53f0">Sedan kommer det hela att finaliseras i samarbete med Riksantikvarieämbetet. Det är alltså en ny folkrörelse: Svenska folkets k-märkning.</textBlock>
    <textBlock id="i-b88f8baf4461cb57">Ytterligare exempel är de projekt som görs för att öppna och göra det lättare för människor med invandrarbakgrund att delta i kulturåret. Bl.a. har vi i Kultur i hela landets regi gett ut en bok i serien En bok för alla i vilken 38 skribenter och författare med invandrarbakgrund har fått möjlighet att bidra. Här finns berättelser från dem som invandrade på 40- och 50-</textBlock>
    <textBlock id="i-bcd67c12b3368771">talet och från dem som är alldeles nya här i Sverige.</textBlock>
    <textBlock id="i-c6b7d0ccfba4c56a">Förhoppningen är naturligtvis att denna bok skall få stor spridning och ge upphov till många intressanta debatter.</textBlock>
    <textBlock id="i-7beaa54b70a8f4e8">Kultur i hela landet kommer också att genomföra ett antal seminarier i hela landet. Man kommer att ta upp framtidsfrågor i kulturpolitiken, diskutera svensk filmdistribution - som är en oerhört viktig kulturfråga för framtiden - ta upp frågor om hur ett lokalt kulturliv kan stimuleras, höja kvaliteten och samtidigt engagera väldigt många fler och nå en ny publik. Man kommer självklart också att ta upp frågan om skola och kultur, ungdomars kultur och stadsmiljöfrågor.</textBlock>
    <textBlock id="i-c55420f560e6eb5a">Ett seminarium om att leva i två kulturer planeras tillsammans med Svenska Samernas Riksförbund.</textBlock>
    <textBlock id="i-c354fa7bbf2a9da1">Det kommer också att ordnas en nationell kulturmönstring för ungdomar. Jämtland kommer att vara värdlän. Tanken är naturligtvis att stimulera alla mellan 13 och 20 år att ägna sig åt kultur och få en chans att utveckla den kulturyttring som man som ung är engagerad i.</textBlock>
    <textBlock id="i-ff05996622fab59b">I november 1998 kommer en riksomfattande Arkivens dag att arrangeras för första gången. Sveriges ca 500 arkivinstitutioner skall hållas öppna. I samband med detta ordnas en rad olika aktiviteter. Syftet är naturligtvis att ge arkiven, en kanske litet bortglömd del av kulturlivet, en framskjuten plats. Tanken är att arkivens dag skall bli ett årligt återkommande evenemang för allmänheten, men naturligtvis också för professionella och andra.</textBlock>
    <textBlock id="i-80f7080a7c1d7013">Det finns en rad andra mycket konkreta projekt, smått och stort, som jag inte skall uppta er tid med att nämna här. Det handlar om allt från att göra tomma kulturlokaler till levande kulturhus och till att ge en chans för unga svenska tonsättare att producera ny musik.</textBlock>
    <textBlock id="i-30fe1d1422cbf355">Ett mycket viktigt inslag under Kulturhuvudstadsåret 98 är den Unescokonferens som den svenska regeringen kommer att stå värd för i Stockholm 30</textBlock>
    <textBlock id="i-6e3c08e59a6358b9">mars-2 april. Bakgrunden till denna konferens är ett initiativ från 1991 då Unesco och FN beslutade att tillsätta en världskommission om kultur och utveckling. Kommissionen leddes av FN:s förre generalsekreterare Javier Pérez de Cuellar.</textBlock>
    <textBlock id="i-fbe6abf9844c329b">Det blev en slutrapport - Our creative diversity,</textBlock>
    <textBlock id="i-75cf2cd3462f95fe">Vår skapande mångfald. Den kom för två år sedan.</textBlock>
    <textBlock id="i-c40f4d4f4116da88">Rapporten tar sin utgångspunkt i en mycket spännande diskussion om behovet av en ny global etik, ett åtagande för pluralism, kreativitet och makt. Den diskuterar allt från massmedier till genus och kultur, barn och ungdom, kulturarv och kulturen och miljön.</textBlock>
    <textBlock id="i-5a2bdb409ad05780">Den betonar behovet av en omprövning av kulturpolitiken för att ge kulturen en mer central roll i samhällsutveckling än tidigare.</textBlock>
    <textBlock id="i-8aa3c41df4101957">Under kommissionens arbete blev det ganska klart att rapporten borde följas upp med någon typ av världskonferens. Den svenska regeringen erbjöd sig att vara värd för denna Unescokonferens, och nu kommer den alltså att äga rum. Den pågår i fyra dagar.</textBlock>
    <textBlock id="i-5081fd50e7a8446b">Till denna konferens kommer det kulturministrar från hela världen. Vi kommer att koncentrera våra diskussioner till två frågor: kulturella rättigheter, men också kultur för barn och unga, samt kulturellt skapande. Konferensen kommer naturligtvis också att ta upp frågor som mobilisering av resurser, pengar, för kulturella verksamheter, mediernas roll i kulturpolitiken, med särskild betoning på public service men också kultur och de nya medieteknikerna.</textBlock>
    <textBlock id="i-486f17a328c45c68">Det kommer att anordnas en rad fördjupande seminarier under dessa fyra dagar. Sydafrika har tagit på sig uppgiften att ansvara för ett seminarium om barn- och ungdomskultur, Frankrike ett seminarium om kulturpolitisk forskning, Finland ett seminarium om kultur och nya medietekniker, Bolivia ett seminarium om kulturella rättigheter, Kanada ett mycket intressant seminarium om mångfaldsfrågor, Sydkorea om resurser för kulturen och Egypten om det internationella samarbetet. Jag har velat räkna upp detta eftersom det visar på den bredd som Unescokonferensen kommer att få.</textBlock>
    <textBlock id="i-deb8a3f9e0ea1531">Jag vill avsluta med att säga att det är svårt att tro annat, när man sysslar med kulturpolitik, än att Kulturhuvudstadsåret, med alla de utflöden som jag här har beskrivit, skulle kunna bli något annat än ett bestående lyft för kulturen i Sverige. Det vore ett fantasktiskt resultat av detta kulturhuvudstadsår. Tack så mycket.</textBlock>
  </contentBlock>
  <contentBlock page="0" id="i-6bb7f8b50aea374b">
    <textBlock id="i-b9779fef9829f2ec">Anf.  134  MARIANNE ANDERSSON (c):</textBlock>
    <textBlock id="i-313a2d5cd639fc71">Herr talman! Tack så mycket, kulturministern, för den här uppräkningen. Det är ju en imponerande lista som vi har fått lyssna till över alla de evenemang som kommer att äga rum under nästa år. Det är klart att vi med stor förväntan ser fram emot att få uppleva 1998</textBlock>
    <textBlock id="i-fa306a0c0fc793dd">här i Sverige. Jag hoppas att vi kan marknadsföra oss mycket kraftigt också utåt, och att vi verkligen kan sätta Sverige ännu mer på kartan som ett levande kulturland.</textBlock>
    <textBlock id="i-b4dd22143898345d">Det finns många frågor som man skulle kunna ställa om fortsättningen också, men det kanske vi skall spara till en annan gång. Men det finns en liten fråga som jag har funderat på med anledning av kulturåret - och också litet grand med anledning av den här redogörelsen. Kulturministern sade att folkrörelser, studieförbund och andra sammanslutningar också kommer att ha en stor del av kulturåret.</textBlock>
    <textBlock id="i-f400320e8d8be779">Folkrörelser och studieförbund kännetecknas ju av att de är fria och frivilliga och av att de till stor del lever av ideellt engagemang. Just detta att de är fria är ju en förutsättning för deras engagemang. När de har projekt under kulturhuvudstadens hatt är det viktigt att de även då får känna denna frihet och att de inte blir föremål för styrning från det här bolaget som har ansvaret för de olika arrangemangen. Jag vill fråga hur kulturministern ser på det, och jag vill också påstå att det är viktigt att de inte blir föremål för alltför mycket styrning. Jag har nåtts av en del signaler om att så skulle vara fallet.</textBlock>
  </contentBlock>
  <contentBlock page="0" id="i-6ff3bb1f9ca9d03d">
    <textBlock id="i-949cea8b9c0dc6a5">Anf.  135  Kulturminister MARITA</textBlock>
    <textBlock id="i-ae34814ab6f96deb">ULVSKOG (s):</textBlock>
    <textBlock id="i-9d26aa2b52d7d4ee">Herr talman! Det är ju så organiserat att det är ett särskilt kommunalt bolag här i Stockholm som står för mycket av det praktiska arrangerandet. Detta bolag har självfallet också en styrelse. Vi har från statens sida, med de betydande summor som vi har gått in med av allmänna medel, valt att inte detaljstyra hur pengarna skall användas. Vi har utgått från att de nationella mål för kulturpolitiken som vi här i kammaren är överens om att leva efter, skall gälla för hur man använder de 150 miljoner kronor som är det direkt utbetalade stödet.</textBlock>
    <textBlock id="i-b5679f51b1ddfe15">Jag har inte nåtts av just den kritik som Marianne</textBlock>
    <textBlock id="i-7a5fc9dfaa67d4eb">Andersson beskriver. Jag utgår från att de kloka personer som sitter i ledningen för detta bolag, och som sitter i styrelsen för detta bolag, inte ger sig på den omöjliga uppgiften att försöka styra folkrörelser. Jag tror inte att de gör det. Det är ny information för mig.</textBlock>
  </contentBlock>
  <contentBlock page="0" id="i-8856d0f2cca6d6b8">
    <textBlock id="i-c37ab285d8bd0b5c">Anf.  136  IRÉNE VESTLUND (s):</textBlock>
    <textBlock id="i-245cfa259254a164">Herr talman! Jag är väldigt glad över kulturministerns svar om det här med självständigheten och möjligheten att vara självständig för de ideella organisationerna. Jag är själv ordförande i en organisation som verkligen har försökt att leva upp till de intentioner som kulturministern har haft om kultur i hela landet. Vi manifesterar det i en stor utställning på</textBlock>
    <textBlock id="i-12bbfd956ad37460">Liljevalchs nästa år. Den skulle egentligen ha varit i år.</textBlock>
    <textBlock id="i-d631cbb2f8ef53c9">Vi tillför alltså kulturhuvudstadsåret en kompetens och en folklig kultur från hela landet som, tror vi, gör kulturhuvudstadsåret mer attraktivt. Därför vore det väldigt bra för oss att få höra att det inte finns några som helst intentioner att lägga sig i självständiga folkrörelser. Det vore bra att få höra att kulturministern utgår från att det är som samordnare och inte som styrande som det här bolaget skall verka.</textBlock>
  </contentBlock>
  <contentBlock page="0" id="i-c9f0ac3a14347f99">
    <textBlock id="i-21593f3b78e8992b">Anf.  137  Kulturminister MARITA</textBlock>
    <textBlock id="i-315e1c74f8682d70">ULVSKOG (s):</textBlock>
    <textBlock id="i-d5f515d541190cc6">Herr talman! Jag kan bara instämma i det som</textBlock>
    <textBlock id="i-e48d57ff37a8fea9">Iréne Vestlund säger. Det är kulturhuvudstadsbolaget som driver den här verksamheten. Det är ju inte staten, utan det är det kommunala bolaget. Men jag utgår från att man inte har några intentioner att försöka styra folkrörelser. Det vore inte heller förenligt med det som är grunden för svensk kulturpolitik.</textBlock>
  </contentBlock>
  <contentBlock page="0" id="i-f3ca3e6073361527">
    <textBlock id="i-e64e6662f878ecac">Anf.  138  CHARLOTTA L</textBlock>
    <textBlock id="i-1da7748104443488">BJÄLKEBRING (v):</textBlock>
    <textBlock id="i-3baa87a48ab79df1">Herr talman! Jag vill också tacka kulturministern för den redovisning som vi har fått. Jag är glad att</textBlock>
    <textBlock id="i-936d04fa000bb656">Stockholm skall få arrangera kulturhuvudstadsåret</textBlock>
    <textBlock id="i-612c4e5d74084de7">1998. Jag är också glad för den Unescokonferens som vi kommer att vara värdar för.</textBlock>
    <textBlock id="i-8c7622b4d4b8f128">Men en sak som oroar mig väldigt mycket är att kulturen i dag alltför mycket tenderar att lyftas fram i olika projekt och i projektform. Så är det även under</textBlock>
    <textBlock id="i-784ad3f9a8b7d2fb">1998. Det satsas väldigt mycket pengar - inte bara från svensk sida utan också från Nordisk kulturfond, från EU osv. - för att få de här projekten till stånd.</textBlock>
    <textBlock id="i-72d32a5908d15f71">Kultur är ju något långsiktigt. Det är något som är förenande, det är en demokratibärare osv. Min fråga till kulturministern är: Hur skall vi kunna gå vidare efter 1998? Hur skall vi göra för att fortsättningsvis försöka hålla samma kulturutbud, eller i alla fall i det närmaste ett lika högt och bra kulturutbud, som 1998?</textBlock>
    <textBlock id="i-388486d10c119ba8">Finns det några särskilda pengar avsatta till det från statligt håll? Eller finns det några andra möjligheter att få ökade medel för att kunna uppbära den här kultursatsningen under en längre period?</textBlock>
  </contentBlock>
  <contentBlock page="0" id="i-82600fc56b6e1a8b">
    <textBlock id="i-f6bd693281102a01">Anf.  139  Kulturminister MARITA</textBlock>
    <textBlock id="i-72dc410aab77effd">ULVSKOG (s):</textBlock>
    <textBlock id="i-f1e949f82d80bcee">Herr talman! Jag kan ju inte i dag redovisa hur kulturbudgeten kommer att se ut år 1999 eller år</textBlock>
    <textBlock id="i-386cc1c883a7969b">2000. Jag tror att en förutsättning för att det skall finnas ordentliga resurser, alltså ekonomiska resurser, för en offentligstödd kulturverksamhet är att väldigt många människor blir "missbrukare" av kultur, alltså att det blir en vana, en god vana.</textBlock>
    <textBlock id="i-1e9aec7a90309759">Kulturhuvudstadsåret kommer att innebära att man får en fokusering på kulturen för stockholmarna, men också naturligtvis för tillresta. Dessutom kommer det att ske saker runt om i landet. Jag tror att det kommer att vara ett stöd för oss som vill se till att kulturen på sikt får ökade resurser.</textBlock>
    <textBlock id="i-653c0987ac206094">Samtidigt vet vi också att kulturlivet i hög grad påverkas av den ekonomiska aktiviteten och läget i samhällsekonomin i stort. Det är klart att när hushållen får det litet bättre, och när kommuner och landsting får höjda statsbidrag, kommer det också att påverka kulturen. Det blir mer av efterfrågan.</textBlock>
    <textBlock id="i-1fee66c0f2f0619b">Lyckas vi göra något bra av detta, och lyckas vi dessutom med den långsiktiga uppgiften att ge kulturen en betydligt centralare roll i politiken i stort för att hävda humanitet, demokrati osv., så tror jag att vi kommer att kunna se resultat av detta. Det kommer också att avspegla sig i hur framtida kulturbudgetar ser ut. Men jag kan inte i dag sitta med facit i hand och säga vad resultatet kommer att bli. Jag tror dock att det betyder mycket att många människor upplever att kultur är viktigt.</textBlock>
  </contentBlock>
  <contentBlock page="0" id="i-104b5badfcada249">
    <textBlock id="i-2ab02f397fc83525">Anf.  140  FANNY RIZELL (kd):</textBlock>
    <textBlock id="i-91d8f6cc3af6dcff">Herr talman! Det var en synnerligen diger presentation vi fick. Vi är imponerade av, och också väldigt förväntansfulla inför, kulturhuvudstadsåret.</textBlock>
    <textBlock id="i-e48113843ffa7972">Då infinner sig frågan hos mig: Hur är detta salufört? Hur får folk i hela landet veta det? Jag kan tänka mig att turistinformationen i varenda kommun i Sverige blir välinformerad. Men i övrigt? Och hur går informationen ut utomlands? Det gäller Turistrådet, men det gäller också Exportrådet, ambassaderna och andra. Hur har man fått ut det här så att man får ut det mesta möjliga av det; att göra Stockholm känt och välkänt och att få många besök hit. Det är ju vad vi vill. Vi vill ju presentera Sverige. Vi vill både lyfta kulturen och ge draghjälp åt näringslivet, turismen och i övrigt.</textBlock>
  </contentBlock>
  <contentBlock page="0" id="i-c2ca3a0861b5b7f5">
    <textBlock id="i-eeb4541d14aee6dc">Anf.  141  Kulturminister MARITA</textBlock>
    <textBlock id="i-0b7d99670f3e5411">ULVSKOG (s):</textBlock>
    <textBlock id="i-4513a74976f831c1">Herr talman! Jag uppfattar att Fanny Rizells fråga framför allt handlar om information utanför Sverige.</textBlock>
    <textBlock id="i-57103b6788e3ee07">Om jag utgår från det som jag personligen gjort kan jag säga att jag vid flera ministerrådsmöten i EU har haft särskilda informationspunkter om Unescokonferensen och hela kulturhuvudstadssatsningen. Vi har fortlöpande lämnat information, särskilt i samband med de inbjudningar som gått ut till den officiella invigningen den 17 januari.</textBlock>
    <textBlock id="i-0acb436b72260ec0">Självfallet har vi också dragit in ambassadörer baserade i Stockholm för att tala om kulturhuvudstadsåret. I synnerhet handlar det om Unescokonferensen.</textBlock>
    <textBlock id="i-8c7e0a24b19a5f2a">Via andra delar av Regeringskansliet har vi också sett till att information har spritts. Det kommunala kulturhuvudstadsbolaget har även gjort en rad insatser för att sprida information. Detta betyder dock inte att allt är gjort. Jag skulle tro att det fortlöpande kommer att krävas mycket information.</textBlock>
  </contentBlock>
  <contentBlock page="0" id="i-2594df1f218e8f87">
    <textBlock id="i-1c511f841bd6a5aa">Anf.  142  CARL-JOHAN WILSON (fp):</textBlock>
    <textBlock id="i-8007fb963d81ede4">Värderade talman! Kulturåret kommer naturligtvis att innebära en mängd kreativitet runt om i landet.</textBlock>
    <textBlock id="i-eeff5c9d266f333e">Man kommer att inspireras av att se att det händer mycket. Min fråga är: Är alla ekonomiska resurser uttömda för sådant som redan är planerat, eller finns det anslagsmöjligheter när det gäller idéer som väcks under kulturåret, inspirerade av det som händer under året?</textBlock>
  </contentBlock>
  <contentBlock page="0" id="i-323598c83b0456f2">
    <textBlock id="i-7581fff6b79a57d7">Anf.  143  Kulturminister MARITA</textBlock>
    <textBlock id="i-3b54970308565194">ULVSKOG (s):</textBlock>
    <textBlock id="i-3977747558e985d8">Herr talman! Jag kan inte ge ett alldeles precist svar. Jag skulle tro att det allra mesta är inbokat. Ett så stort arrangemang som själva kulturhuvudstadsåret innebär - det gäller också det projekt för kultur i hela landet som löper parallellt - kräver framförhållning.</textBlock>
    <textBlock id="i-fef5a7042ee99b17">Beträffande detta med kultur i hela landet kommer vi i början av nästa år att fatta beslut om ytterligare medel. Jag har svårt att överblicka om det därefter skulle kunna finnas nya pengar.</textBlock>
    <textBlock id="i-26f8ab8b817ba509">Vad gäller kulturhuvudstadsåret vet jag inte om nya sponsorkontrakt skulle kunna innebära att det gick att genomföra sådant som inte fanns med i ett tidigt skede. Jag tror att det mesta är sådant som redan i dag ligger fast.</textBlock>
  </contentBlock>
  <contentBlock page="0" id="i-d69bc888f751c6c3">
    <textBlock id="i-e39cd96d01def5e2">Anf.  144  EWA LARSSON (mp):</textBlock>
    <textBlock id="i-266c7ebf1b5f6053">Herr talman! Stockholm som kulturhuvudstad och detta med kultur i hela Sverige tror jag kan bli en härlig manifestation som kan få positiva effekter på lång sikt. Det gäller då inom hela kulturområdet.</textBlock>
    <textBlock id="i-c11c1aaae935774a">Den organisation som i dag kanske bäst uppfyller de kulturpolitiska målen, länsmusiken, skulle kanske kunna slippa sitt stipulerade sparbeting under kulturåret så att barn i hela landet även framdeles har möjlighet att träffa levande musiker. Detta är en fortsatt vädjan till kulturministern.</textBlock>
    <textBlock id="i-3e3e5f63a957d834">TV är ju en stor kulturförmedlare. Jag undrar hur kulturministern själv ser på det önskemål om dagliga kulturnyheter som många har.</textBlock>
  </contentBlock>
  <contentBlock page="0" id="i-b7735d94f73578dd">
    <textBlock id="i-0e74e9ad70858472">Anf.  145  Kulturminister MARITA</textBlock>
    <textBlock id="i-a378db6f32f94e72">ULVSKOG (s):</textBlock>
    <textBlock id="i-7e079b83619c2948">Herr talman! När det gäller Sveriges Television och televisionen över huvud taget har vi i de tillståndsvillkor/avtal som finns mellan TV 4 och staten respektive mellan public service-televisionen och staten - det gäller också public service-radion -</textBlock>
    <textBlock id="i-3b660d541ecaf0ef">skrivit in nya villkor som skärper kulturuppdraget.</textBlock>
    <textBlock id="i-a2f9b81dec91ba19">Det är då fråga om ganska långtgående krav. Självfallet handlar kraven om att skildra kulturlivet i de stora städerna, i huvudstaden och också i andra delar av landet. Det kan gälla både drama och nyhetsförmedling på kulturområdet.</textBlock>
    <textBlock id="i-32a2057030209d95">Däremot anser jag att det vore fullständigt fel av mig som statsråd att gå in och försöka att direkt styra vilka programtablåer som t.ex. Sveriges Television skall ha. Det är jag alltså inte beredd att göra. Jag vill dock framhålla att vi har ett mycket skärpt och tydligt uppdrag när det gäller kulturen, just därför att TV och radio är våra allra största kulturförmedlare.</textBlock>
  </contentBlock>
  <contentBlock page="0" id="i-5ab59a9522b8d2c7">
    <textBlock id="i-86abc84c56ceca14">Anf.  146  MIKAEL JANSON (fp):</textBlock>
    <textBlock id="i-6f1fb34eeb9fd127">Herr talman! 150 miljoner kronor är mycket pengar. Det är ju sagt att kulturåret skall vara landsomfattande. Kulturministern säger här, och det är mycket bra, att tomma lokaler skall fyllas med kultur. Tyvärr är det närmast så i Göteborg att det omvända sker. En av de mest centrala kulturlokalerna töms ju snarare under kulturåret. Det gäller då Göteborgs Stadsteater.</textBlock>
    <textBlock id="i-0b7d55d6f5e2ccc4">Sammanfattningsvis kan man säga att Stockholm går ett ljust kulturår till mötes och att Göteborg går ett mörkt år till mötes; det synes vara så. Min fråga är närmast om kulturministern har någon åsikt om detta.</textBlock>
    <textBlock id="i-c46a2e99c4a6d042">Vidare undrar jag vilka möjligheter staten har när det gäller att agera i den här frågan. Jag frågar om detta mot bakgrund av att kulturministern säger att kulturåret måste spridas över hela landet och att det är viktigt att man ser kulturens roll i samhället. Att Sveriges näst största stad inte har en fungerande stadsteater är negativt. För detta får kulturministerns partikamrater i Göteborg ta en stor del av ansvaret.</textBlock>
  </contentBlock>
  <contentBlock page="0" id="i-3571faaf612c94f6">
    <textBlock id="i-f24297e73a8feff1">Anf.  147  Kulturminister MARITA</textBlock>
    <textBlock id="i-0ae3f84aaf2aa4ac">ULVSKOG (s):</textBlock>
    <textBlock id="i-aeeebce2c9aafc21">Herr talman! Det är väl många partier som är involverade i den skiss som har förekommit när det gäller framtiden för Göteborgs Stadsteater. Mig veterligt är det bara ett parti som inte har ställt upp.</textBlock>
    <textBlock id="i-b07752e75e3bd1dd">Det vore mycket illa om Göteborg skulle hamna i en konfliktsituation, en prestigekamp, som ledde till att Göteborgs Stadsteater långsiktigt skadades. Jag tror inte att en sådan situation kommer att inträffa.</textBlock>
    <textBlock id="i-81f10f917b0827e7">Om jag förstått saken rätt pågår - i dag och i morgon - centrala förhandlingar om hur situationen på</textBlock>
    <textBlock id="i-2e788a2c46d2ec8e">Göteborgs Stadsteater skall lösas. Jag vill inte ge mig in i de förhandlingarna. Däremot har jag bl.a. för riksdagen deklarerat att det naturligtvis är mycket viktigt att Göteborgs Stadsteater lever upp till de regler som gäller för statsbidraget, nämligen att konstnärlig verksamhet skall bedrivas för att man skall få ut sitt statsbidrag.</textBlock>
    <textBlock id="i-69baf886aac86b5a">Om Göteborgs Stadsteater spelar och bedriver konstnärlig verksamhet på teatern under en del av kulturåret och på andra ställen under andra delar av kulturåret, uppfyller man villkoren. Sannolikt får man då sitt statsbidrag. Det tycker jag vore en mycket lycklig lösning. Det skulle också göra att det blev ännu mer teater i kulturstaden Göteborg. Det behövs.</textBlock>
    <textBlock id="i-eb34536b93b1da0a">Göteborg satsar mycket stora pengar på kultur, men det är alldeles självklart att det kommer att skymmas av Göteborgs Stadsteater, om den konflikten inte löses. Jag är dock övertygad om att man kommer att lösa den.</textBlock>
  </contentBlock>
  <contentBlock page="0" id="i-9eabd25265bcc71c">
    <textBlock id="i-e0103260d576693f">Anf.  148  BODIL FRANCKE</textBlock>
    <textBlock id="i-52f6f47cd256b590">OHLSSON (mp):</textBlock>
    <textBlock id="i-29a16ebe9d071f2f">Herr talman! Ministern talade om kulturhuvudstadsåret och om satsningarna i Stockholm. Hon räknade upp en rad teaterföreställningar när det gäller musik, konserter och opera. Det handlade också om detta med kultur i hela landet och de satsningar som skall göras i det sammanhanget.</textBlock>
    <textBlock id="i-1f1acaeae6717ade">Jag undrar om inte de kommande satsningarna i</textBlock>
    <textBlock id="i-535df92b8a1c84b2">Stockholm kunde spridas ut i landet. Jag tänker på gästbesök och turnéer. Det är ju oerhört dyrt, t.ex. för</textBlock>
    <textBlock id="i-675572debaf7ab5a">Dramaten, att göra ett gästspel någonstans ute i landet. Är det tänkt att man nu skall utnyttja hela satsningen i Stockholm och också flytta ut föreställningar till andra teaterscener i landet?</textBlock>
  </contentBlock>
  <contentBlock page="0" id="i-ee29791428e27739">
    <textBlock id="i-60371eb345a9eb15">Anf.  149  Kulturminister MARITA</textBlock>
    <textBlock id="i-e73cfefc683e9b1d">ULVSKOG (s):</textBlock>
    <textBlock id="i-238df56ce027745b">Herr talman! Det finns ett utvecklat samarbete mellan Kulturhuvudstadsbolaget och andra delar av landet. Det ingår i uppdraget att arbeta på det sättet.</textBlock>
    <textBlock id="i-7e0fbcf681ffedce">Jag kan inte i detalj svara på vad det får för konsekvenser för gästspelsverksamhet och liknande, men jag vet att det har funnits stora ambitioner. Jag är inte säker på vilka man har klarat att genomföra och vilka man har fått lägga åt sidan. Jag tror att det också kommer att synas i viss mån utanför Storstockholmsområdet att det är kulturhuvudstadsår.</textBlock>
  </contentBlock>
  <contentBlock page="0" id="i-0a5ed70b01943022">
    <textBlock id="i-45d2836c724d54a2">Anf.  150  ELISABETH FLEETWOOD (m):</textBlock>
    <textBlock id="i-adc43ca7f3d13dfa">Herr talman! Får jag bara helt kort säga att jag verkligen instämmer i allas förhoppningar om att det här skall bli ett lyft för svensk kultur. Även om det är</textBlock>
    <textBlock id="i-49d7a0f9397fe64a">Stockholm som kommer att stå i fokus är det viktigt att den svenska kulturen i hela landet får en chans att presentera sig.</textBlock>
    <textBlock id="i-6d494554896e40d8">Får jag också i det sammanhanget informera om att Europarådets utskott för kultur och utbildning kommer till Sverige under maj månad. Det är 40</textBlock>
    <textBlock id="i-4cdb730065546220">medlemsländer, och många av dem kommer att skicka representanter hit. Då får vi en fantastisk chans att visa vår svenska kultur och vårt svenska land. Jag hoppas att det kommer att bli till båtnad för svenskt näringsliv och kanske framför allt för turismen. Det är med glädje som jag instämmer i de förhoppningar som kulturministern hade i sitt huvudanförande.</textBlock>
  </contentBlock>
  <contentBlock page="0" id="i-e08bda745c60aedd">
    <textBlock id="i-dae54c2ffbcebdd4">Anf.  151  Kulturminister MARITA</textBlock>
    <textBlock id="i-ffc7952790e8cb01">ULVSKOG (s):</textBlock>
    <textBlock id="i-4742bb68b3bef976">Herr talman! Jag nämnde inte allt som kommer att ske. Europarådet kommer, som sagt var, också att ha olika möten här i Stockholm. Jag har förstått att man bl.a. planerar ett rundabordsmöte om det civila samhället och kulturen som demokratisk kraft, vilket låter som ett oerhört spännande ämne. Nordiska rådet kommer att tillsammans med ministerrådet planera ett seminarium på temat Nordisk kultur under internationell press. Det kommer att handla om det nordiska kultursamarbetet.</textBlock>
  </contentBlock>
  <contentBlock page="0" id="i-9593715ed568b8f5">
    <textBlock id="i-71aa995236f6a8ec">Överläggningen var härmed avslutad.</textBlock>
  </contentBlock>
  <contentBlock page="0" id="i-026b98d0b0c97813">
    <textBlock id="i-c7756bff93874bff">4 §  (forts. från 1 §) Sverige och den ekonomiska och monetära unionen (forts. FiU9)</textBlock>
  </contentBlock>
  <contentBlock page="0" id="i-6e829dfeba5328da">
    <textBlock id="i-26a5ac84a0395ccd">Anf.  152  LARS TOBISSON (m) replik:</textBlock>
    <textBlock id="i-976f60efb50b6a7c">Herr talman! Finansministerns utläggningar om opinionen ger anledning till frågan: Om nu regeringen ser som sin roll att passivt följa opinionen, hur kan den då driva kravet på en förtida avveckling av kärnkraften?</textBlock>
    <textBlock id="i-d049b7263a279953">I själva verket är ju synen på euron ute bland folk förhållandevis positiv, givet omständigheterna. Man kan konstatera att en majoritet är för euron nu eller senare. Det är mer än vad regeringen presterar, därför att den står någonstans mellan nej och vet ej.</textBlock>
    <textBlock id="i-909dc58f94f0ae71">Sedan kan man ifrågasätta styrkan och övertygelsen i den förmenta opinionen. Samtidigt som vi har haft denna debatt har det pågått ett opinionsmöte mot</textBlock>
    <textBlock id="i-dfb914e92869f41f">EMU på Mynttorget. TT konstaterar: Få hade hörsammat kallelsen. Ett antal vänsterkoryféer talade för ett i stort sett öde torg.</textBlock>
    <textBlock id="i-d493876e55eca9c0">Erik Åsbrink nämnde att han arbetar för att Sverige skall komma med i det planerade eurorådet. Jag har givetvis ingenting emot att så sker, men jag tycker att finansministern bör stämma ned tonen. Fastnar det inte i halsen när Åsbrink säger att ett utestängande av</textBlock>
    <textBlock id="i-5ffe6884e12d9282">Sverige inte är förenligt med fördraget? Vad säger i så fall övriga länder om Sveriges nej till euron? Förstår inte Erik Åsbrink att andra länder tycker att det är magstarkt när Sverige betecknar projektet som skakigt och ställer sig vid sidan av för att se hur det går och sedan kräver att få vara med när besluten fattas?</textBlock>
    <textBlock id="i-5c8636551e2f3abb">Erik Åsbrink har egentligen svarat på frågan när han i propositionen säger att han är medveten om att</textBlock>
    <textBlock id="i-dfea8576e74647bb">Sveriges inflytande försvagas. Men ändå gör han ingenting för att påverka opinionen, inom och utom partiet. Han vill inte ens till folks vägledning tala om vad han själv anser. Då är vi tillbaka till frågan: Vad tycker Erik Åsbrink, som en folkets man, när SIFO</textBlock>
    <textBlock id="i-0fa7622ef6fe3679">ringer? Är det ja, nej eller vet ej?</textBlock>
  </contentBlock>
  <contentBlock page="0" id="i-6f2a5de124cb02ff">
    <textBlock id="i-11d4ab478f73dc07">Anf.  153  Finansminister ERIK</textBlock>
    <textBlock id="i-a1e1ae7db6e41044">ÅSBRINK (s):</textBlock>
    <textBlock id="i-5212ea4847db46e5">Herr talman! Jag upprepar att det som SIFO och andra opinionsinstitut redovisar inte har så stor betydelse. Det som är av långt större betydelse är de känningar vi har ute bland svenska folket. Jag är mycket säker på min sak när jag säger att det inte finns tillräckligt stöd för att Sverige skall gå in i valutaunionen vid starten. Eftersom Lars Tobisson uppenbarligen tycker att SIFO är viktigt vill jag påpeka att alla de undersökningar som har gjorts bekräftar den bilden.</textBlock>
    <textBlock id="i-c8f72ff72ce0b7b8">Det kan variera i detaljer därför att frågorna är olika formulerade, och det kan skifta litet grand över tiden, men i stort sett ger alla samma bild.</textBlock>
    <textBlock id="i-d400d47a4c8196ce">Detta att svenska folket nu skulle vara så positivt, som Lars Tobisson fick till det, var en mycket överraskande analys. Det stämmer inte heller med den beskrivning som en av Lars Tobissons partivänner i riksdagen gav uttryck för häromdagen, dvs. att "vi har problem med opinionen". Det var en riktig beskrivning, men det var också ett avslöjande och ett ganska skrämmande uttryck för hur man i vissa moderata kretsar ser på opinionen när den inte stämmer med de uppfattningar som man under andra omständigheter vill driva.</textBlock>
    <textBlock id="i-37c23d7d31764e41">När det gäller eurorådet är det så att om det skall inrättas något nytt organ eller ett befintligt organ skall ombildas krävs det ett beslut av den europeiska unionens länder, och det krävs enhällighet för att avge en resolution som är uppe på tapeten. Det är självklart att</textBlock>
    <textBlock id="i-1c85ea100a8b7c6c">Sverige då, liksom andra länder, utnyttjar sin rätt att utöva inflytande. Vi ställer inte upp på ett beslut som inte på ett rimligt sätt tillgodoser våra intressen. Vi har accepterat och sagt att det finns legitima skäl för euroländerna att komma samman och diskutera, men det mesta av de diskussioner som kommer att bli aktuella kommer att beröra länder som står utanför valutaunionen lika väl och därför tycker jag att vi skall vara med.</textBlock>
  </contentBlock>
  <contentBlock page="0" id="i-f9722fe86c1c4e46">
    <textBlock id="i-ccdb8420576ba011">Anf.  154  LARS TOBISSON (m) replik:</textBlock>
    <textBlock id="i-c9a92ed44175e3cc">Herr talman! Jag har fortfarande inte fått något svar på frågan vad privatpersonen Erik Åsbrink anser om euron.</textBlock>
    <textBlock id="i-68af9bfaf7502997">När det gäller frågan om eurorådet är det så att av de fyra länder som kommer att stå utanför är det Sverige som avviker mest. Grekland har varit sent ur startgroparna men vill vara med och gör nu ansträngningar för att klara av att kvalificera sig. Storbritannien är, som vi har hört tidigare i dag, i princip för men menar att de får dröja bl.a. beroende på dålig samstämmighet med konjunkturen på kontinenten. I</textBlock>
    <textBlock id="i-a8f943c10c9620e2">Danmark vill man i politiska kretsar vara med, och det bekräftar man genom att ställa upp i ERM 2 och knyta kronan mycket nära till euron.</textBlock>
    <textBlock id="i-1b1b450173a5a3eb">Men den svenska regeringen gör inte ens det sistnämnda. Man säger att man ställer sig vid sidan av och ser hur opinionen utvecklas.</textBlock>
    <textBlock id="i-e3a7cfafa3bac4bb">Sammanfattningen av detta är att de tre andra länderna är i något slags verklig bemärkelse pre-ins medan Sverige bara är out.</textBlock>
    <textBlock id="i-55ee284d8ac072ee">Vad kan det vara för stor skillnad mellan Sverige och Finland? Finland hade väl en svårare kris än</textBlock>
    <textBlock id="i-4d796bc4b96622fd">Sverige. Men en socialdemokratisk statsminister har bestämt sagt att Finland skall vara med fullt ut i det europeiska samarbete som de har åtagit sig. Som en följd av detta har de fått lägre ränta, stabil ekonomi och en mycket bättre tillväxt än vad Sverige har. Vad är det som gör att euron är bra för Finland men skulle vara dålig för Sverige?</textBlock>
    <textBlock id="i-a0f544c1d27c2346">Alla de frågor som jag har ställt här i dag undviker</textBlock>
    <textBlock id="i-ab49f95485d2ac41">Åsbrink och hans partivänner att svara på. Det innebär att frågan är alltför känslig i det egna partiet.</textBlock>
    <textBlock id="i-4496d7d9e914317a">Vi moderater har tidigt diskuterat detta och lagt fast vår politiska linje i frågan. Men hos Socialdemokraterna klarar man inte detta. Det leder till denna handlingsförlamning, som kommer att vara förödande för våra möjligheter att öva inflytande i Europasamarbetet framöver. Jag beklagar detta. Jag konstaterar att det är ett långvarigt arbete som ligger framför oss med att göra klart för det socialdemokratiska partiet att det måste leva upp till sina förpliktelser, som också är till gagn för landet.</textBlock>
  </contentBlock>
  <contentBlock page="0" id="i-f12087d29411f614">
    <textBlock id="i-009874961a609035">Anf.  155  Finansminister ERIK</textBlock>
    <textBlock id="i-ac093517ae7363c9">ÅSBRINK (s):</textBlock>
    <textBlock id="i-31b7f2a7a3446754">Herr talman! Lars Tobissons senaste inlägg bekräftar den bild som jag ger av Moderaternas förhållningssätt. Jag måste medge att jag har sämre möjligheter att överblicka det moderata inre livet än Socialdemokraternas inre liv. Skall man tro på dessa opinionsmätningar väger det ganska jämnt mellan ja-anhängare och nej-anhängare bland moderaterna i förhållande till valutaunionen. Det är inte någon total uppslutning bakom den linje som den moderata partiledningen lade fast på ett mycket tidigt stadium utan att det hade föregåtts av någon nämnvärd intern debatt. Det är inget föredöme i demokratiskt beslutsfattande, men det är väl så traditionen är inom moderaterna, och den tänker vi inte anamma, det kan jag försäkra.</textBlock>
    <textBlock id="i-5049acf9386793d0">Lars Tobisson sade att man i danska politiska kretsar vill vara med. Det är just det som är synsättet.</textBlock>
    <textBlock id="i-ecb6597dd8dc8ec2">Man vill kanske vara med i vissa politiska kretsar, men man har inte något folkligt stöd för detta. Det är därför som man inte anordnar någon folkomröstning, därför att man vet att den skulle resultera i nejmajoritet. Det är det som i vissa Tobisson närstående kretsar kallas för att ha problem med opinionen. Folket vill en sak och en del beslutsfattare vill någonting annat. Den bristande överensstämmelsen är ett problem, men det är kanske inte folket som är problemet, utan problemet kan ligga någon annanstans.</textBlock>
    <textBlock id="i-15f67cad539b794d">Sedan kan vi dissekera skillnader mellan Sverige och Grekland, Danmark och Storbritannien. Och visst finns det skillnader, men jag kan återigen inte förstå varför det skall vara ett mål för Sverige att i detalj kopiera det ena eller det andra landet. Vi har olika intressen och olika situationer. Vi utformar vår politik utifrån det som vi tycker är bäst för Sverige, och andra länder gör på sitt sätt. Det kan då bli vissa skillnader, men jag har inga problem att leva med detta.</textBlock>
  </contentBlock>
  <contentBlock page="0" id="i-59a404dcae8a13a4">
    <textBlock id="i-5098227238fbe739">Anf.  156  MATS ODELL (kd) replik:</textBlock>
    <textBlock id="i-a377b03883a4ceda">Herr talman! Vi kristdemokrater är ganska överens med utskottsmajoriteten om att riksdagen i dag skall rösta nej till ett svenskt deltagande i EMU från starten. Vi är också överens med socialdemokraterna och regeringen om det enda argument som förebärs i propositionen, nämligen att folkopinionens negativa inställning kan vara ett mycket stort bekymmer för</textBlock>
    <textBlock id="i-e0308888d7103f8d">Sveriges långsiktiga deltagande i hela EU-projektet.</textBlock>
    <textBlock id="i-434510d6fdc06ba1">Sedan kommer vi till en punkt där vi säger att</textBlock>
    <textBlock id="i-878198f1e0cc2621">Sverige har stora strukturproblem. Den höga arbetslösheten är också ett hinder. Då säger Erik Åsbrink att reformarbetet i svensk ekonomi aldrig blir slutfört.</textBlock>
    <textBlock id="i-035b6062989a982a">Det är alldeles riktigt, men det måste ju någon gång starta. Sedan säger Erik Åsbrink på tal om sysselsättningsfördraget att man skall jobba vidare med detta, framför allt på nationell nivå. Då frågar jag mig: Vad är det som skall hända? Kommer vi att få se en proposition som tar upp strukturfrågorna och det som fanns med i sysselsättningsfördraget? Som jag tidigare har varit inne på i dag tror Konjunkturinstitutet uppenbarligen inte på regeringens mål när det gäller arbetslösheten, utan man har en prognos som ligger</textBlock>
    <textBlock id="i-004daf657208edc4">50 % högre än den arbetslöshet som regeringen själv tror sig kunna komma ned till.</textBlock>
    <textBlock id="i-b094b388142c9e9b">Då vill jag ställa en konkret fråga: Innebär inte kontentan av det som Erik Åsbrink säger att också socialdemokraterna i själva verket instämmer med kristdemokraternas andra argument, nämligen att strukturproblemen i Sverige är för stora för att Sverige skall kunna delta i EMU:s tredje fas?</textBlock>
  </contentBlock>
  <contentBlock page="0" id="i-d3f36d65ef78cb51">
    <textBlock id="i-80609deb8eba4dc3">Anf.  157  Finansminister ERIK</textBlock>
    <textBlock id="i-ab01ae4726b5fc8e">ÅSBRINK (s):</textBlock>
    <textBlock id="i-9195ae1884a3bcf4">Herr talman! Kristdemokraterna avviker ju i den här frågan från sina tilltänkta koalitionsbröder, Moderaterna och Folkpartiet. Det är ju intressant. Ni är visserligen överens när ni talar om de förfärliga strukturproblemen i Sverige, men ni drar diametralt motsatta slutsatser av dessa när det gäller Sveriges förhållande till valutaunionen.</textBlock>
    <textBlock id="i-87910a7fc0bee455">Nu delar jag inte Mats Odells uppfattning om strukturproblemen. Det är inte så att jag påstår att vi saknar problem i Sverige och att vi inte kan göra mera. Jag sade förut och jag upprepar det gärna: Vi har mycket att jobba med och kommer också att jobba med det under de kommande åren. Vi skall befästa en utveckling som nu ändå går i allt positivare banor.</textBlock>
    <textBlock id="i-d5e8cd280da5bc4e">Men det är ändå rimligt att vi jämför oss med andra</textBlock>
    <textBlock id="i-c933cd280dab9d30">EU-länder. Jag vill inte på något sätt förtala andra länder. Det har gjorts bra ting i många EU-länder i fråga om både stabilisering av makroekonomin och strukturreformer. Ingen är perfekt i denna världen, men vid en jämförelse står vi oss mycket gott, och vi står relativt sett mycket starkare än vad som var fallet för tre år sedan.</textBlock>
    <textBlock id="i-e438e166fda36865">Det är litet larvigt att säga att Sverige inte kan gå med på grund av våra enorma strukturproblem, samtidigt som uppenbarligen elva andra länder som det kan bli fråga om skulle vara så oerhört mycket starkare och bättre rustade. Jag tror inte ens att Mats Odell själv tror på den verklighetsbeskrivningen.</textBlock>
    <textBlock id="i-eb878469b517d38b">Sedan vore det intressant att få närmare belyst hur</textBlock>
    <textBlock id="i-238aa9b7a0060631">Mats Odell och kristdemokraterna skall ha det med samregerandet och hur man tänker klara ut dessa frågor. Skall frågan underställas svenska folket i en folkomröstning eller inte? När skall den i så fall ske?</textBlock>
    <textBlock id="i-e28754d0b26d2e83">Om nu olyckan skulle vara framme och det skulle finnas förutsättningar för en borgerlig regeringen, hur skall då detta gå till? Det skulle vara intressant att få den frågan närmare utredd.</textBlock>
  </contentBlock>
  <contentBlock page="0" id="i-701881edb4a4eff7">
    <textBlock id="i-0ec38c6cfc998b5d">Anf.  158  MATS ODELL (kd) replik:</textBlock>
    <textBlock id="i-49e54cda3cc87549">Herr talman! Erik Åsbrink drar helt fel slutsatser.</textBlock>
    <textBlock id="i-03873937c57588ca">När det gäller strukturproblemen har Kristdemokraterna, Folkpartiet och Moderata samlingspartiet precis samma uppfattning, nämligen att dessa borde regeringen ha tagit itu med redan från början. Det lovade</textBlock>
    <textBlock id="i-037721ab261139f2">Göran Persson när han tillträdde som finansminister:</textBlock>
    <textBlock id="i-1e32b7dc4fa1f8f6">Först budgetsanering, sedan strukturåtgärder och tillväxtfrämjande åtgärder. Budgetsaneringen är nu avslutad. När kommer strukturåtgärderna? Det är fortfarande regeringen och Erik Åsbrink oss svaret skyldig.</textBlock>
    <textBlock id="i-6e35bbfb4a5668e2">Min poäng är just kopplingen till socialdemokraternas enda argument, nämligen folkopinionen. Om ni nu skall ta tag i strukturproblemen anser uppenbarligen Erik Åsbrink att detta kan ske inom EMU:s ram.</textBlock>
    <textBlock id="i-f160cef0053b1e05">Att EU och EMU skulle vara syndabocken för att man nu börjar att ta tag i lönebildningen och arbetsrätten och utmanar LO och andra starka grupper i den egna rörelsen, det är där som jag ser de stora problemen.</textBlock>
    <textBlock id="i-9aef1bf2b36f8d17">Och Erik Åsbrink har ännu inte svarat på den frågan.</textBlock>
    <textBlock id="i-06549bb57d0a099b">När det gäller folkomröstning har jag tidigare sagt att vi inte tänker aktualisera ett svenskt inträde i</textBlock>
    <textBlock id="i-66783dc483a8c672">EMU. Om någon skulle göra detta under nästa mandatperiod, då är min slutsats att det krävs en folkomröstning. Men kristdemokraterna kommer inte att ta ett sådant initiativ.</textBlock>
  </contentBlock>
  <contentBlock page="0" id="i-382c3b2aa18329fd">
    <textBlock id="i-a41a1e8defeddc11">Anf.  159  Finansminister ERIK</textBlock>
    <textBlock id="i-fc052a0322625fee">ÅSBRINK (s):</textBlock>
    <textBlock id="i-e3230a87f91f292e">Herr talman! Mats Odell trasslar till det litet för sig i argumentationen. Han säger att vi socialdemokrater skulle åberopa EMU som något slags förevändning för att genomföra obehagliga strukturreformer. Men vi har faktiskt sagt att vi inte skall gå in i</textBlock>
    <textBlock id="i-7545fdf87fd32b1a">EMU vid starten. Vi håller dörren öppen för ett eventuellt senare inträde, men vi går inte med från starten. Därför är det obegripligt att påstå att vi skulle använda EMU som en murbräcka för att genomföra diverse obehagliga åtgärder. Det argumentet skall</textBlock>
    <textBlock id="i-aa68f7a96e6d80fb">Mats Odell använda mot Lars Tobisson och Carl B</textBlock>
    <textBlock id="i-7d91d97aa27777b1">Hamilton. Det är ju de som går på den linjen.</textBlock>
    <textBlock id="i-95e61b0db9a69eea">Jag sade ju - om Mats Odell hade lyssnat - att ni i de tre partierna är överens om beskrivningen av de allsköns besvärliga strukturproblemen i Sverige, men ni drar diametralt motsatta slutsatser av dessa. För två partier är strukturproblemen en anledning att gå in i</textBlock>
    <textBlock id="i-60a0dbab64c02342">EMU, och för det tredje partiet, Kristdemokraterna, är det en anledning att inte gå in i EMU. Det skall bli intressant att se hur ni skall klara ut logiken i detta.</textBlock>
    <textBlock id="i-1f3dae8a7e690096">Jag bara konstaterar att utifrån samma verklighetsbeskrivning hamnar ni i totalt motsatta slutsatser. Så är det ju faktiskt. Vi kunde tidigare i dag åhöra ett replikskifte i kammaren om just denna fråga. Men min verklighetsbeskrivning är en annan.</textBlock>
    <textBlock id="i-17b8f3cecdacb8ba">Mycket av det som i vardagligt tal slarvigt kallas för strukturproblem är sådant som vi har åtgärdat genom sanering av statsfinanserna, genom att få ned inflationen och genom att återskapa förtroendet för svensk ekonomi. Redan detta skapar en oerhörd potential för tillväxt och ökad sysselsättning. Sedan har vi genomfört en hel del av det som med ett diffust ord kallas för strukturreformer, ibland i samarbete med t.o.m. Mats Odells parti, ibland på egen hand. Jag har inte sagt att vi har gjort färdigt allt det som vi skall göra. Vi kommer att fortsätta reformeringen och förstärkningen av svensk ekonomi, även om vi står utanför valutaunionen.</textBlock>
  </contentBlock>
  <contentBlock page="0" id="i-5489cf2682eeddc8">
    <textBlock id="i-4e3ba1778ecd7fa8">Anf.  160  ROY OTTOSSON (mp) replik:</textBlock>
    <textBlock id="i-fbf2cbe4647c5875">Herr talman! Finansministern sade att regeringen anser att frågan om svenskt medlemskap i EMU skall underställas svenska folket för prövning. Ett antal partier här kommer att driva EMU-frågan under 1998</textBlock>
    <textBlock id="i-d6b0a47421c3f9bb">års valrörelse. Frågan kommer alltså att underställas svenska folket för prövning, om man skall vara strikt.</textBlock>
    <textBlock id="i-22090a45cd3c7e57">Betyder det att den socialdemokratiska regeringen -</textBlock>
    <textBlock id="i-3b7f2af9e87f675a">om den sitter kvar under nästa valperiod - är beredd att gå in i EMU, med hänvisning till att frågan underställs svenska folket för prövning vid 1998 års val?</textBlock>
  </contentBlock>
  <contentBlock page="0" id="i-c7a9c44acbbcbdfe">
    <textBlock id="i-40949161b12a10ba">Finansministern har här talat om långtgående, genomgripande konsekvenser och om ett oåterkalleligt beslut osv., men han talar inte riktigt om vilka dessa konsekvenser är. Framför allt talar han inte om vilka eventuella risker som han kan se i EMU-projektet och en svensk medverkan i detta. Det vore intressant att få dem belysta för att tränga litet djupare i debatten. Jag tycker att finansministern håller sig litet grand på ytan här och noga aktar sig för att gå in på sakfrågorna som ligger under.</textBlock>
  </contentBlock>
  <contentBlock page="0" id="i-05dd37e09e2627c2">
    <textBlock id="i-20c22f4bcba7b8a7">Anf.  161  Finansminister ERIK</textBlock>
    <textBlock id="i-d3e34c051e348c86">ÅSBRINK (s):</textBlock>
    <textBlock id="i-37859e9d9c5e96d1">Herr talman! Om det nu är så att några partier öppet söker ett mandat i valrörelsen inför 1998 års val och vi sedan fortsatt kommer att ha en socialdemokratisk regering, skulle vi då ta den omständigheten som förevändning för att föra in Sverige i valutaunionen? Svaret är naturligtvis nej.</textBlock>
    <textBlock id="i-ceebec84d97e3710">Det är ju fritt för vilket parti som helst att söka mandat eller inte söka mandat för den ena eller den andra uppfattningen. Vi lever i en demokrati, så det är helt i sin ordning. Om valet resulterar i att de partier som uttryckligen har sökt mandat för att föra in Sverige i valutaunionen får majoritet och bildar regering, har de väl rimligtvis också fått det mandatet. Nu betraktar jag det som en totalt osannolik situation redan av det skälet att de partier som går på ja-linjen ligger så långt ifrån en majoritet. Jag betraktar det därför som ett helt osannolikt utfall.</textBlock>
    <textBlock id="i-3ea16e58deece357">Det är självklart att vi socialdemokrater inte kommer att använda några manipulativa metoder. Vi söker inte något mandat i denna valrörelse. Om vi bildar regering kommer vi naturligtvis inte att gå in i valutaunionen. Vi har inte fått detta mandat eftersom vi inte har sökt det, utan det är först om och när vi söker mandat, inför ett val eller inför en folkomröstning, som frågan ställs på sin spets och det sedan kan bli aktuellt med ett konkret beslut.</textBlock>
    <textBlock id="i-d20d0fd3875a6b76">Risker och fördelar? Det är svårt att på denna kort tid gå igenom dem utförligt, och jag har ju tagit upp dem i en rad andra sammanhang. Det finns politiska fördelar med ett utvecklat samarbete i Europa, som jag fäster stor vikt vid. Det är klart att också valutaunionen innebär ekonomiska fördelar i form av minskade växelkursrisker och annat. Men det finns också risker, framför allt när det gäller huruvida länderna är tillräckligt homogena för att klara en gemensam penningpolitik. Detta är i ett mycket kort sammandrag några av de väsentliga fördelarna och riskerna med projektet.</textBlock>
  </contentBlock>
  <contentBlock page="0" id="i-37a74dc851cf62fe">
    <textBlock id="i-27377c7ecfd21484">Anf.  162  ROY OTTOSSON (mp):</textBlock>
    <textBlock id="i-6024652a86b75487">Herr talman! Betyder det att Socialdemokraterna inte tänker söka ett mandat i 1998 års val? Betyder det också att man tänker fortsätta att vara så här väldigt neutral och att man mörkar i EMU-frågan när frågan ställs av andra partier? Frågan kommer ju att drivas av andra partier, har vi hört under dagens debatt, på både ja- och nej-sidan. Det är ju så att praktiskt taget alla andra partier kommer att pressa Socialdemokraterna att ge besked tidigare. Därför finns naturligtvis den uppenbara risken att det blir ett besked och att det sedan blir ett mandat, men jag tolkar finansministern så att det i vart fall inte är avsikten.</textBlock>
    <textBlock id="i-39a92c8d15aa1661">Finansministern säger att man skall konstruktivt medverka till genomförandet av EMU. Vi har frågan om Riksbankens ställning aktuell på riksdagens bord, som ju är motiverad av just ett medlemskap i EMU.</textBlock>
    <textBlock id="i-f1147b0c46b43279">Annars vore det ju inte motiverat att göra de ändringarna. Vi har också detta med sysselsättningsunionen, som ju pekar mot en ökad grad av gemensam finanspolitik i EU. Är det ändå inte så att den socialdemokratiska regeringen faktiskt är på väg in i EMU, om än man backar in och tills vidare inte vill ge det definitiva beskedet?</textBlock>
  </contentBlock>
  <contentBlock page="0" id="i-20b4aa633effe45d">
    <textBlock id="i-8ce078b2844f90e0">Anf.  163  Finansminister ERIK</textBlock>
    <textBlock id="i-7f11a8fb69468c40">ÅSBRINK (s):</textBlock>
    <textBlock id="i-a52a61475e717e97">Herr talman! Det är trist med den här typen av försåtliga insinuationer och antydningar som Roy Ottosson nu gjorde, och jag har hört dem även tidigare i debatten i dag. Det är inte på det sättet. Vi har varit väldigt tydliga, och vi kommer att fortsätta att vara tydliga. Vi går inte in i valutaunionen med mindre än att frågan har underställts svenska folket för prövning.</textBlock>
    <textBlock id="i-bba51f32da8397b7">Det är den bestämda utfästelse som vi gör och som vi tänker hålla fast vid. Vi glider inte in, utan vi går in om och när vi har ett folkligt mandat för detta. Då och endast då blir detta aktuellt.</textBlock>
    <textBlock id="i-09b19fafdc2a2402">Propositionen och Riksbankens ställning är inte, som Roy Ottosson säger, förestavade av ett medlemskap i EMU. Det här är ett uttryck för förpliktelser som Sverige tog på sig i samma ögonblick som fördraget skrevs på, då vi accepterade medlemskap i den europeiska unionen eller, om man skall vara litet mer teknisk, som en följd av fas 2 i valutaunionen, som vi gick in i samma dag som vi blev medlemmar i Europeiska unionen. Vi binder oss inte på något sätt för det som vi i dagligt tal kallar inträde i valutaunionen men som mer strikt uttryckt handlar om fas 3 i valutaunionen. Vi har full handlingsfrihet där. Riksbankens ställning har ingenting med detta att göra.</textBlock>
  </contentBlock>
  <contentBlock page="0" id="i-c67a9ca1f7ca2182">
    <textBlock id="i-40796f02c9cfe684">Anf.  164  FREDRIK REINFELDT (m):</textBlock>
    <textBlock id="i-8a34e98adcfa4ef9">Herr talman! Ärade åhörare! Låt mig, trots att interpellationen ställdes den 24 oktober och jag fick svaret för drygt tre timmar sedan, ändå tacka finansministern för svaret på min interpellation, som ju var kort och kärnfullt. Det gick utifrån att socialdemokratin bara anger opinionsskälet för att stanna utanför</textBlock>
    <textBlock id="i-2b1303dce7a29044">EMU:s tredje fas. Jag skall återkomma till hur det kan tolkas på annat sätt.</textBlock>
    <textBlock id="i-87683de46c3c658c">Först och främst fick vi ett väldigt besked i just denna fråga från finansministern för bara en liten stund sedan i en replikväxling med Lars Tobisson.</textBlock>
    <textBlock id="i-4b9eeaef8989dcc5">Det är nämligen så att för detta underlag, denna opinionsyttring, duger inte SIFO. Om jag har förstått det rätt skall detta folkliga underlag testas av under Erik</textBlock>
    <textBlock id="i-82f0c70539fa086f">Åsbrinks olika resor. Det gör att man med stort intresse skulle vilja följa var i landet Erik Åsbrink befinner sig när han reser runt och vilka han träffar, eftersom det är det som är hela underlaget för vad socialdemokratin skall tycka i denna fråga.</textBlock>
    <textBlock id="i-a2570d07308917cf">Jag har varit inbjuden till socialdemokratiska möten, hör och häpna. Naturligtvis har jag även medverkat vid en hel del moderata möten och därför inte valt att ha den passiva hållningen att det finns en opinion som inte går att påverka, som det har funnits mycket av här i salen i dag, tycker jag. Låt mig säga att oavsett om uppfattningen är negativ eller positiv, är åtminstone min bestämda uppfattning att den är väldigt påverkbar. Det har gällt både vid socialdemokratiska och moderata möten som jag har varit på, för säga vad man vill om valutafrågor, men de är komplicerade.</textBlock>
    <textBlock id="i-85e317a4ae9ae852">Folk tycker inte att det här är så enkelt. Jag vet att det t.o.m. finns ärade ledamöter i den här kammaren som inte är riktigt insatta i frågan. Det återspeglar just det faktum att det är litet svårt. Om man då inte beskriver och framför allt inte talar om vad man tycker skall man inte vara förvånad om folk faktiskt tycker att det här är litet svårt att hänga med i.</textBlock>
    <textBlock id="i-16892b1c3cc19137">Jag accepterar alltså inte hela den beskrivning som har legat till grund för debatten här i dag, att det finns en fast opinion som redan har bestämt sig, är insatt i</textBlock>
    <textBlock id="i-85e1671db18be467">EMU:s tre olika faser, förstår vad skillnaden är och redan har fattat beslut. Det är en omöjlig uppfattning.</textBlock>
    <textBlock id="i-579dedb2bbb991df">Det ligger på oss att förflytta opinioner. Det ligger på oss att tala om vad vi tycker och få andra att följa efter. Jag tycker också att det är en naturlig del av den representativa demokratin att det är just vi folkvalda som sätter oss in i komplicerade frågor, berikar vårt kunnande och sedan går ut till våra väljare för att försöka vinna dem för ett ja eller ett nej. Därmed återstår den grundläggande kritik som har funnits mot ledande socialdemokrater, inte minst mot Erik Åsbrink själv, för att de inte uttalar någon åsikt. Om Erik</textBlock>
    <textBlock id="i-75b1f51ee254d5f8">Åsbrink bara förklarar ordet öppet utan att säga ett enda ord mer när han reser runt i landet skall han inte vara förvånad om han får höra alla möjliga konstiga saker.</textBlock>
    <textBlock id="i-e2dc5c85b04f1f31">Låt mig säga att det inte är så att det inte har sagts någonting från några socialdemokrater. Men det har då tyvärr varit negativa yttringar, bl.a. av utrikesministern men även en del andra.</textBlock>
    <textBlock id="i-9173b88894f5f692">Nåväl, det vore väl bra om det bara vore så. Skälet som angavs kom i den proposition som vi i dag diskuterar. Jag kan i protokollet läsa att beslutet fattades av regeringen den 2 oktober och, hör och häpna, Göran</textBlock>
    <textBlock id="i-7d5cedb3e0709c23">Persson var inte närvarande. Det kan naturligtvis ha funnits olika skäl till detta. Ett av skälen kan ha varit att han var hos Veckans Affärer för en intervju som publicerades den 20 oktober - alltså bara några få dagar senare - och intervjun gjordes säkert före regeringens beslut. Här anges helt andra skäl för att stanna utanför EMU än de som finansministern har angivit här i dag. Här handlar det enbart om en oro för att vi skall få en federativ utveckling av EMU som skall leda fram till någon sorts överbyggnad, mycket större satsningar av federativ karaktär och en samordning av finans- och skattepolitiken.</textBlock>
    <textBlock id="i-30815058b5402173">Detta, som håller statsministern sömnlös om nätterna, menar han är det stora skälet till att Sverige nu inte går in. Han säger t.o.m. att Sverige skall vänta utanför för att se utvecklingen. Han nämner år 2001 -</textBlock>
    <textBlock id="i-d49d3a1738f027a6">då vet vi om det blir en federativ utveckling av den europeiska unionen eller inte.</textBlock>
    <textBlock id="i-3ebdd56719eee249">Om detta kan man säga några saker.</textBlock>
    <textBlock id="i-921e23cea42789f4">För det första är det ett problem att vi har en regering som uppträder på ett sätt här i kammaren och i propositioner, och på ett annat sätt i tidningsintervjuer. En liten randanmärkning kan vara: Vem tror socialdemokraterna det är som läser Veckans Affärer?</textBlock>
    <textBlock id="i-318f85ac4de8de26">Om man nu vill kommunicera med sina väljare, vilket har varit väldigt viktigt för finansministern här i dag, kanske inte Veckans Affärer är just det organ man skall använda när man vill tala till socialdemokratiska gräsrötter.</textBlock>
    <textBlock id="i-d7da20fdc5c119ad">För det andra är det ett problem att detta naturligtvis förvirrar medlemmarna i den europeiska unionen. Låt mig förklara en sak. Det är inte så att det saknas översättningsresurser ute i Europa. Det är mycket enkelt att översätta denna intervju med statsministern och skicka runt den i Europa. Då kan man där ta del av den oro som Göran Persson gör sig till tolk för, och som är av helt annan karaktär än vad som anges i propositionen.</textBlock>
    <textBlock id="i-7c1f798609e152fb">För det tredje, och till sist, är detta något som förvirrar riksdagens arbete. Hur skall vi betrakta propositioner som kommer till riksdagen? Det finns en förklaring i dem, och sedan får vi läsa i tidningarnas olika artiklar att det är en helt annan som gäller. Hur skall riksdagen då kunna utöva sin kontrollmakt? Hur skall det konstitutionella systemet i Sverige fungera om regeringen hela tiden använder tekniken att tala om det verkliga skälet utanför denna kammare? Låt mig påminna om att det var Göran Persson som gjorde sig bred över att det nu var dags att skaffa sig en regering som presenterade nyheter här i riksdagen, och inte i tidningsartiklar eller på annat sätt utanför kammaren.</textBlock>
    <textBlock id="i-c63b3b06b59edeaf">Vid flera tillfällen i dag har EMU-frågan nämnts som decenniets - som Mats Odell påpekade var det också någon som tog i och sade seklets - viktigaste fråga. I den frågan får vi alltså hela beskrivningen -</textBlock>
    <textBlock id="i-dfc901319a87949f">hör och häpna - i Veckans Affärer! Det är naturligtvis helt oacceptabelt.</textBlock>
    <textBlock id="i-474ca5e350055207">Dessutom finns det ett par inkonsekvenser i hela argumenteringen. Regeringen förespråkar ett utökat överstatligt samarbete och brukar tala om att den gärna vill se ökade samordningseffekter när det gäller sysselsättningspolitiken. Samma regering har en statsminister som talar om att han faktiskt är oroad över den typen av nya, överstatliga samordnade politiska projekt. Det super-Keynes som vi ser framför oss är ju det som Persson inte gillar, men som man har drivit i olika former av konferenser som har tittat på det här frågorna.</textBlock>
    <textBlock id="i-a35c442a5f9865d1">Sammanfattningsvis tycker jag alltså att vi återigen ser en socialdemokratisk regering som har väldigt svårt att hålla en rak argumentering, om ens någon, i frågor som gäller den europeiska unionen. Det kan naturligtvis respekteras som varandes interna problem.</textBlock>
    <textBlock id="i-00d5ff45030fb14a">Det har påpekats att även andra partier har olika opinioner inom sig. Ja, så är det ju nästan alltid i alla frågor. Men då är det desto viktigare att ledande företrädare talar om varför de själva har hamnat på sin position i frågan och vad som har legat till grund för deras beslutsfattande. Nu blir det hela tiden snarare ett hemfall åt egna intressen. Man tittar hem mot det egna partiet och tänker inte på landets väl.</textBlock>
    <textBlock id="i-10478b16582cec98">Jag vill därför att finansministern svarar på detta:</textBlock>
    <textBlock id="i-5d501c2831ff1466">Hur kan det komma sig att Göran Persson har en annan förklaring än den som finansministern har givit här i dag?</textBlock>
    <textBlock id="i-4a61c53450b3023c">Märk väl att i Sören Lekbergs inledningsanförande och även i finansministerns nämndes inte ens oron för en finanspolitisk samordning. Här har bara talats opinionsundersökningar, eller i Erik Åsbrinks fall egna referenser, under hela dagen. Först nu på slutet kommer diskussionen om det som tydligen är den stora oron för socialdemokratiska makttoppar när de går och lägger sig på kvällen. Detta vill vi naturligtvis ha några kommentarer till nu.</textBlock>
  </contentBlock>
  <contentBlock page="0" id="i-806b7fef6d9e3ba8">
    <textBlock id="i-2b7c520a28b8330f">Anf.  165  FÖRSTE VICE TALMANNEN:</textBlock>
    <textBlock id="i-b8f435dca5ad5e4e">Då har finansministern och interpellanten vardera fyra plus två minuter till sitt förfogande för repliker om de så önskar.</textBlock>
  </contentBlock>
  <contentBlock page="0" id="i-a0396e2f6eb58cd1">
    <textBlock id="i-cf56e358188dc621">Anf.  166  Finansminister ERIK</textBlock>
    <textBlock id="i-8616dab9a81f78c8">ÅSBRINK (s):</textBlock>
    <textBlock id="i-59d19ea4a56e9f70">Herr talman! Jag lyssnade med stigande förundran på Fredrik Reinfeldts inlägg. Väldigt mycket handlade om en typ av detaljfrågor och griniga kommentarer till dessa. Uppriktigt sagt förstår jag inte riktigt hur de hör hemma i den här debatten.</textBlock>
    <textBlock id="i-87a4d4b274ef8a26">Ett sådant påpekande var att Göran Persson inte var närvarande när propositionen antogs den 2 oktober. Och så var det. Fredrik Reinfeldt har ingen erfarenhet av regeringsarbete, men jag kan förklara att vilka som är närvarande när det formella beslutet fattas - vilket kan ta några sekunder - trots allt inte har så förfärligt avgörande betydelse. Av avgörande betydelse är naturligtvis alla de tillfällen när den reella behandlingen av frågan görs i regeringen och i andra sammanhang. Jag kan försäkra att Göran Persson har deltagit och i högsta grad varit aktiv vid många sådana tillfällen. Det där var alltså en rätt meningslös kommentar.</textBlock>
    <textBlock id="i-5f94f657390ca405">Fredrik Reinfeldt hävdar att det är olämpligt att använda intervjuer i Veckans Affärer för att kommunicera med det socialdemokratiska fotfolket. Ingen har påstått att just denna intervju var det avgörande inslaget i kommunikationen med partifolket. Men det må väl vara tillåtet för statsministern och andra att låta sig intervjuas i Veckans Affärer och att även uttala sig om EMU-frågan?</textBlock>
    <textBlock id="i-c6638c51a24d774c">Fredrik Reinfeldt undrade och ställde en fråga om ifall regeringen känner till att EU har översättningsresurser. Jag kan försäkra att när vi i regeringen kommunicerar i skrift och tal är vi i hög grad medvetna om att vad vi säger och gör studeras både i Sverige och i utlandet. De som tror att vi i regeringen inbillar oss att det går att föra ett slags politik och ett slags kommunikation i Sverige och en annan utanför landet underskattar våra insikter om möjligheterna att kommunicera över gränserna. Det är naturligtvis omöjligt att göra en sådan distinktion. Varje försök skulle ju misslyckas och avslöjas tämligen omgående. Det är naturligtvis en fabel och ingenting annat att tro att vi gör den typen av uppdelningar.</textBlock>
    <textBlock id="i-11c87b7d3e8bb093">Även om den här intervjun var viktig tror jag inte att statsministern ansåg att den var det avgörande inlägget i EMU-debatten, vare sig från hans sida eller generellt sett. Det togs upp en del intressanta frågeställningar där. Mycket annat har presenterats i andra sammanhang. Allting har vi inte kunnat beröra i debatten här i dag - det kan jag hålla med om.</textBlock>
    <textBlock id="i-69393a36c03e942a">Det som jag utöver detta vill kommentera i Fredrik Reinfeldts inlägg är hur vi ser på opinionen och opinionsbildningen. Även här slår han in öppna dörrar. Jag har inte sagt - och mig veterligt ingen annan heller - att opinionen är fast och opåverkbar. Tvärtom förde jag ett resonemang kring vad opinionen beror på och hur den kan komma att förändras. Det blir givetvis spekulationer när vi talar om framtiden. Jag är i allra högsta grad medveten om att opinionen är påverkbar. Den kan förändras, och det är fullt legitimt att driva opinionsbildning.</textBlock>
    <textBlock id="i-a50d5b3700882b4c">På de möten jag har varit ute på i landet har jag varit mycket aktiv i EMU-frågan och utförligt gått in på fördelar och nackdelar med EMU. Jag noterar att även Fredrik Reinfeldt uppenbarligen varit aktiv. Han åberopar sitt intensiva opinionsbildningsarbete. Jag får väl konstatera att trots dessa intensiva ansträngningar från Fredrik Reinfeldt har den svenska opinionen inte utvecklats ett enda dugg i mer EMU-positiv riktning.</textBlock>
  </contentBlock>
  <contentBlock page="0" id="i-dddd990faa410819">
    <textBlock id="i-16f8d05a3b462f40">Anf.  167  FREDRIK REINFELDT (m):</textBlock>
    <textBlock id="i-8a9585070a6a65fc">Herr talman! Inledningsvis konstaterar jag att Erik</textBlock>
    <textBlock id="i-3becd98ebd6ebb43">Åsbrink underskattar hur mycket mer jag och andra kommer att resa och förhoppningsvis kunna påverka opinionen.</textBlock>
    <textBlock id="i-92a7407b33581808">Erik Åsbrink missar poängen. Han har här i dag sagt att skälet är opinionen - det står i propositionen och det har givits som svar på min interpellation.</textBlock>
    <textBlock id="i-fd2c9b157ece3a19">Finansministern har också angivit att SIFO inte duger som avmätare av opinionen, utan han hänvisar till sina egna erfarenheter och sin goda förankring i den egna rörelsen. Detta gör det litet komplicerat - det måste</textBlock>
    <textBlock id="i-1ae8c6bf57739d80">Erik Åsbrink förstå - för oss som vill ha in Sverige i</textBlock>
    <textBlock id="i-41e79b2252d7d323">EMU. När de opinionsyttringar som avläses under</textBlock>
    <textBlock id="i-a36ddd0017542bc8">Erik Åsbrinks resor anges som enda skäl, eftersom</textBlock>
    <textBlock id="i-9d517b0bba8ebad0">SIFO inte duger, känns det litet tungt. I det hänseendet tycker jag att det spelar roll att man dels hänvisar till opinionen, dels inte själv anser eller tycker någonting i sakfrågan. Då blir det ännu mer komplicerat att någonsin få rätsida på opinionen oavsett om man vill att den skall gå i negativ eller positiv riktning.</textBlock>
    <textBlock id="i-6b90b2bc68674319">Intervjun i Veckans Affärer och Göran Perssons inlägg tonas ned. Det är klart att det går att göra sig lustig över att jag inte har suttit i någon regering. Men nog förstår jag att händelserna ligger oerhört nära varandra i tiden. Man fattar ett regeringsbeslut om en proposition i början av oktober, och bara två och en halv vecka senare dyker landets statsminister upp i en stor artikel med ett annat skäl. Den stora skillnaden i argumenteringen är ganska iögonenfallande.</textBlock>
    <textBlock id="i-658e7f7c90504d60">Låt mig då ställa ett par konkreta frågor när det gäller den oro som Göran Persson ger uttryck för. Det gäller bl.a. rädslan för stabilitetsrådet. Där hamnar ju statsministern i konstigt sällskap. Jag har noterat att det finns socialdemokratiska förmöten med stats- och regeringschefer före de olika toppmötena. Då antar jag att Göran Persson får begära ordet när Jospin, den franske socialistiske premiärministern, talar och säga att han håller med Helmut Kohl i den här frågan, att han inte vill ha något starkt stabilitetsråd och att han tror på en EMU-process som har en starkt gemensam valuta men ingen finanspolitisk överbyggnad.</textBlock>
    <textBlock id="i-55dce60eaf6a1d3b">Här ligger problemen i den socialistiska familjegruppen inom Europaparlamentet och Europeiska rådet.</textBlock>
    <textBlock id="i-5b326d83fb98ecbe">Finansministern har själv hänvisat flera gånger till att den tillväxt- och stabilitetspakt som bl.a. Sverige stödde tillkomsten av skulle duga som ordningsman i klassen. Det behövs ingen samordning av finanspolitiken eller någon långtgående samordning av skattepolitiken eftersom denna tillväxt- och stabilitetspakt har tillkommit. Göran Persson nämner den i förbigående, men det är märkligt att detta helt har fallit ur argumenteringen.</textBlock>
    <textBlock id="i-97b5e4f6a42963dc">Jag har ändå en känsla av att denna artikel är mycket betydelsefull. Den återspeglar en oro som finns, om än inte återgiven i denna kammare, och den är mycket preciserad. Här nämns just detta att Göran</textBlock>
    <textBlock id="i-fdef4fdc8d5a8b52">Persson anser att en bit in på nästa årtusende skall det kunna gå att se om de länder som vill ha en mer federativ inriktning, som vill ha mer av överbyggnad av det överstatliga samarbetet, är i majoritet. Om så är fallet är det ytterligare ett argument för att eventuellt senarelägga ett inträde i EMU:s tredje fas. Så tolkar jag detta.</textBlock>
    <textBlock id="i-01b25b43f11848c7">Detta har alltså uppenbarligen haft betydelse. Göran Persson är mycket specifik i intervjun. Då får finansministern ursäkta att det känns litet märkligt att detta landar i en tidningsartikel och inte i den proposition som vi i dag behandlar.</textBlock>
  </contentBlock>
  <contentBlock page="0" id="i-dd9836861b12c063">
    <textBlock id="i-8aaf4205d71ad942">Anf.  168  Finansminister ERIK</textBlock>
    <textBlock id="i-4f3980112dc4a232">ÅSBRINK (s):</textBlock>
    <textBlock id="i-8ddf8f04a807e88b">Herr talman! Låt mig först ta upp detta med att</textBlock>
    <textBlock id="i-aae5e8aede097405">SIFO inte duger. Jag har inte uttryckt mig riktigt på det sättet. Jag sade att vi inte är så beroende av SIFO</textBlock>
    <textBlock id="i-d6ac7f23913400e4">eller andra opinionsinstitut för att konstatera det som alla vittnesbörd i övrigt visar, nämligen att det inte finns något starkt folkligt stöd för att Sverige skall gå in i valutaunionen. Nu råkar det vara så att opinionsinstituten ger precis samma bild. Det är inte några motstridiga bilder här, utan de pekar i samma riktning. Det är sammantaget ett oerhört starkt vittnesbörd. Det har inte ändrats ett dugg över tiden trots att</textBlock>
    <textBlock id="i-92e5e6ddf355cd49">Fredrik Reinfeldt har varit ute och missionerat. Jag är nästan frestad att fundera på om det kan finnas ett orsakssamband i motsatt riktning att opinionen är så negativ, men jag skall inte vara så elak att jag drar den slutsatsen.</textBlock>
    <textBlock id="i-130b204b971b106d">När det gäller den här artikeln i Veckans Affärer vill jag säga att det måste vara tillåtet för landets statsminister att gå in i en diskussion. Det är precis det som ni efterlyser i andra sammanhang. Ofta har ju kritiken varit motsatsen, nämligen att vi inte tycker någonting eller säger någonting. Nu har statsministern gått ut här och i andra sammanhang och sagt någonting. Jag har gjort det själv. Jag tog upp detta i mitt tal på Bankföreningens årsmöte. Jag ställde sex frågor, som Fredrik Reinfeldt hänvisar till i interpellationen, som jag tycker är viktiga. Svaren på dem är viktiga när det gäller vårt framtida ställningstagande.</textBlock>
    <textBlock id="i-d01993e84cb46f38">Jag tänker fortsätta att föra den debatten nyanserat och peka på både fördelar och nackdelar, starkare sidor och risker, som finns i projektet. Det är inte den totalt svarta eller vita bild som en del andra gör sig till tolk för. Detta är ett svårt projekt av oerhört stor betydelse som vi skall närma oss på ett ödmjukt sätt. Det finns inga enkla entydiga svar. Jag försöker visa respekt för den uppfattningen. Jag är övertygad om att den vinner i längden.</textBlock>
  </contentBlock>
  <contentBlock page="0" id="i-67c1bf6a70073c07">
    <textBlock id="i-6dcd5900abd1f22b">Anf.  169  FREDRIK REINFELDT (m):</textBlock>
    <textBlock id="i-143b89a9926fc6f4">Herr talman! Det är naturligtvis så att statsministern är i sin fulla rätt att föra diskussioner och debatter. Men det är naturligtvis olyckligt om det görs bara några få veckor före det att riksdagen skall fatta ett mycket historiskt beslut och om riksdagen inte är det forum där diskussionen och debatten förs. Det har skett med mycket kort varsel i tidningsartiklar och, som finansministern också nämnde, även vid det årsmöte i Bankföreningen där Erik Åsbrink ställde sex frågor varav en var mycket lik det resonemang som Göran Persson har fört.</textBlock>
    <textBlock id="i-768d7f89f85781b7">Jag återkommer till den konstitutionella kontrollen och möjligheten att följa upp skäl som har angivits av regeringen och som riksdagen har att granska. Här menar jag att man har lämnat ut de viktiga skälen för att stå utanför.</textBlock>
    <textBlock id="i-41996c47cb595f86">Vi lär få anledning att återkomma till detta med det folkliga stödet. Min poäng var bara att man skall ha stor respekt för att de flesta människor tycker att detta med en gemensam valuta är mycket svårt och mycket komplicerat. Här har i dag torgförts uppfattningar om att folk skulle vara för ja eller nej redan, som om de visste exakt hur det skulle se ut.</textBlock>
    <textBlock id="i-174252e6bac1b138">Det må vara så att Åsbrink inte tror på min förmåga att få folk att stödja detta projekt, men jag vet åtminstone vad jag tycker. Jag talar åtminstone för min sak. Jag kan intyga att jag övertygar en hel del.</textBlock>
    <textBlock id="i-9f276b6f6e783ecb">Så går politisk verksamhet till för mig. Men jag noterar att vi har en ledning i det här landet som tydligen åker runt och inte säger någonting om vad de själva tycker. Då skall man inte förvånas om inte opinionen förflyttas.</textBlock>
  </contentBlock>
  <contentBlock page="0" id="i-d527f73e82dd49eb">
    <textBlock id="i-44a93d02594b370a">Anf.  170  BIRGITTA HAMBRAEUS (c):</textBlock>
    <textBlock id="i-14f537c669a725c1">Herr talman! Finansutskottet föreslår att riksdagen skall besluta att Sverige inte skall införa euron då den tredje etappen av EMU inleds. EMU:s tredje fas gäller alltså inte oss. Det är bra, men enligt min uppfattning räcker det inte. Vi bör säga nej till hela EMU.</textBlock>
    <textBlock id="i-ebcab1b33a5f352f">Alla tre faserna i EMU bör ses som en helhet, ett nyliberalt projekt som redan medfört svåra arbetslöshetsproblem i Europa.  Den strukturanpassning som</textBlock>
    <textBlock id="i-f617ecd661934b88">Internationella valutafonden påtvingar skuldtyngda uländer med katastrofala följder skall nu genomföras också hos oss.</textBlock>
    <textBlock id="i-3c99d094928de1e6">Jag anser att även beslut som fattats i Sverige på grund av fas 1 och 2 i EMU kan behöva upphävas om de hindrar oss från att utveckla vår ekonomi på bästa sätt.</textBlock>
    <textBlock id="i-d3965ece1af26db9">Självfallet är vi "juridiskt" bundna av dessa, men juridiskt är vi också bundna av fas 3 som vi nu säger nej till. Lika väl som denna juridiska bundenhet till fas 3 inte hindrar oss från att självständigt fatta beslut här i riksdagen, lika väl måste vi kunna ha rätt att bedöma vilka EU-krav som skall gälla i vårt land när det gäller fas 1 och 2.</textBlock>
    <textBlock id="i-bf2f65948e066f93">Enligt EMU:s bestämmelser skall de länder som inte får komma med i fas 3 därför att deras ekonomi inte motsvarar EU:s krav, likväl underställas EMU.</textBlock>
    <textBlock id="i-e44777ab2afd3687">Rådet och kommissionen skall övervaka deras ekonomi och på allt sätt hjälpa dem att kunna komma med i valutaunionen. Detta är rimligt för länder som vill men inte kan. Men det är inte rimligt för ett land som Sverige som kan men inte vill.</textBlock>
    <textBlock id="i-b48cf9f38384688a">Sverige måste försöka hävda sin suveränitet och rätten att bestämma i egna angelägenheter. När vi vet att detta inte är till skada för andra länder, kan vi uppträda med ett självförtroende som jag är övertygad om kommer att väcka respekt. Om EU mot förmodan förbjuder oss att göra det vi vill, är det faktiskt viktigt att folk får detta klart för sig och kan dra slutsatser av det. De flesta människor tror att Sverige fortfarande är ett fritt land.</textBlock>
    <textBlock id="i-f239abe508f53643">Enligt min mening medför redan fas 1 och 2 i</textBlock>
    <textBlock id="i-97795d45a4a2c354">EMU olyckliga konsekvenser. Det blir allt tydligare att kapitalet inte kan bära den absoluta frihet som det får i fas 1 av EMU. Kapitalet, dvs. alla våra pengar som vi t.ex. har i banken eller hos försäkringsbolagen, gör bäst nytta i ett blandekonomiskt system med frihet inom socialt acceptabla former.</textBlock>
    <textBlock id="i-5a932a1ed0637c91">Handeln i egentlig mening blir av allt mindre betydelse för kapitalet. Den lär endast omfatta några procent av transaktionerna. Eftersom pengar kan flyttas blixtsnabbt utan hinder, är kapitalförvaltarna skyldiga sina uppdragsgivare att i varje ögonblick placera de pengar som de har ansvar för så lönsamt som möjligt, trots att det mer sällan leder till produktiva investeringar. Därför tvingas de hålla i gång de enorma kapitalflödena runt klotet. Ofta gör de omogna bedömningar av ländernas trovärdighet och anser sig ha rätt att straffa länder vars politik de inte gillar.</textBlock>
    <textBlock id="i-979cbb0f2165d4f9">Marknaden är en god tjänare men en okunnig och ansvarslös herre.</textBlock>
    <textBlock id="i-99cb98e36260db8b">Det är orimligt att staten skall vara underställd marknaden för att låna pengar, som krävs i fas 2 av</textBlock>
    <textBlock id="i-5b348a1dfd72b46e">EMU. Staten bör själv bestämma sina villkor och därmed kunna hålla räntan nere. Tidigare var banker och försäkringsbolag skyldiga genom lag att placera en del av det kapital de förvaltade i Riksbanken till den ränta som Riksbanken bestämde. Staten tog därmed i anspråk en del av kapitalutrymmet i landet till investeringar som gynnade det allmänna.</textBlock>
    <textBlock id="i-e5a3b6bc62ca721b">Kapitalets internationalisering beskrivs som en oemotståndlig kraft som inga enskilda länder kan stå emot. Jag misstänker att det i stället är tvärtom, dvs.</textBlock>
    <textBlock id="i-befeb97a8104d67c">att den enda kraft som kan tygla det internationella kapitalet just är de enskilda ländernas lagstiftning så länge dessa har en egen valuta och en egen centralbank som inte lyder kapitalet utan är underställd demokratiska beslut.</textBlock>
    <textBlock id="i-e5d12206aee85031">EMU:s konvergenskrav, som fokuserar budgetbalans, låg inflation och statsskuld, inskränker den ekonomiska politikens möjligheter och gör det svårt för den offentliga makten att leva upp till vår grundlags åläggande att trygga rätten till arbete.</textBlock>
    <textBlock id="i-8312d282d3cd660d">Monetär finansiering, som förbjuds i fas 2 av</textBlock>
    <textBlock id="i-82f8e691f51808a6">EMU, kan vara en god idé exempelvis för att finansiera stora samhällsprojekt, såsom omställningen till kretsloppssamhället. En sådan finansiering skall självfallet hållas inom de gränser som landets resurser tillåter för att undvika en alltför hög inflation.</textBlock>
    <textBlock id="i-e91c6330f2ab6cdf">Sedan 1980-talet har den nyliberala ekonomiska modellen, ekonomismen, styrt vårt land. Den har enbart inneburit problem. Bl.a. medför den en krympning av den offentliga sektorn som är en grundförutsättning för kvinnors och mäns jämlikhet i Sverige. Det är hög tid att utveckla en ekonomisk modell för 2000-talet.</textBlock>
    <textBlock id="i-67b3fe16f6fa4174">Jag har i motionen Fi203 föreslagit att regeringen skall utreda olika möjliga ekonomiska modeller, gärna tillsammans med internationell expertis, för att vårt land skall få sunda finanser. Enligt min mening är finanserna inte sunda så länge det råder arbetslöshet och så länge miljöskulden inte räknas som en realitet.</textBlock>
    <textBlock id="i-775e990674ee4627">Vi bör inte väja för att ändra de lagar vi anpassat efter någon av EMU:s faser om det behövs för att våra finanser skall bli sunda. Jag har inte fått något gensvar för denna idé i finansutskottet och inser därför att det är meningslöst att yrka bifall till min motion.</textBlock>
    <textBlock id="i-770134faca5b6e53">Herr talman! Jag kommer att i första hand rösta på</textBlock>
    <textBlock id="i-266d88fe7a7e459e">Vänsterns reservation nr 3 och därefter stödja utskottets hemställan under mom. 1 om ett nej till deltagande i valutaunionen. För övrigt kommer jag att stödja centerns reservationer.</textBlock>
  </contentBlock>
  <contentBlock page="0" id="i-dd6466bacbcc52e1">
    <textBlock id="i-868552546dde4edb">Anf.  171  PETER ERIKSSON (mp):</textBlock>
    <textBlock id="i-fc7e4d7766e5d5ce">Herr talman! Jag tänker ta upp ett par reflexioner som inte varit uppe i så stor utsträckning i den här debatten som de rimligtvis borde varit.</textBlock>
    <textBlock id="i-319381fd3014b50a">Det gäller först bakgrunden till hela den diskussion vi har i dag. Diskussionen och de beslut vi skall fatta i dag beror på vad som hände 1994 när svenska folket fick chansen att ta ställning till EU-frågan i en folkomröstning.</textBlock>
    <textBlock id="i-91f18c4eda86e0da">Partiskt taget alla ledande företrädare både för den dåvarande regeringen, oppositionen och den tidigare borgerliga regeringen sade att man inte skulle ta ställning till frågan om EMU, trots att den uppenbart låg i avtalet. Den skulle svenska riksdagen ta ställning till senare. Det innebar att vi inte fick någon debatt.</textBlock>
    <textBlock id="i-192deef464d708c0">Varje gång vi som var kritiska till ett EU-medlemskap tog upp de här frågorna möttes vi av beskedet: Det blir ingen debatt. Det här tar vi senare.</textBlock>
    <textBlock id="i-21f93aaa3bfa5c01">Det är orsaken till att vi i dag diskuterar det här som egentligen borde ha varit en huvudfråga under folkomröstningen 1994.</textBlock>
    <textBlock id="i-3eac1fbe542e8fad">Ja-sidan valde att försöka göra den folkomröstningen till en diskussion om samarbete i stället för den politiska union som det handlade om.</textBlock>
    <textBlock id="i-d473f5b370db0da6">Nu, några år senare, säger moderaterna att ett nej är uteslutet. Man vill eventuellt ha en folkomröstning med två ja-alternativ. Man säger helt klart att ett ja skall det bli. Vi skall gå in.</textBlock>
    <textBlock id="i-3d2fadb084fe6fcc">Jag tycker att det ur demokratisk synvinkel är ett tråkigt besked från moderaterna, som en gång till visar att för moderaterna är demokrati inte någon viktig fråga och en ganska dålig gren. Jag tycker att det är ett svek mot svenska folket att bete sig på det sättet.</textBlock>
    <textBlock id="i-28054ec0ccb8ffd2">Alla är överens om att EMU-frågan är en viktig fråga. Rimligtvis borde det slutligen leda till att man låter svenska folket avgöra i en folkomröstning. Om man tycker att det är ett dåligt sätt att ta beslut bör man göra det till en huvudfråga i en valrörelse och säga att det är gången när de här frågorna skall avgöras. Det är uppenbart att EMU-frågan kommer att diskuteras och vara en viktig fråga i riksdagsvalet</textBlock>
    <textBlock id="i-2a61de89d2ae6607">1998. Det finns flera saker som talar för det. Inte bara att Carl B Hamilton och Folkpartiet har haft den inställningen i dag, utan också den proposition som regeringen nyligen lagt fram om Riksbankens ställning. Där föreslår man en grundlagsändring för att möjliggöra ett medlemskap i tredje steget av valutaunionen.</textBlock>
    <textBlock id="i-2fc82d79924e3876">Den majoritet av framför allt socialdemokrater, centerpartister, folkpartister, moderater och kristdemokrater som tar det steget öppnar också för ett medlemskap under den kommande mandatperioden.</textBlock>
    <textBlock id="i-f5cdc26df123b5f3">Den riksdag som väljs 1998 kommer därmed att kunna avgöra frågan om ett medlemskap och ett deltagande i valutaunionens tredje steg.</textBlock>
    <textBlock id="i-43126d323fefd4e3">Det är solklart, tror jag, för alla som är insatta i frågan hur t.ex. Centerpartiet manipulerar och hycklar och låtsas ta upp en diskussion om sedelmonopolet medan man går med på att göra den enda förändring av grundlagen som krävs för att vi skall kunna gå med. Den enda förändring som EU och Europeiska monetära institutet kräver att Sverige skall göra går</textBlock>
    <textBlock id="i-676da7c47e209fe8">Centern med på.</textBlock>
    <textBlock id="i-737f4011a15c1afa">Socialdemokraterna kovänder mot sin tidigare ståndpunkt och antar den politik som moderaterna tidigare har bedrivit när det gäller penningpolitiken, nämligen att göra den onåbar för väljarna dels genom ett instruktionsförbud i grundlagen dels genom att ta bort möjligheterna till direkt politisk styrning genom riksbanksfullmäktige.</textBlock>
    <textBlock id="i-3c06057533ae05ff">En nyhet i dagens debatt har varit bl.a. Carl B</textBlock>
    <textBlock id="i-2c58e7c2d9cbd2ac">Hamiltons nya och oanade förmåga att nu kunna räkna ut, praktiskt taget på kronan när, hur mycket varje hushåll vinner på att gå in i valutaunionen. Jag tror för min del att det vore lika lätt att räkna ut hur mycket varje hushåll förlorar. Det hela handlar ju om gissningar och antaganden som varken Carl B Hamilton, jag eller någon annan i dag kan ta större ansvar för än att det är just gissningar eller möjligen någon form av uträkningar som bygger på antaganden som man måste göra politiska bedömningar kring.</textBlock>
    <textBlock id="i-dd61c6505b74b297">När det gäller Carl B Hamiltons intressanta inlägg angående Schweiz skulle jag vilja ha en ytterligare förklaring. Vad menade Carl B Hamilton när han nämnde att Schweiz high-tech-näringsliv berodde på att man har en flytande växelkurs? Kan Carl B Hamilton utveckla det resonemanget? Det borde väl i så fall gälla praktiskt taget varje land i Västeuropa.</textBlock>
  </contentBlock>
  <contentBlock page="0" id="i-1dcca867c19be611">
    <textBlock id="i-35d298ae8bb4cc19">Anf.  172  CARL B HAMILTON (fp):</textBlock>
    <textBlock id="i-05b31e43f496a340">Herr talman! På kronan när, sade talaren nyss. Det kan man tycka är litet konstigt när jag gav ett intervall på mellan 4 000 och 7 000 kronor. Det är påtagligt att</textBlock>
    <textBlock id="i-98d6be9fe379f625">Peter Eriksson har en något lättsinnig inställning till ekonomi om han tycker att ett intervall på 3 000 kronor är på kronan när.</textBlock>
    <textBlock id="i-b577807d388a9030">Schweiz har helt enkelt en mycket varierande växelkurs. Det gör det väldigt svårt för producenter av standardvaror, som är mycket priskänsliga, att klara en varierande växelkurs. Det driver industristrukturen mot produktion av varor som är mindre priskänsliga, såsom läkemedel och annat.</textBlock>
    <textBlock id="i-9f5289d5e5e0a351">Jag begärde ordet framför allt för att skingra myten, som ständigt upprepas, om vad som sades och inte sades i ja-kampanjen. I det svenska anförandet vid öppnandet av förhandlingarna om medlemskap den 1 februari 1993 framhöll den dåvarande Europaministern både en stark avsiktsförklaring, nämligen: "Sverige vill delta i den framväxande ekonomiska och monetära unionen EMU" och att "Ett slutligt svenskt ställningstagande avseende övergången från den andra till den tredje fasen kommer att göras i ljuset av den fortsatta utvecklingen och i enlighet med bestämmelserna i fördraget."</textBlock>
    <textBlock id="i-6fc05c5904ad9b9f">Detta har jag dessutom skrivit i ett kapitel som heter Måste Sverige gå med i EMU? Det vore väl skönt om vi kunde lägga denna statsrättsliga diskussion till handlingarna.</textBlock>
  </contentBlock>
  <contentBlock page="0" id="i-b11b5623993fbebe">
    <textBlock id="i-f6a6b7afb3665f09">Anf.  173  PETER ERIKSSON (mp):</textBlock>
    <textBlock id="i-53bc053b73a5c03f">Herr talman! Jag håller helt med om att det finns finstilt i fördraget, men det var inte det som Ingvar</textBlock>
    <textBlock id="i-a49c19eb203ca749">Carlsson, Ulf Dinkelspiel, Carl Bildt och Mats Hellström sade till svenska folket i de viktiga debatterna i</textBlock>
    <textBlock id="i-e43e8259088e8995">TV, ute på stan eller runt om i landet. Det besked som man då gav var helt solklart: Det här är en fråga som vi inte tar ställning till nu, utan det är en fråga som skall komma upp betydligt senare.</textBlock>
    <textBlock id="i-da53ec04e66e3150">Jag tror att Carl B Hamilton har väldigt svårt att komma ifrån att denna beskrivning faktiskt är i enlighet med sanningen, även om Carl B Hamilton någon gång har skrivit någonting annat.</textBlock>
    <textBlock id="i-db826d14872a8970">Den uträkning som Carl B Hamilton dristade sig till att göra  gällde inte bara kronorna, utan han kunde t.o.m. på tiondelen när säga hur mycket vi skulle tjäna räntemässigt på att gå in i valutaunionen. Jag tycker att den typen av ganska vilda fantasier om hur verkligheten kommer att arta sig är ganska märkliga. Man kan åberopa risker, och jag tycker att stora risker är förenade med valutaunionen, men man kan inte säga att den kommer att ge 0,6-1,3 % lägre ränta. Det är struntprat, Carl B Hamilton. Likadant är det med de tusentals kronor som hushållen skulle tjäna.</textBlock>
  </contentBlock>
  <contentBlock page="0" id="i-03212c3e958aa2d2">
    <textBlock id="i-f75f1232cef3a127">Anf.  174  CARL B HAMILTON (fp):</textBlock>
    <textBlock id="i-6d641ef2294912a3">Herr talman! Det var inte fördraget som jag läste upp utan en text som återfinns i EU-propositionen.</textBlock>
    <textBlock id="i-143734c65c8591b5">Den lästes upp flera gånger från denna talarstol av regeringsledamöter. Denna text var framförhandlad mellan å ena sidan företrädare för den dåvarande oppositionen, Ingvar Carlsson och Jan O. Karlsson, och å andra sidan Anne Wibble och jag själv. Även</textBlock>
    <textBlock id="i-56dd03ccd029c806">Ulf Dinkelspiel var självklart med i detta. Det var inte någonting som hade hittats på någonstans utanför landet.</textBlock>
    <textBlock id="i-899fd64de4fa580a">Detta var väldigt välbekant och återgavs i alla medier. Det var fullständigt glasklart, och innebörden är precis vad jag sagt: dels en avsiktsförklaring att agera i enlighet med fördraget, dels en deklaration att det i sista hand är Sveriges riksdag som beslutar.</textBlock>
    <textBlock id="i-9d15743e2ce01980">Problemet är att den första delen av detta uttalande, nämligen om att agera enligt Maastrichtfördraget, numera alltid glöms bort.</textBlock>
  </contentBlock>
  <contentBlock page="0" id="i-c5695b451fceeb54">
    <textBlock id="i-6558a5e8087d117f">Anf.  175  PETER ERIKSSON (mp):</textBlock>
    <textBlock id="i-c3268b32b1f182dc">Herr talman! Jag tycker att det intressanta egentligen är om Carl B Hamilton gör samma tolkning som den som Tobisson tidigare gjorde, nämligen att om vi skall ha en folkomröstning skall den innefatta två jasidor. Sverige kan i praktiken inte säga nej. Gör Folkpartiet samma bedömning, att de riksdagsbeslut som vi skall ta egentligen bara handlar om tidpunkten för när vi skall gå in i valutaunionen, tycker jag att också</textBlock>
    <textBlock id="i-3fe2bc7fcba0e9ca">Folkpartiet står bakom det svek mot svenska folket som jag talar om. Jag hoppas ju att Folkpartiet håller fanan litet högre i demokratifrågor och är berett att säga nej, dvs. göra det som uppfattas som ett fördragsbrott.</textBlock>
  </contentBlock>
  <contentBlock page="0" id="i-6f64afd333719494">
    <textBlock id="i-d05a44b330f8b053">Anf.  176  AXEL ANDERSSON (s):</textBlock>
    <textBlock id="i-97ae22e562a7df7b">Herr talman! Om drygt ett år inleds en ny fas i det europeiska samarbetet. En majoritet av EU:s medlemsstater - som det ser ut i dag 11 av 15 - går då samman och bildar den ekonomiska och monetära unionen, EMU.</textBlock>
    <textBlock id="i-5a885aa93226d317">Sverige kommer, om riksdagen väljer att följa propositionen och finansutskottets förslag, att säga nej till ett svenskt EMU-medlemskap från starten 1999.</textBlock>
    <textBlock id="i-44e6ce9a9fa5ac19">Det främsta argumentet för denna avvaktande hållning är demokratiskt - riksdagen kan och skall i den här för Sverige så stora frågan inte fatta ett beslut som i vart fall just nu går tvärtemot uppfattningen hos en majoritet av Sveriges befolkning. Herr talman! Jag ställer upp bakom det argumentet och stödjer därmed också det förslag som finansutskottet nu lagt på riksdagens bord.</textBlock>
    <textBlock id="i-22ef6a371176fc22">Men det förhållandet att Sverige inte går med i</textBlock>
    <textBlock id="i-612dacaf87cbfde3">EMU från start betyder inte, herr talman, att EMU</textBlock>
    <textBlock id="i-6ccf81cf512f9f78">och dess framtid är ointressant eller saknar betydelse för oss svenskar. Propositionen är i det här avseendet mycket tydlig: "EMU är ett mycket viktigt projekt för</textBlock>
    <textBlock id="i-4fc09cb83e30b9a7">EU och dess medlemsstater. Det finns en stark politisk vilja att förverkliga valutaunionen. Sverige har ett betydande intresse av att EMU lyckas." Detta upprepas i finansutskottets betänkande, och finansministern har dessutom i dag muntligt framfört precis samma sak.</textBlock>
    <textBlock id="i-0b70c491759d7c42">EMU är ekonomiskt viktigt. Ett misslyckande skulle få ekonomiska konsekvenser för hela Europa, vilka självklart skulle påverka också Sverige och svensk politik, oavsett om vi är med i EMU eller inte.</textBlock>
    <textBlock id="i-0777d426fa37c272">Men EMU är framför allt politiskt viktigt. Ett misslyckande skulle försätta hela Europasamarbetet i kris. Ytterligare framsteg skulle bli utomordentligt svåra att uppnå, oavsett om det gäller handel, miljöfrågor eller gemensamma tag mot arbetslösheten. Den för oss så viktiga östutvidgningen av EU skulle förmodligen skjutas långt in i en osäker framtid, med allt vad det skulle innebära av säkerhetspolitisk osäkerhet och ekonomisk-politisk stagnation och tillbakagång.</textBlock>
    <textBlock id="i-d6b78aa81bf05abc">Att EMU lyckas är alltså i hög grad viktigt både för Europa som helhet och för Sverige.</textBlock>
    <textBlock id="i-8701351b1f1f97fb">Herr talman! Som jag tidigare sade är finansutskottets och för den delen också propositionens avvaktande hållning visavi ett svenskt deltagande i</textBlock>
    <textBlock id="i-5c294b56ef116d39">EMU betingad av den ringa uppslutning kring projektet som i dag finns i den svenska befolkningen.</textBlock>
    <textBlock id="i-413df381e04acf42">Men, herr talman, om det nu är så som både finansutskottet och regeringen säger, att det är viktigt för Sverige att EMU blir ett lyckat projekt, varför då snåla så med de mer positiva argumenten? För det finns sådana. Om folkmajoritetens avvaktande hållning till EMU skall kunna ändras, måste sakskälen för lyftas fram.</textBlock>
    <textBlock id="i-5482dcf47fc8dc86">Jag har efter måttet av min förmåga försökt sätta mig in i EMU-frågans komplexitet under de år av 90-</textBlock>
    <textBlock id="i-88b333e0bd9e49a9">talet när frågan har varit aktuell, från Maastricht och fram till nu. Jag är för min del övertygad om att EMU</textBlock>
    <textBlock id="i-8ac37d398a9bab9b">är viktigt för oss. Jag har främst tre skäl för detta:</textBlock>
    <textBlock id="i-32076b72189f6c99">1.  EMU kommer att bilda en gemensam, stark och stabil ekonomisk plattform i EU, och det är en förutsättning för en framgångsrik utvidgning av</textBlock>
    <textBlock id="i-56bab3aa6de0badb">EU inom överskådlig tid.</textBlock>
    <textBlock id="i-ad43df81a83f607a">2.  En gemensam, stark och stabil ekonomisk plattform är nödvändig för att lösa de stora och kostsamma gemensamma problemen i Europa, inte minst miljöproblemen.</textBlock>
    <textBlock id="i-4388a3fc9d775ebe">3.  En gemensam, stark och stabil ekonomisk plattform i EU är avgörande för att återerövra nödvändigt politiskt inflytande över kapital och marknad.</textBlock>
    <textBlock id="i-aadd38b51f841dfc">Detta är för en socialdemokrat inte det minst viktiga argumentet.</textBlock>
    <textBlock id="i-20a48d274ac657a4">Uppräkningen skulle kunna göras längre, men jag skall stanna här.</textBlock>
    <textBlock id="i-52e5f741bd70e66f">Herr talman! Jag tycker att det är hög tid att i debatten i frågan om Sverige skall vara med i EMU eller inte placera in projektet där det hör hemma, som en trots många brister ändå gemensam ekonomisk plattform, vilken jag anser är nödvändig för möjligheterna att lösa stora gemensamma uppgifter - alla de utmaningar som Europa står inför under nästa århundrade</textBlock>
    <textBlock id="i-26c913afb3ce4cdc">- till gagn för framtida generationer i denna del av världen.</textBlock>
    <textBlock id="i-fb700f9a5c1ce816">Herr talman! Verkligheten runt omkring oss förändras. Vi kan debattera i lugn och avskildhet i denna kammare, men samtidigt förändras verkligheten. De år som gått medan EMU har diskuterats gör att vi i dag lever i en annan värld än vad vi gjorde när man beslutade om Maastrichtavtalet. Vi skall övertyga en majoritet av Sveriges befolkning om det riktiga i att</textBlock>
    <textBlock id="i-fda3a3437641891a">Sverige skall vara med i främsta ledet och arbeta för ett bättre Europa i framtiden. Det är en stor och viktig uppgift.</textBlock>
    <textBlock id="i-71f06db6f9e0af33">Sverige, som i övriga sammanhang är ett framträdande internationellt land med stor respekt från andra i olika internationella frågor, bör inta sin plats i främsta ledet som aktiv medlem i EMU och vara med och forma framtidens Europa. Tack, herr talman!</textBlock>
  </contentBlock>
  <contentBlock page="0" id="i-e16f1e3bd02dffe4">
    <textBlock id="i-8f3c091bad928280">I detta anförande instämde Catarina Rönnung och</textBlock>
    <textBlock id="i-d2ed0ba7eabde434">Birgitta Johansson (båda s).</textBlock>
  </contentBlock>
  <contentBlock page="0" id="i-96a56f812a45f075">
    <textBlock id="i-ea3f8d4914d87267">Anf.  177  STEN TOLGFORS (m):</textBlock>
    <textBlock id="i-84d99349e02b70d0">Herr talman! Den gemensamma valutan ses i snart sagt alla EU-länder som central för att öka tillväxten och sänka arbetslösheten. Den är en förutsättning för en i reell mening gemensam marknad, som i sin tur är nödvändig för att öka Europas konkurrenskraft. Detta är en av orsakerna till att det samlade företagandet i</textBlock>
    <textBlock id="i-71bd75bdb6f2c83a">Sverige och Europa är för den gemensamma valutan.</textBlock>
    <textBlock id="i-0097cc9446089fd8">I resolutionen om tillväxt och sysselsättning från toppmötet i Amsterdam sade EU:s stats- och regeringschefer: "EMU samt stabilitets- och tillväxtpakten kommer att stärka den inre marknaden och främja en icke-inflationsdrivande, makroekonomisk miljö med låga räntor, och därigenom kommer förutsättningarna för ekonomisk tillväxt och fler arbetstillfällen att öka".</textBlock>
    <textBlock id="i-cc1879d42a7aa122">Detta har alltså regeringen ställt sig bakom, men utan minsta avsikt att efterkomma rekommendationen.</textBlock>
    <textBlock id="i-b31d068b56925ea2">Det gör att bilden av en regering som bedriver en utrikespolitik i Sverige och en annan utomlands bekräftas.</textBlock>
    <textBlock id="i-b71c933e28f41342">Att Sverige hamnar utanför euroområdet från början beror entydigt på bristande ledarskap från regeringens sida. Skälet för utanförstående uppges vara att folkligt stöd för tidigt EMU-medlemskap saknas.</textBlock>
    <textBlock id="i-6117732caefff9ce">I stället för att aktivt ta ställning för medlemskap har regeringen valt att vänta och se vart vindarna blåser. Jag instämmer i Fredrik Reinfeldts tidigare resonemang. Om inte landets regering klarar att bilda sig en uppfattning och driva den eller knappt ens vill delta i debatten om för- och nackdelar är det svårt att begära att svenska folket tydligt skall kunna ta ställning.</textBlock>
    <textBlock id="i-a2833fd3866c7018">Kritiken mot regeringens bristande ledarskap kommer dock inte bara från oss moderater här i riksdagen utan delas av många svenska och utländska socialdemokrater.</textBlock>
    <textBlock id="i-163de90a0888a9ec">Tidigare har Kjell-Olof Feldt kritiserat att statsoch finansministrarna inte gav besked om vad de stod.</textBlock>
    <textBlock id="i-d9326808d8e54f0a">Nyligen sade den finske socialdemokraten Paavo</textBlock>
    <textBlock id="i-e4c7f5a3f5bca610">Lipponen sig vara chockerad över de svenska socialdemokraternas splittring i EU-frågan. "Svenskarna har inte bestämt sig för om de är med i EU eller ej"</textBlock>
    <textBlock id="i-21d67af432861c11">sade Lipponen, som ansåg att EMU behövs för att lösa Europas problem.</textBlock>
    <textBlock id="i-5d384ff51208fb4f">Han fortsatte: "Jag har svårt att förstå de andra nordiska socialdemokratiska partiernas kritiska inställning till EMU." Vidare sade han: "Vi borde tillsammans vara med och påverka projektet i rätt riktning."</textBlock>
    <textBlock id="i-5a6b190751252d93">Man ser över huvud taget en stor skillnad i hur</textBlock>
    <textBlock id="i-9c07f5c0862ed5a3">EU-medlemskapet förvaltas i Sverige respektive Finland. När Finland tar för sig och är delaktigt är Sverige avvaktande och sitter vid sidan av.</textBlock>
    <textBlock id="i-4d3279da1df00169">I samband med det i EU nyligen avhållna toppmötet om sysselsättningen sade statsminister Göran Persson följande med avseende på EMU: "Jag tror att opinionen kommer att förbättras när den ekonomiska situationen gör det."</textBlock>
    <textBlock id="i-3d7fb05c7af7f77c">Förbättras, sade Göran Persson, och syftade på att opinionen skulle bli mer positiv. Vad innebär då detta? Att Göran Persson egentligen är för ett svenskt</textBlock>
    <textBlock id="i-393716633d917337">EMU-medlemskap och ser fördelarna? Borde han då inte vara beredd att tala för ett medlemskap? Som finansminister var Persson positiv, som statsminister har han passat. Jag tror det är dags för statsministern att ge besked om sin egen uppfattning i den här frågan.</textBlock>
    <textBlock id="i-ea18e75c218aeaed">Genom att Sverige ställs vid sidan av EMU:s tredje fas förlorar Sverige i inflytande, både vad gäller EMU-relaterade frågor och övriga EU-frågor.</textBlock>
    <textBlock id="i-136f40b767e74952">EMU-frågan är inte i första hand ett internt socialdemokratiskt partiproblem där man skall överbrygga splittring utan ett strategiskt, ekonomiskt och politiskt vägval för Sverige.</textBlock>
    <textBlock id="i-acc7e7d0b459b49b">Regeringen har krävt att få inflytande över EMU-</textBlock>
    <textBlock id="i-95b2d79d6ff20f5e">relaterade frågor, trots att man placerar Sverige utanför den gemensamma valutan. Nu visar det sig att detta inte går vägen. De länder som eftersträvar fullt medlemskap i EMU har ingen som helst anledning att ge inflytande till ett land som inte har fördragsmässig rätt att stå utanför, som enligt egen utsago klarar de ekonomiska kraven, men som ändå väljer utanförståendeskapet.</textBlock>
    <textBlock id="i-6244fd0a8a6f53bb">Ingenting kan dölja att Sverige förlorar inflytande genom utanförståendet. Erik Åsbrink har själv sagt att</textBlock>
    <textBlock id="i-c2702db9d286fece">EU:s finansministermöten kommer att bli "skäligen innehållslösa tillställningar" när besluten i realiteten fattas av euroländerna i Euro-X, där Sverige inte kommer att vara med. Vi kommer troligtvis inte ens att vara observatörer på grund av att vi i Sverige inte har EMU-medlemskap som mål ens på sikt, vilket är ett grundkrav.</textBlock>
    <textBlock id="i-57299fd39db1d0eb">Sveriges europeiska engagemang betraktas med tveksamhet av många politiker i EU-länderna. Något som man erfar ganska snabbt när man besöker Europaparlamentet. I all synnerhet gäller detta eftersom regeringen tidigare hänvisat till att man vill avvakta med medlemskap till dess man ser att EMU fullt ut fungerar. Det var ju detta - vid sidan av opinionsskälet - som regeringen angav som skäl när den presenterade sin linje för utanförstående. EMU var enligt statsministern "skakigt och osäkert". Med andra ord sade Göran Persson: Låt någon annan få bygga det europeiska samarbetet. Låt någon annan ta risker, om de finns. Sverige går med när det är färdigt och politiskt riskfritt.</textBlock>
    <textBlock id="i-60d3ca6d0967240e">Det förstärker bilden bland europeiska politiker av</textBlock>
    <textBlock id="i-3c27d7a775e1fd84">Sverige, eller rättare sagt den socialdemokrateriska regeringen, som en Europasamarbetets fripassagerare som vill vara med när det finns fördelar men som inte vill bidra till utvecklingen.</textBlock>
    <textBlock id="i-af2c38cfcb57b407">Medlemskap i EMU:s tredje steg är någoting som i snart sagt hela övriga Europa anses eftersträvansvärt.</textBlock>
    <textBlock id="i-6cee3f57a7ee6a14">Länder anstränger sig för att få vara med. Ingen kan, vill eller kommer att tvinga Sverige in i EMU:s tredje steg. Men ett nej till euron är knappast förenligt med anslutningsfördraget. Vi har inte som Danmark eller</textBlock>
    <textBlock id="i-94be681bece89a18">Storbritannien en formell rätt enligt fördraget att ställa oss utanför euroområdet.</textBlock>
    <textBlock id="i-d10a338568092905">Vi moderater klargjorde tydligt under folkomröstningen att anslutningsavtalet också innefattade</textBlock>
    <textBlock id="i-ff822840c71f49c4">EMU:s alla steg. Sverige har dock till inträdesavtalet i</textBlock>
    <textBlock id="i-931b53db0ebee9ec">EU fogat en deklaration att riksdagen skall fatta beslutet när Sverige skall gå med i EMU.</textBlock>
    <textBlock id="i-e1107cbc6a76a094">Likväl är det anmärkningsvärt att Socialdemokraterna inte sagt hela sanningen om vår handlingsfrihet i</textBlock>
    <textBlock id="i-5ea2d71af3dab3c3">EMU-frågan. I folkomröstningskampanjen gav man intryck av att EMU var en från EU-medlemskapet helt separerad fråga och att vi lugnt kunde ta ställning vid ett senare tillfälle.</textBlock>
    <textBlock id="i-a3bf51b56248ba8e">Så är det inte. Formellt har Sverige anslutit sig till</textBlock>
    <textBlock id="i-b51230cc1f9f0eb3">Maastrichtfördraget, inklusive delen om EMU. Där framgår att de länder som kvalar in blir med i euroområdet från starten. Även om ingen kommer att tvinga oss med är detta ett faktum.</textBlock>
    <textBlock id="i-ad6d3a34cc179fa0">Jag såg i en notis - jag tror att det var från TT -</textBlock>
    <textBlock id="i-ca4fabe6c2455be6">att Erik Åsbrink hävdade at det var ett fördragsbrott att bilda Euro-X-råd utan att låta Sverige vara med.</textBlock>
    <textBlock id="i-7fa1d33343834580">Jag tycker att Erik Åsbrink mer borde bekymra sig över fördragsbrottet om Sverige säger nej och ställer sig utanför på sikt.</textBlock>
    <textBlock id="i-bb75d3280f533c62">Även om EMU-frågan varit svår och fortfarande är svår för socialdemokraterna måste de vara tydligare i pedagogiken om vad det egentligen är som gäller.</textBlock>
    <textBlock id="i-67a28cf94383c508">Regeringens vilja till utanförstående blir än mer obegripligt mot bakgrund av att regeringen själv anser att Sverige klarar de ekonomiska kraven. Det framgår ju också tydligt av betänkandet. Där står: "Regeringen anser att svensk ekonomi har nått en tillräcklig grad av styrka och varaktig stabilitet för att kunna delta i valutaunionen."</textBlock>
    <textBlock id="i-2cd46d00fae73a52">Utskottet säger alltså att sakskäl talar för medlemskap, men bristande ledarskap hos regeringen talar emot.</textBlock>
    <textBlock id="i-eb0f0dd7705790c1">Vi moderater är däremot tydliga. Vi vill att Sverige träder in i euroområdet så snart det är möjligt, och allra helst från starten. Sverige har inte deltagit i ERM</textBlock>
    <textBlock id="i-4bbb440f27b7ac4d">under tillräcklig tid, eller alls, och därför kan vi bara önska att vi beviljas undantag för det kravet, om vi får inrikespolitisk majoritet för att gå vidare.</textBlock>
    <textBlock id="i-44409a907b4371a0">Herr talman! Det verkar finnas, om man läser betänkandet, enighet om att utanförståendeskap på intet sätt gör att kraven på strukturomvandling av ekonomin eller en ansvarsfull ekonomisk politik försvinner, som det stundom önsketänks från nostalgiker i debatten.</textBlock>
  </contentBlock>
  <contentBlock page="0" id="i-bc1f2703b32b9d39">
    <textBlock id="i-23ea24bfb65efe9d">Jag har väldigt svårt att se vad Sverige skulle vinna på att först eftersträva att klara kraven för medlemskap för att sedan säga nej till medlemskap och till alla de fördelar som följer av en gemensam valuta.</textBlock>
    <textBlock id="i-9f1f91aa89f05043">Jag tror att de här fördelarna inom kort kommer att bli ganska - för att inte säga tämligen - uppenbara för svenska folket. Den gemensamma valutan kommer inom kort att bli en del av allas vår vardag alldeles oavsett om Sverige går med eller inte. Företag och banker kommer nämligen att gå med från start. Det är bara att följa nyhetsflödet för att inse detta.</textBlock>
  </contentBlock>
  <contentBlock page="0" id="i-7e1b9717150a3c85">
    <textBlock id="i-07095ebe92b656e6">Anf.  178  WIDAR ANDERSSON (s):</textBlock>
    <textBlock id="i-68879e12e064d6e5">Herr talman! Jag anser att Sverige bör ansluta sig till EMU. Däremot, herr talman, är jag inte riktigt lika övertygad om när detta bör ske. Jag är i vart fall inte så fast övertygad om tidpunkten att det skulle kunna få mig att känna att jag måste gå emot regeringens och utskottets förslag. Jag tycker tvärtom att det finns många respektabla hållningar som man kan ha i fråga om Sveriges förhållande till EMU. Att vi diskuterar dessa på ett så bra och öppet sätt som möjligt tror jag bara gagnar saken.</textBlock>
    <textBlock id="i-dc2c4d3c2cc1492a">Jag skulle också vilja säga att jag tycker att den attityd som statsminister Göran Persson har intagit i den här frågan, och i en del andra stora samhällsfrågor, är ett intressant utslag av en modern ledarstil där man lyfter upp stora och svåra frågor till allmän debatt och uppmuntrar till medborgerliga samtal i och utanför partierna om dessa stora frågor. Jag tycker att det är något som vi, i stället för att kritisera och kalla för velighet eller något sådant, faktiskt borde framhålla som ett exempel på en modern ledarstil där man inte alltid skall ha krav på att peka med hela handen.</textBlock>
    <textBlock id="i-f202d3077784b7fd">Frågan är dock vad som är de stora problemen med EMU-medlemskapet. Ett bärande argument här i dag har ju varit att det folkliga stödet är väldigt klent.</textBlock>
    <textBlock id="i-8d83872d135f6939">Om vi skärskådar det argumentet märker vi att det faktiskt är väldigt dåligt underbyggt. Den gång som folket, människorna, har fått en chans att yttra sig om</textBlock>
    <textBlock id="i-0bccf52c89ed2856">Sveriges förhållande till EU, nämligen i folkomröstningen 1994, sade folket ja. Det är hårda fakta. Det är det vi har.</textBlock>
    <textBlock id="i-54a7fa6692ce12fd">Nu snart, före klockan sex, skall riksdagen fatta beslut om vårt förhållande till EMU. Det är en fortsättning på EU-medlemskapet. Då kommer svaret att bli nej - i vart fall för stunden. Detta indikerar att problemen och intressekonflikterna snarare är att söka i staten än hos medborgarna. Att de finns hos staten är för mig också ett legitimt intresse. Jag förstår inte riktigt varför vi skall rädas att diskutera detta.</textBlock>
    <textBlock id="i-5c952e56bc101be0">Självfallet innebär detta påfrestningar. Globaliseringen av ekonomin, EU-medlemskapet som sådant och EMU innebär stora påfrestningar för de gamla samhällets administrativa och politiska överbyggnad.</textBlock>
    <textBlock id="i-ff3dbb373e9d4138">Att förneka det, och säga att det inte finns intressekonflikter mellan dels staten, dels EU och EMU, är att göra oss själva en otjänst. Låt oss diskutera detta. Låt oss hålla fram de olika intressekonflikter som finns.</textBlock>
    <textBlock id="i-e64eb2eb6eec1fe2">Det är fullständigt legitima intressen som står mot varandra.</textBlock>
    <textBlock id="i-4bac2284260a67c6">Det har sagts att ekonomin skulle vara ett hinder för Sveriges anslutning till EMU. De argumentet har jag mycket svårt att förstå. Sverige är sedan drygt hundra år en av världens öppnaste marknadsekonomier. Vi har 20-25 företag som är oerhört närvarande och framgångsrika på världens alla marknader. Vi har, med den räddningsaktion som regeringen satte in när det gäller den offentliga sektorns ekonomi, numera också ett väldigt gott ekonomiskt klimat i den offentliga sektorn. Det ekonomiska argumentet tycker jag inte finns.</textBlock>
    <textBlock id="i-84cb43129fea5667">Låt oss i stället använda den här tiden fram till dess att det kan bli fråga om att i ett val eller i en folkomröstning återigen fråga människorna i Sverige om vi skall fortsätta vårt närmande till den europeiska unionen med att också gå med i EMU. Låt oss fortsätta att diskutera några av huvudfrågorna. Jag anser att det finns konflikter när det gäller det gamla samhällets politiska överbyggnad som har tjänat medborgarna så väl i 60-70 år. Det är en konflikt mellan det gamla och det nya.</textBlock>
    <textBlock id="i-cb7bcd39db25fe29">Det finns en risk om vi binder in våra hedersvärderingar från olika håll i samhället för hårt i det gamla samhällets struktur. Det är ju inte alls så - som jag ser på världen - att demokratin, eller min och andras möjlighet att verka för sina värderingar, för solidariteten, för sammanhållningen, förminskas eller försvåras om en del av kampen skall föras i EU. En del av kampen kanske förs i nya fullmäktige och demokratiska församlingar som växer fram runt Östersjön eller i nya politiska församlingar i Köpenhamn/Malmöområdet eller runt Barents hav eller i nya regioner som växer fram inom den gamla nationalstatens ram.</textBlock>
    <textBlock id="i-06d5836732f24f87">Formerna är en sak. Det viktiga är trots allt vad vi vill och vad vi åstundar med vårt politiska arbete.</textBlock>
    <textBlock id="i-fe3f7b237a8c7c48">Därvidlag tycker jag att vi förminskar debatten om vi hela tiden håller fram det svaga medborgerliga stödet i dag. Tvärtom skulle jag vilja säga, herr talman, att de stora problemen, som också har påtalats av statsministern och andra, finns i förhållandena mellan staten och den nya politiska överbyggnad som finns i</textBlock>
    <textBlock id="i-8a80439b2a1bbc97">EU och de nya regioner som växer fram.</textBlock>
    <textBlock id="i-5674626d8cbac048">Med de orden, herr talman, kan jag med gott hjärta, och med förståndet i behåll, yrka bifall till hemställan i utskottets betänkande. Jag tycker att det är bra att vi tar oss den här tiden att diskutera med varandra och med andra människor.</textBlock>
  </contentBlock>
  <contentBlock page="0" id="i-0fb3105a5006ed5d">
    <textBlock id="i-b7f5a1fe702bf627">Anf.  179  PETER ERIKSSON (mp) replik:</textBlock>
    <textBlock id="i-4e5f1ac00f91a8f5">Herr talman! Jag tycker att man ofta kan respektera Widar Anderssons inställning. Han har ofta tänkvärda synpunkter - även om vi ofta har olika åsikter.</textBlock>
    <textBlock id="i-e244dac4a1b7f120">En fundering som jag inte tycker att man kan komma ifrån gäller Widar Anderssons resonemang om att folket en gång har sagt ja. Problemet är kanske nu att staten inte riktigt orkar ta sitt ansvar. Men hur ser Widar Andersson utifrån den syn som han för upp här på situationen om vi skulle gå in i valutaunionen?</textBlock>
    <textBlock id="i-c82266927af8abf3">Då skulle vi få en organisation av penningpolitiken -</textBlock>
    <textBlock id="i-57f9538ff87f7769">och kanske i förlängningen också av finans- och skattepolitiken - med en oerhört svag demokratisk förankring. I Sverige har vi ju ett folk som faktiskt ännu inte riktigt ens har accepterat att överheten, etablissemanget, har drivit in Sverige i ett EU-</textBlock>
    <textBlock id="i-0f91e6ff8f42187a">medlemskap.</textBlock>
    <textBlock id="i-46b19b62ea3398e7">Hur ser då Widar Andersson på det som jag ser det långsiktigt jättestora problemet att vi får en allt större skillnad mellan den politiska överbyggnadens, etablissemangets, syn och folkets syn på verkligheten? Hur ser han på det demokratiska glappet däremellan på EU-nivå?</textBlock>
  </contentBlock>
  <contentBlock page="0" id="i-75ec17fb326e3aab">
    <textBlock id="i-59e1e5690dd31046">Anf.  180  WIDAR ANDERSSON (s) replik:</textBlock>
    <textBlock id="i-9cefa59d55c83232">Herr talman! Min syn på de frågor Peter Eriksson nu lyfter fram är att vi bör eftersträva de former och politiska överbyggnader som kan ge största möjliga nytta åt människorna. Det är i längden det enda hållbara. Det kan ju mycket väl vara så att de olika riksdagarna, de olika nationella parlamenten, steg för steg kan utvecklas till att bli Europaparlament i de olika medlemsländerna. Det kan också tänkas att det nuvarande Europaparlamentet går i en annan riktning. Det finns en rad olika utvecklingsmöjligheter här.</textBlock>
    <textBlock id="i-9eff18ad432bd5cf">Avgörande för mig är att de former som vi väljer, och kommer att välja, tillsammans med andra folk i</textBlock>
    <textBlock id="i-ac28f0403d8f3f28">Europa, i vår region av världen, kan ge största möjliga medborgarnyttan. Vidare skall de vara så öppna och genomlysbara som möjligt. Det skall också finnas möjligheter att välja politiker, att ställas till ansvar vid öppna demokratiska val i de fall vi bygger organisationer och beslutar om saker som direkt ingriper i människors liv. Det kan för mig mycket väl vara ministerråd, Europaparlament eller de nya regioner som växer fram. Här tycker jag att man skall ha ett öppet sinnelag.</textBlock>
    <textBlock id="i-98e468d39939f0ac">Ett besvärande inslag i den svenska debatten ibland tycker jag är att vi binder in våra värderingar och våra allra finaste ideal i de kyrkor och institutioner som våra förfäder en gång har byggt och som har tjänat oss väl, men som nu - inte minst i den nya ekonomi där staten inte längre förfogar över de geografiska markgränserna och inte längre är en riktigt jämbördig motpart till marknaden - innebär att vi förr eller senare måste söka oss nya vägar.</textBlock>
    <textBlock id="i-02d85f99a8c3fc7f">När vi har fått diskutera igenom saken ordentligt och staten har hunnit vänja sig tror jag att ett EMU-</textBlock>
    <textBlock id="i-ff0a7daf13a9c684">medlemskap är ett steg i rätt riktning.</textBlock>
  </contentBlock>
  <contentBlock page="0" id="i-5ac63950ead2db96">
    <textBlock id="i-7ddc20ee4cfede86">Anf.  181  PETER ERIKSSON (mp) replik:</textBlock>
    <textBlock id="i-bb6a3bf6812f7091">Herr talman! Det var ett bra och rakt besked. Det är alltså nyttan som är avgörande för Widar Andersson. Demokratiproblemet hoppas han skall bli löst i sinom tid.</textBlock>
    <textBlock id="i-bf49e5f633dff6c7">Jag gör en annan bedömning. Jag tycker nämligen att demokratin har ett egenvärde och att den måste finnas med från början; annars får man vänta, tycker jag. Man måste försöka lösa de problemen innan man går in i ett projekt som på sikt till stor del kan avskaffa den nationella demokratin.</textBlock>
  </contentBlock>
  <contentBlock page="0" id="i-52d451911677b5b0">
    <textBlock id="i-80693f739c49b9ea">Anf.  182  WIDAR ANDERSSON (s) replik:</textBlock>
    <textBlock id="i-85e9269f7264b63b">Herr talman! När det gäller demokrati är det inte i första hand fråga om representativ demokrati. I stället är det fråga om att människorna bestämmer. Under hundratusentals år har människan valt olika former för att sköta sin offentliga sektor, dvs. det som var och en inte själv kan besluta. Under några hundra år har vi haft en modell som nu börjar överflyglas av att marknaden beter sig annorlunda. Följaktligen kommer den politiska överbyggnaden och det demokratiska inflytandet att ändras.</textBlock>
    <textBlock id="i-9011a1a570af593a">Själv påverkas jag mycket av en bok av Sven Ove</textBlock>
    <textBlock id="i-ab6deca6d3c9c96b">Hansson, krönikör på LO-Tidningen. Hans lilla bok har getts ut av Tidens förlag och titeln är Leve socialismen! Sven Ove Hansson skriver: Glöm aldrig att den representativa demokratin alltid är en andrahandslösning! Glöm aldrig att demokratin bor i varje kvinnas och mans hjärta! Det är där den bor och växer och det är där vi måste söka förankring - inte i första hand i olika fullmäktige och parlament. Där tycker jag att</textBlock>
    <textBlock id="i-31d0416091bed75c">Peter Eriksson tänker fel. Där tänker han, tyvärr, alltför statiskt och fyrkantigt.</textBlock>
  </contentBlock>
  <contentBlock page="0" id="i-5e3732a021b36e0b">
    <textBlock id="i-58e826409b0afbc2">Anf.  183  FÖRSTE VICE TALMANNEN:</textBlock>
    <textBlock id="i-7e00b04ba1911f87">Jag vill informera kammarens ledamöter om att avsikten är att försöka votera före kl. 18.00. Detta blir dock beroende på tidsåtgången för den fortsatta debatten. Vi måste påbörja voteringen i god tid före kl. 18.00. Lyckas vi inte med detta kommer voteringen att ske i morgon kl. 09.00.</textBlock>
  </contentBlock>
  <contentBlock page="0" id="i-fd35dbc4ea836593">
    <textBlock id="i-374e257dcee6fe22">Anf.  184  MARGIT GENNSER (m):</textBlock>
    <textBlock id="i-7619f660473cf9c2">Herr talman! Det har varit en lång dag. Det har talats mycket om att Sverige förlorar makt och inflytande i EU genom vår hållning till EMU. Samma diskussion förs i Storbritannien. Den informella klubben Euro-X nämns som symbol för vår maktlöshet.</textBlock>
    <textBlock id="i-47f444f6ac9f2fbb">I The Times av den 2 december finns det en ledare som ger en helt annan bild av makten i EU och av</textBlock>
    <textBlock id="i-1fbecc6452be3f69">Euro-X. Det står så här:</textBlock>
    <textBlock id="i-2c3d8959c3de8bc6">"Av alla EMU-bataljer, är den om Euro-X den som betyder minst. Euro-X är tänkt som en informell klubb utan makt att fatta beslut. Att Tyskland vill ha det så är förståeligt. Deras överskuggande mål är att bevara ECB:s självständighet. Som en icke-medlem i</textBlock>
    <textBlock id="i-b554ad4045cfeb76">EMU kan Storbritannien bespara sig många timmar av leda under vilka EMU-medlemmarna försöker reda ut de konflikter som måste lösas med hänsyn till nationella intressen i en situation utan tillräcklig ekonomisk konvergens."</textBlock>
    <textBlock id="i-034aef233ed61dff">Finansminister Gordon Brown hävdar å ena sidan att klubben knappast är mer än speak easy. Å andra sidan hävdar hans regering, precis som många i Sverige gör och som många här i dag har gjort, att närvaron är vital för att hindra att de elva som är inne inte smider ränker gentemot dem som råkar stå utanför och påverkar Ekofin. Visst, sägs det vidare i The</textBlock>
    <textBlock id="i-9b2db5a17ac9b22b">Times, sådant kan hända. Det kan vara så att vi inte alltid kan påverka Ekofin, men Storbritannien - också</textBlock>
    <textBlock id="i-b486402152677f4a">Sverige kan läggas till - döms därför inte till impotens.</textBlock>
    <textBlock id="i-f88a0e6379e94346">Vad som krävs är att de utanförstående ägnar sin energi åt att målmedvetet hålla fast vid EU:s konstitution. De ska kräva att de ekonomiska frågorna ska behandlas av alla medlemsstater. Ingenting, inte ens en klubb, får underminera Ekofins legala auktoritet.</textBlock>
    <textBlock id="i-910338d4e9851ab3">Så länge regeringen försvarar sina egna mål och använder vetot när det är nödvändigt kan vitala intressen skyddas, vare sig vi är med i eller står utanför den nya klubben. Allting som gäller skatter och finanspolitik kräver enhälliga beslut i Ekofin.</textBlock>
    <textBlock id="i-6f797bd2185f5f4b">Vad som gäller för Storbritannien gäller för Sverige. Om vi vill få inflytande på EU-politiken, behövs det väl pålästa svenska politiker som med mod och envetenhet kämpar för svenska intressen.</textBlock>
    <textBlock id="i-81d5f1d7b62a91f1">EMU innebär allt från betydande praktiska problem till svåra politiska avgöranden. Först skall jag säga något om förbisedda praktiska svårigheter.</textBlock>
    <textBlock id="i-e0ed2cb83ef6d087">Alla datasystem måste anpassas till 2000-</textBlock>
    <textBlock id="i-141ab6ac523d87be">årsskiftet. Detta kostar oerhört mycket pengar. Dessvärre är företagsamheten i Europa dåligt förberedd. I</textBlock>
    <textBlock id="i-c5333bb0b8c8a61d">en rapport häromdagen angavs att endast 49 % av kontinentens toppmanagement inser vidden av 2000-</textBlock>
    <textBlock id="i-a997b64f18ca2e7e">problemen. Värst är det på kontinenten. Insikterna är bäst i USA och relativt bra i Storbritannien, och mycket bättre än i Tyskland och Frankrike. I rapporten antar man att detta beror på att intresset på kontinenten i mycket hög grad rör sig kring att skapa</textBlock>
    <textBlock id="i-b9372de8ea5b55e0">EMU.</textBlock>
    <textBlock id="i-ad2296df9fdca2a0">EMU kräver dock stora dataförändringar. Totalkostnaden beräknas till lika stora belopp som dataförändringarna för 2000-årsprojekten. Projekten kan inte samordnas. I USA - på toppnivå, i kongressen - har man börjat granska de sammantagna dataproblemen, eftersom detta påverkar också USA. En datakollaps får ju effekter för hela världsekonomin. I de utredningar som initierats av kongressen har man kommit fram till att omläggningarna inför år 2000 och EMU</textBlock>
    <textBlock id="i-915b043aa9ae5725">inte kan ske på en gång. Det är nödvändigt med olika projektgrupper. Andra IT-grupper har sagt samma sak.</textBlock>
    <textBlock id="i-34d31578de7879a0">USA varnar och framför det informella rådet till europeerna att åtminstone skjuta på EMU-</textBlock>
    <textBlock id="i-9555557fbbc35200">introduktionen till år 2006. Det stod att läsa i Sunday</textBlock>
    <textBlock id="i-7759b8967e418832">Times för en vecka sedan. Det förutspås att president</textBlock>
    <textBlock id="i-318f8f07c9ce907d">Clinton försöker ta upp informella diskussioner med</textBlock>
    <textBlock id="i-e214b1b98f14d098">EU i denna fråga. I många andra rapporter finns samma varningar.</textBlock>
    <textBlock id="i-7f83fdf211992fb2">Vad blir då effekten om vi står inför stora datamisslyckanden? Redan betydande ekonomiska problem med massarbetslöshet förvärras. Då ökar farorna för politiska konflikter och politisk oro. EMU innehåller redan politiska faromoment. Två professorer i ekonomi med världsrykte, Milton Friedman och Martin Feldstein, har analyserat de sammanvävda ekonomisk-politiska problemen - en diskussion som i alltför hög grad lyser med sin frånvaro i vår svenska debatt.</textBlock>
    <textBlock id="i-28d520da6e871abb">Jag ska upprepa några av Martin Feldsteins påpekanden gjorda i Foreign Affairs från november 1997.</textBlock>
    <textBlock id="i-eff2250a8e7f9889">Hans konstateranden går faktiskt stick i stäv med vad</textBlock>
    <textBlock id="i-24e3593613e138e8">Carl B Hamilton sagt tidigare i dag:</textBlock>
    <textBlock id="i-f35e4899a8f69be4">Om EMU blir av, vilket bedöms som troligt, kommer Europas hela politiska karaktär att förändras, och detta kan leda till konflikter och konfrontationer med USA.</textBlock>
    <textBlock id="i-e468f62f6e1e3059">Den långsiktiga effekten av en gemensam valuta är att det skapas en politisk union, en europeisk federal stat med ansvar för utrikes- och säkerhetspolitik, liksom för inrikes- och socialpolitik.</textBlock>
    <textBlock id="i-82cfe8893bdacee0">Sören Lekberg påstod tidigare att EMU-frågan inte var av särskild dignitet, men det menade han väl inte.</textBlock>
    <textBlock id="i-7cc2f5cc8e68896f">Martin Feldstein betonar också ökande risker för konflikter.</textBlock>
    <textBlock id="i-a5ae3f7b107fdc5b">Analyser av det slag som gjorts av Friedman och</textBlock>
    <textBlock id="i-202213295f15d18e">Feldstein, av Soros och av många andra saknas i propositionen. Jag tycker tyvärr att det finns ganska stora intellektuella svaghetstecken i den. Man hänvisar till opinionen och dess negativism. Jag tycker att regeringen borde ha varit betydligt mer analytisk.</textBlock>
    <textBlock id="i-b56563525457b79e">Vi kommer att rösta om EMU i dag. Alla vet att jag tycker att det är bäst att vänta och se. Men jag kommer, för att markera ett kvalitetskrav, att avstå från att rösta. Jag vill ha en mycket bättre debatt.</textBlock>
    <textBlock id="i-ea958b2939df730f">Många ringer mig - unga, äldre, män och kvinnor, akademiker, folk med handelsyrken osv. - och de säger helt enkelt: Vi vill höra vad det egentligen innebär.</textBlock>
    <textBlock id="i-1b9d7575d72cf2c8">Enligt mitt sätt att se på hur människor skall bete sig i en demokrati skall de själva få kunskaper och sedan väga riskerna, för och emot, och avgöra viken ställning de skall ta. Jag vill inte vara missionär. Möjligtvis tycker jag om att skriva böcker och tala om hur jag ser det, men jag hoppas att folk kommer att läsa många andra böcker. Jag hoppas att vi får en debatt där folk tar ställning utan att vi egentligen missionerar. Det är så jag tror att det måste ske i denna mycket svåra fråga, där vi kan ändra hela Europas politiska struktur och dessvärre, om vi är oförsiktiga, skapa oerhört stora konflikter och konfrontationer.</textBlock>
  </contentBlock>
  <contentBlock page="0" id="i-e99071d6d0368aab">
    <textBlock id="i-1a4173340f3f5f25">Anf.  185  PÄR-AXEL SAHLBERG (s):</textBlock>
    <textBlock id="i-c54c2f3dcfae9ecc">Herr talman! Det är skojigare att säga ja. Vi vill ha aktiva medlemmar i våra organisationer - inte nödvändigtvis ja-sägare men aktiva, människor som vill delta, påverka, utveckla och tillföra sina kunskaper och resurser. Många av oss vill också ha medlemmar som kan tänka sig förändringar. När nya utmaningar möter svarar man med nya metoder och en beredskap att tänka nytt.</textBlock>
    <textBlock id="i-c4a1ed3e6c3f59a0">Det är inte ett dugg annorlunda med ett gigantiskt projekt som Europeiska unionen. Sverige valde att bli medlem. Det är bra. Vi är en del av Europa. Vi har nu en utrikeshandel som ligger på ungefär 40 % av BNP.</textBlock>
    <textBlock id="i-126758794b526fbf">Vi är så integrerade med framför allt Västeuropa att</textBlock>
    <textBlock id="i-273fed06572a72da">60-70 % av exporten går till detta Västeuropa, inklusive EU plus Norge och Schweiz. Det är inte nu som vi beslutar om vår integration i Europa. Vi har länge varit sammanknutna med övriga europeiska, och internationella, marknader.</textBlock>
    <textBlock id="i-085633c9692a0a56">Den fråga som nu skall besvaras är hur vi bäst spelar med i denna globala marknad. Nu erbjuds en sådan möjlighet. Den är möjligen inte idealisk, är inte och kan inte vara utvärderad, kanske inte ens är optimal, men den finns. Och trots de stora utmaningar den inneburit för Europas länder rullar fortfarande planeringen.</textBlock>
    <textBlock id="i-9974ac63b11fc0a9">Calmforsutredningen, som nu har ett år på nacken, tycks anta att EMU blir ett ganska litet valutaområde.</textBlock>
    <textBlock id="i-a5b80629c00c9587">I dag talar allt för ett stort EMU med kanske elva länder som övergår till EMU:s tredje steg och den gemensamma valutan. Storbritannien säger nog ja, fast senare. Danmark knyts till ERM 2, och Grekland sätts i väntrummet. Bara Sverige låter bli att knacka på dörren. Är det verkligen vad svenska folket vill?</textBlock>
    <textBlock id="i-ce3dc81466d07f04">Jag är inte säker på det. Jo, jag vet att opinionsundersökningarna kan stödja en sådan bild, men beror inte det också på den tystnad och de harklingar som har hörts från det politiska ledarskapet i olika partier?</textBlock>
    <textBlock id="i-8ed34b8d613de1e3">Hur hade läget varit om Calmfors hade anat ett stor-EMU? Jo, Calmfors säger att om Storbritannien blir med är det svårare för Sverige att stå utanför.</textBlock>
    <textBlock id="i-43d8890f44bd4664">Samma slutsats drar Margit Gennser i sin intressanta bok. Om det blir ett stort EMU är det klart att vi skall vara med, dvs. om det här blir verklighet. Hur hade det låtit om det politiska ledarskapet talat väl om projektet? Hur hade det låtit om Moderaterna inte hade talat med kluven tunga och ena gången sagt att riksdagen beslutar och andra gången sagt att vi har skrivit på och att det blir traktatsbrott om vi stannar utanför? Tobisson har hotat oss också i dag. Man skrämmer inte in svenska folket i EMU, Tobisson och</textBlock>
    <textBlock id="i-9920bc04c4962d22">Tolgfors!</textBlock>
    <textBlock id="i-babe956b67f0cb78">Frågan om vad det innebär för Sverige och svenskarna att lämnas utanför den europeiska valutan är den fråga som vi verkligen borde debattera. Ett panikbeslut år 2000, när verklighetens tvära kanter visar sig, är väl inte det läge som vi önskar oss? Men så kan det mycket väl bli. Vi har inte råd att stå utanför vad gäller vår egen välfärd och vitaliteten i vårt näringsliv.</textBlock>
    <textBlock id="i-cac2dd5cb002deb2">Herr talman! Det kanske ändå inte är detta som är det allvarligaste, utan det kanske är den tempoförlust vi kommer att dra på oss om vi hamnar i ett europeiskt B-lag - vi och Grekland! Ett formellt, eller informellt, ekonomiskt råd med EMU-länderna som nav kan mycket väl komma att fungera som ett verkställande utskott i styrelsen. Borde inte Sverige vara där?</textBlock>
    <textBlock id="i-aa195eab0015672e">Regeringskonferensen som just avslutats visar tydligt att också ett nytt, och ganska litet, EU-land som Sverige kan påverka och tillföra den europeiska utvecklingen mycket. En aktiv medlem blir också en inflytelserik medlem.</textBlock>
    <textBlock id="i-d893d26338400620">De nationella och ekonomiska självständigheter som många tycks värna kan visa sig bli en illusion.</textBlock>
    <textBlock id="i-1e9a6d3de31a994a">Utskottet, såväl som regeringen, påpekar flera gånger att ett utanförskap inte alls ger några möjligheter till slappare finanspolitik eller till mer expansiva insatser</textBlock>
    <textBlock id="i-484b04fcaa3381b8">- vi blir ännu mer beroende av att vara "bäst i klassen". Genom den stora internationella handeln är det knappast möjligt att föreställa sig särskilda konjunkturvariationer i Sverige vid sidan av EMU-området i övrigt. 70 % av vår handel är redan satt i samma svängning som våra grannars.</textBlock>
    <textBlock id="i-01d1981fa027fb8b">Vad är det då vi är rädda för? Jo, vi är rädda för att vi inte har nått tillräcklig ekonomisk styrka och varaktig stabilitet. Men detta nedtonas. Man pekar främst på en bristande folklig legitimitet. Per-Ola</textBlock>
    <textBlock id="i-a2f54a265265e81f">Eriksson sade t.o.m. här i riksdagen i dag att det är bra för Europa om Sverige stannar utanför! Jag tror att det är kontraproduktivt. Jag tror att den folkliga opinionen skulle behöva den rejäla debatten, som gör oss redo att bli medlemmar.</textBlock>
    <textBlock id="i-a7eeaeff44e330a5">Det är skojigare att säga ja, herr talman, men tråkigast är det att säga nej - det är isolationistiskt. Vi säger nu vänta och se.</textBlock>
    <textBlock id="i-130d22be0f929275">I dag får jag chans att säga ja till finansutskottets betänkande 9, men jag hoppas att debatten kommer att leda oss till ett annat och större ja.</textBlock>
  </contentBlock>
  <contentBlock page="0" id="i-d29ca87c24b92b13">
    <textBlock id="i-95e7bc7865dc3fbf">Anf.  186  MARGIT GENNSER (m) replik:</textBlock>
    <textBlock id="i-e98691e9e4135204">Herr talman! Min bok blev omtalad, men jag tyckte inte att talaren hade läst den ordentligt. Jag försökte betona att det här avståndstagandet från</textBlock>
    <textBlock id="i-3bfa50274aa18355">EMU-projektet var väldigt vanligt i hela norra och västra Europa. Det var vanligt förutom i länder där man fick stora subventioner. Det är denna varningssignal som man skall lyssna på i Sverige, men man borde också ha lyssnat i t.ex. Frankrike och Tyskland.</textBlock>
    <textBlock id="i-dc2827eef81a7764">Vi skall komma ihåg att Tyskland är det enda land där man kan lägga in veto, därför att förbundsdomstolen har rätt att säga nej i efterhand.</textBlock>
    <textBlock id="i-97cf4b9c9182102e">Jag ville bara påpeka det. Jag tycker att det är litet futtigt att tala om partier. Detta är en så oändligt stor fråga där vi måste vara oerhört ödmjuka och se att det faktiskt finns argument för och emot. Man får väga saker och ting. Jag är en minimaxperson. Jag är rädd för risker som kan leda till stora konflikter. Det är egentligen detta som borde vara budskapet. Sedan skall vi följa utvecklingen. Risken är att projektet misslyckas, och det kommer att kännas även i Sverige.</textBlock>
  </contentBlock>
  <contentBlock page="0" id="i-c6ecc4f8d379f149">
    <textBlock id="i-db0f122ebc9a689b">Anf.  187  PÄR-AXEL SAHLBERG (s) replik:</textBlock>
    <textBlock id="i-d553ce3227e9d2a3">Herr talman! Jag har läst Margit Gennsers bok med stort intresse. Boken liksom Margit Gennsers inlägg i dag berör EMU-projektet som sådant. Det kan och skall man diskutera. Men frågan som vi har på vårt bord i dag är ju Sveriges anslutning till det</textBlock>
    <textBlock id="i-f4ad71c895791b8e">EMU som ser ut att vara genomfört enligt tidtabell.</textBlock>
    <textBlock id="i-f18235f6eeeee279">Det är därför som Margit Gennsers inlägg och boken är så intressanta. Hela boken går ut på att såga EMU-</textBlock>
    <textBlock id="i-ffcc9490f8cf3df9">projektet av diverse skäl, till höger och vänster och på längden och bredden. Men den avslutas med ett kapitel som säger: När eller om EMU blir av och om det blir stort är det klart att Sverige skall vara med.</textBlock>
    <textBlock id="i-718a00a5412432a0">Där Margit Gennsers bok slutar tar den här debatten vid. Vi måste då ställa oss frågan: Vad innebär utanförskapet? Med det liggande förslaget får vi chans att pröva och se. Det är möjligt att det är alldeles riktigt, men frågan är: Vad innebär det för oss att på det här sättet marginaliseras? Den frågan kan ingen av oss svara på. Därför handlade också Margit Gennsers slutkapitel om att ifall det blir ett stort EMU så skall vi vara med.</textBlock>
  </contentBlock>
  <contentBlock page="0" id="i-6b8a2c545039e070">
    <textBlock id="i-a29438ce7bee2a68">Anf.  188  MARGIT GENNSER (m) replik:</textBlock>
    <textBlock id="i-196c5177f42f42ed">Herr talman! Den brittiska inställningen är inte klar, även om Tony Blair har blivit premiärminister.</textBlock>
    <textBlock id="i-33ba8de96096fd9f">Han lovade i valrörelsen att det icke skulle bli något inträde i EMU före nästa val som hålls om fyra fem år. Dessutom är alla helt överens om att det rör sig om ganska långa omställningsperioder. Man räknar med att ett sådant inträde kommer att ske först någonstans</textBlock>
    <textBlock id="i-6fb1d6c4febd3e5e">2006-2010. Då ser vi verkligen vad det är fråga om.</textBlock>
    <textBlock id="i-0aeaacc94f23c7f5">Det vore bra om vi i större utsträckning använde det utomordentliga tidningsrum som vi har här i riksdagshuset och inte bara läste svenska tidningar.</textBlock>
  </contentBlock>
  <contentBlock page="0" id="i-d81e33b0c0505101">
    <textBlock id="i-f4f24d4a531729ec">Anf.  189  STEN TOLGFORS (m) replik:</textBlock>
    <textBlock id="i-2252924fe1f060a5">Herr talman! Det känns litet lustigt att begära replik på ett anförande som i stora drag var bra. Men</textBlock>
    <textBlock id="i-75c6df924e4da720">Pär-Axel Sahlberg sade att vi moderater försökte skrämma in folket i EMU - han antydde det i alla fall.</textBlock>
    <textBlock id="i-c2793aa62ff53b57">Så är naturligtvis på intet sätt fallet. Vad det handlar om är att vi moderater betonar att det finns risk för ett fördragsbrott. Det är snarare fråga om politisk hederlighet. Jag anser att socialdemokraterna avviker från detta.</textBlock>
    <textBlock id="i-ef3dcede29989fe3">Man talade i folkomröstningen som att EMU var en fullständigt separat fråga från medlemskapet, men vi hävdade motsatsen. Vi försökte att få i gång diskussionen redan då. Det var inte och är inte en helt separat fråga. Och vad värre är: Socialdemokraterna fortsatte att tiga i EMU-frågan även efter folkomröstningen när de verkligen borde ha tagit tag i debatten på allvar.</textBlock>
    <textBlock id="i-9203d13b16bc75b4">Jag påpekade att detta var fel. Det är en hederssak att hålla ingångna avtal. Det handlar inte om att skrämma in folk. Vi är för EMU av mycket positiva skäl. Vi har talat för ett inträde i många år. Det har inte socialdemokraterna gjort. De har inte talat för någonting, vare sig för eller emot.</textBlock>
    <textBlock id="i-1a8493779208819a">I dagens betänkande står det angående Sveriges anförande vid förhandlingarnas öppnande - dvs. om medlemskapet: "Ett  slutligt svenskt ställningstagande avseende övergången från den andra till den tredje fasen kommer att göras i ljuset av den fortsatta utvecklingen och i enlighet med bestämmelserna i fördraget." Och vad säger fördraget? Jo, vi har inget undantag. Maastrichtfördraget gäller. Den som kvalar in är med.</textBlock>
  </contentBlock>
  <contentBlock page="0" id="i-8db2f6248fb3a24f">
    <textBlock id="i-9a776f5454d591da">Anf.  190  PÄR-AXEL SAHLBERG (s) replik:</textBlock>
    <textBlock id="i-89f6f961e05db288">Herr talman! Det jag sade i mitt anförande var att det är möjligt att vi hade haft en annan bild om Calmfors då hade förstått att det skulle bli ett EMU 11. Jag sade också att det har varit för tyst i den här frågan.</textBlock>
    <textBlock id="i-0b36c4838054773e">Dessutom sade jag att man från moderaterna inte en gång säga att det kanske vore bra med en folkomröstning, en annan gång säga att det är riksdagen som skall besluta och en tredje gång säga att vi är traktatsbundna vid detta. Det kan inte förstås på annat sätt än att man med den ena eller andra lämpan eller piskan skall tvinga folket och Sverige in i EMU. Den metoden är kontraproduktiv och politiskt oerhört olycklig.</textBlock>
  </contentBlock>
  <contentBlock page="0" id="i-9725edb558d77d9d">
    <textBlock id="i-61f98a0662123efd">Anf.  191  STEN TOLGFORS (m) replik:</textBlock>
    <textBlock id="i-46da79f20c723321">Herr talman! Helt kort: Det är en fullständigt felaktig beskrivning som görs av den moderata synen. Vi har, som sagt, i ett antal år pratat om vad vårt anslutningsfördrag egentligen innebar. Då har vi förbehållit riksdagen rätten att avgöra när vi skall träda in. Jag tolkade det inte som att det var fråga om ifall vi skall göra det.</textBlock>
    <textBlock id="i-199acc57d4af7ccc">Nu har socialdemokraterna hanterat denna fråga på ett sätt som gjort att den har hamnat i ett fullständigt dödläge. Det har inte förts något debatt och det har inte funnits några parlamentariska förutsättningar att gå vidare. För att undvika ett fördragsbrott har vi sagt: Låt oss då våren 1999 underställa frågan folket för prövning - men det har inte uttryckligen talats om folkomröstning - så att vi kan komma vidare och undvika att ha en regering som skall hantera ett pågående fördragsbrott.</textBlock>
  </contentBlock>
  <contentBlock page="0" id="i-cd85c0baf1ae5aa1">
    <textBlock id="i-28f15eb7ba4f13a9">Anf.  192  PÄR-AXEL SAHLBERG (s) replik:</textBlock>
    <textBlock id="i-3dfe8e24d14487be">Herr talman! Jag vill påpeka att detta är en nonchalant inställning till svenska folkets attityd i frågan.</textBlock>
    <textBlock id="i-f368310febf2f451">Problemet är ju den folkliga legitimiteten för såväl</textBlock>
    <textBlock id="i-3468e9d690b8678e">EU-projektet som EMU. Moderata företrädare spelar på denna folkliga tveksamhet genom att å ena sidan erbjuda en folkomröstning eller en folklig prövning och å andra sidan säga att loppet redan är kört. Tåget har gått. Vi skall vara med.</textBlock>
    <textBlock id="i-a9d3e87f45ef308b">Detta är oerhört olyckligt, Sten Tolgfors. Ni får nog ta och se upp om det verkligen är ett EMU-</textBlock>
    <textBlock id="i-08be2ed2a20a7ad3">medlemskap som ni önskar. Vi måste veta vilka argument vi använder för att nå det avsedda målet.</textBlock>
  </contentBlock>
  <contentBlock page="0" id="i-02fcda1e9e30d443">
    <textBlock id="i-1d0ff45188ad2ba6">Anf.  193  BENGT-OLA RYTTAR (s):</textBlock>
    <textBlock id="i-88ba3ebddca73aee">Herr talman! Jag uppskattar att statsministern har kommit hit till kammaren när denna viktiga fråga diskuteras.</textBlock>
    <textBlock id="i-816454f4f64f0231">I maj 1991 knöt Sverige ensidigt kronan till ecun.</textBlock>
    <textBlock id="i-26231e5bb249a73a">Det innebär att vi de facto var med i ERM.</textBlock>
    <textBlock id="i-5e06b971d2d8bd4b">I november 1992 kraschade det hela.</textBlock>
    <textBlock id="i-8605d3d013aa6a64">På ett och ett halvt år gick vi in i väggen. Efter denna kronkrasch sjönk kronans värde med över</textBlock>
    <textBlock id="i-34e6da6c43b39992">30 %. Om man utgår ifrån att marknaden har rätt innebar detta att substansen i den svenska ekonomin hade försämrats med minst 30 % på ett och ett halvt år. Då måste man ställa frågan: Hur skulle vi ha hanterat detta om vi hade varit riktiga medlemmar i ERM</textBlock>
    <textBlock id="i-16071c98f13037a5">eller om vi hade varit inne i de två övergångsåren inför EMU? Vad skulle vi ha gjort? Skulle folk ha flyttat i den utsträckning som hade krävts för att kompensera denna substansförlust? Skulle reallönerna ha sänkts i motsvarande grad? Vi har haft oerhört svårt att hantera den här situationen.</textBlock>
    <textBlock id="i-2ac2fc440858a4b4">Men vi skall komma ihåg att detta är det närmaste vi har varit EMU. Det var ett test för det andra steget i</textBlock>
    <textBlock id="i-351fe3bf8275aca7">EMU, och vi gick in i väggen. Därför är det så intressant att höra Carl B Hamilton säga att 1992 lärde vi oss att fast växelkurspolitik var ålderdomligt och icke tillämpbart. Men det är faktiskt en fördragsfäst del av</textBlock>
    <textBlock id="i-7607c20875d47d6a">EMU-processen.</textBlock>
    <textBlock id="i-2236c5b982b0fe9a">Hur skall vi tro att resten fungerar? Många har talat om Calmfors i dag, men ingen har nämnt att det av</textBlock>
    <textBlock id="i-876c56f8486206cd">Calmforsutredningen också framgår att det är ett högriskprojekt. Det är ingen tvekan om det. Jag tycker att det är osmakligt att spela poker om svenska folkets framtid.</textBlock>
    <textBlock id="i-a5c5311e995a23f7">Vi skall komma ihåg att i EMU är det egenintresset som gäller, inte de vackra talen vid banketterna.</textBlock>
    <textBlock id="i-0afc35c2d0ba337c">Detta har Bernard Conolly väldigt initierat vittnat om i sin bok, där han visar att vad som gäller i EMU-</textBlock>
    <textBlock id="i-9d5f215fd45cc23a">processen är Frankrikes och Tysklands intressen.</textBlock>
    <textBlock id="i-5137a36d8dd04be9">Oavsett om det kommer till ett euro-X eller inte, är det Tyskland och Frankrike som bestämmer var skåpet skall stå.</textBlock>
    <textBlock id="i-efaf4412d19b77c4">En intressant sak som Carl B Hamilton sade är att det är viktigt att se verkligheten som den är. Det är intressant, därför att jag upplever att Carl B Hamilton har kammarens största skygglappar när det gäller dessa frågor. Han kunde inte finna mer än en invändning mot hela EMU-projektet, och det gällde inte</textBlock>
    <textBlock id="i-b658ffe86ba1a411">EMU i sig utan stabilitetspakten.</textBlock>
    <textBlock id="i-105a0b89578dd7f2">Vi EMU-motståndare som beskylls för att vara väldigt enögda inser att det också finns fördelar med</textBlock>
    <textBlock id="i-31649c88157110d9">EMU. Det underlättar den inre marknaden, och det ifrågasätter vi inte. Det innebär lägre växlingskostnader. Det innebär en bättre prisstabilitet inom EMU-</textBlock>
    <textBlock id="i-ee7bd9c77f8a1d68">området än utanför. Visst gör det det. Men är vi beredda att sälja vår själ för detta? Carl B Hamilton har kvantifierat vinsten till 0,6 %. Det är detta som vi skall sälja vår själ för.</textBlock>
    <textBlock id="i-2426bb6e52d14ba6">Nackdelarna är också alldeles uppenbara. Många upplever det som en fördel, men för mig och för många andra socialdemokrater är det ingen fördel med ökad överstatlighet. EMU är ett definitivt steg mot ökad överstatlighet. EMU innebär också en oerhörd centralisering av makt. Det innebär också, som jag ser det, en lagfästning av nyliberalismen och en ytterligare avdemokratisering av penningpolitiken.</textBlock>
    <textBlock id="i-97b63cf0d479d3c6">Hamilton sade också i sitt inledningsanförande att några av världens bästa utredare har utrett EMU-</textBlock>
    <textBlock id="i-62a5ac382ea087ee">frågan, vilket har lett till Calmforsutredningen. Men jag har en allvarlig kritik att rikta mot Calmforsutredningen. Hamilton sade att den innehöll 500 sidor, men det är 490 numrerade sidor, och det fattas tio sidor om demokratin.</textBlock>
    <textBlock id="i-04ebc88249529f0e">Jörgen Hermansson har skrivit en underrapport om EMU och demokratin, där han konstaterar att</textBlock>
    <textBlock id="i-42571d2ba28ba170">EMU icke är acceptabelt från demokratiska utgångspunkter. Detta går Calmfors förbi i huvudbetänkandet.</textBlock>
    <textBlock id="i-559eb22e3918e81a">Det finns två hänvisningar till Hermanssons underrapport, och de gäller teknikaliteter - icke slutsatserna.</textBlock>
    <textBlock id="i-ba9eefb1e3c6c682">Jag är glad över att Calmforsutredningen hamnade i förslaget att vi inte skall gå med i EMU nu. Men huvudskälet för hans rekommendation, att vi ändå på sikt skall gå med, grundar sig på att vi annars förlorar i inflytande. Men om det blir så, som de flesta som deltog i folkomröstningskampanjen hävdade, att vi går in i ett mellanstatligt samarbete och inte in i ett</textBlock>
    <textBlock id="i-8c06075dc467dc78">EU som skall utvecklas till en federation, då hamnar vi ändå i b-laget. Jag har ju upplevt hur oerhört stark federalismen är bland våra vänner söderut i EU, och de skulle naturligtvis inte se med blida ögon på att vi skulle leva upp till utfästelserna i folkomröstningen.</textBlock>
    <textBlock id="i-173cce36294c6e89">För Carl B Hamilton är det en självklarhet att räntan kommer att sjunka inom EMU-området om vi går med i EMU, men det finns ingen självklarhet i detta. Om Italien och Spanien går med kommer det att finnas mycket starka skäl för ECB att visa musklerna.</textBlock>
    <textBlock id="i-b18e16c7d95fa9cd">De måste naturligtvis vinna marknadens förtroende under avsevärd tid, och de åren kommer att innebära tuffa tag för alla EMU-länder. Det kommer inte att innebära en lågräntepolitik. Det omvända är ju faktiskt fullt möjligt, nämligen att vi med en stark och konsekvent genomförd ekonomisk politik kommer att kunna ha lägre räntor än vad EMU-medlemmarna kommer att ha. Jag säger inte att det blir så, men det är fullt möjligt.</textBlock>
    <textBlock id="i-e603f44a39b287ae">Så ett par ord om den referensgrupp som finansministern  meddelade kammaren att regeringen har utnämnt i dag. Jag noterar att han verkligen understryker att referensgruppen inte innebär någon som helst förändring av inriktningen på regeringens EMU-</textBlock>
    <textBlock id="i-3bf17bce3ab5b7d7">politik. Jag noterar det som att man går TCO:s önskemål till mötes i den här frågan.</textBlock>
    <textBlock id="i-b43b5fb1e63ef7cc">Herr talman! Så här långt har det socialdemokratiska partiet gått min väg i EMU-frågan. Det beslut som vi fattar i dag är ett skarpt nej till medlemskap</textBlock>
    <textBlock id="i-9bccc0e56b2c2061">1999. För min del framstår det som alldeles tydligt och klart att den enda möjligheten för en socialdemokratisk regering, om den till äventyrs skulle komma på idén att föreslå att vi skall gå med i EMU, är en folkomröstning.</textBlock>
    <textBlock id="i-341bcf4eb3fd2f16">För att "temokratia" en aning kan jag referera till den TEMO-undersökning som visar att 15 % av de socialdemokratiska väljarna stöder EMU-tanken.</textBlock>
    <textBlock id="i-54ed8458142f7fd2">Därmed är det också fullt klart att det enda sättet att klara sig ur detta är en folkomröstning.</textBlock>
    <textBlock id="i-a8b997917e0b6292">Till Pär-Axel skulle jag vilja säga: Stort är inte alltid stabilt, även om det gäller för oss som personer.</textBlock>
  </contentBlock>
  <contentBlock page="0" id="i-1631a26f62d3e313">
    <textBlock id="i-88f44d50e717aa2e">Överläggningen var härmed avslutad.</textBlock>
    <textBlock id="i-e95d4875f255368b">Beslut</textBlock>
  </contentBlock>
  <contentBlock page="0" id="i-5aeb08c170bc8bd9">
    <textBlock id="i-97c8676f233a42b1">Mom. 1 (Sveriges deltagande i valutaunionen)</textBlock>
    <textBlock id="i-6cbc381b85fc324a">1. utskottet</textBlock>
    <textBlock id="i-3688597b50cc856c">2. res. 1 (m)</textBlock>
    <textBlock id="i-d145f0fb79723d94">3. res. 2 (fp)</textBlock>
    <textBlock id="i-e0cbbedfb83ce916">4. res. 3 (v)</textBlock>
    <textBlock id="i-8349818f5a2caa91">5. res. 4 (mp)</textBlock>
    <textBlock id="i-b47abe6d6b7f0b6b">Förberedande votering 1:</textBlock>
    <textBlock id="i-51b0a94cc055019e">20 för res. 3</textBlock>
    <textBlock id="i-b80a8c1ef8550ba5">15 för res. 4</textBlock>
    <textBlock id="i-3bbfbea47ef8bf43">265 avstod</textBlock>
    <textBlock id="i-434b3131b6af600b">49 frånvarande</textBlock>
    <textBlock id="i-acca435b447524f7">Kammaren biträdde res. 3.</textBlock>
    <textBlock id="i-5c28085c5a4a0187">Förberedande votering 2:</textBlock>
    <textBlock id="i-8b52c2b286a2f8d0">21 för res. 2</textBlock>
    <textBlock id="i-f291435743677b71">19 för res. 3</textBlock>
    <textBlock id="i-2699bacb5e9d90c2">260 avstod</textBlock>
    <textBlock id="i-c3dd9e39638ccec3">49 frånvarande</textBlock>
    <textBlock id="i-ec237a1316caa167">Kammaren biträdde res. 2.</textBlock>
    <textBlock id="i-2d3fcb9893d353a4">Förberedande votering 3:</textBlock>
    <textBlock id="i-59f91c3ce940b805">66 för res. 1</textBlock>
    <textBlock id="i-60188009972e139e">20 för res. 2</textBlock>
    <textBlock id="i-e40494d0b7dc109e">212 avstod</textBlock>
    <textBlock id="i-313572169f4dec1b">51 frånvarande</textBlock>
    <textBlock id="i-06011c82d8672d3b">Kammaren biträdde res. 1.</textBlock>
    <textBlock id="i-1eaf8d623b0db098">Huvudvotering:</textBlock>
    <textBlock id="i-756d5492dec6d2a0">168 för utskottet</textBlock>
    <textBlock id="i-0a051bca082d062c">65 för res. 1</textBlock>
    <textBlock id="i-f33e23b148ef984c">67 avstod</textBlock>
    <textBlock id="i-efe28a44811d66d0">49 frånvarande</textBlock>
    <textBlock id="i-edd2175de087881b">Kammaren biföll utskottets hemställan.</textBlock>
    <textBlock id="i-b77859bcb2b92fed">Partivis fördelning av rösterna:</textBlock>
    <textBlock id="i-7d99b6c34570910a">För utskottet:  144 s, 1 m, 23 c</textBlock>
    <textBlock id="i-eaeadb7d2a06a5b3">För res. 1:     65 m</textBlock>
    <textBlock id="i-086191d2284a2a5a">Avstod: 2 m, 20 fp, 18 v, 15 mp, 12 kd</textBlock>
    <textBlock id="i-ef5d1e9fda568090">Frånvarande:    17 s, 12 m, 4 c, 6 fp, 4 v, 3 mp, 3 kd</textBlock>
  </contentBlock>
  <contentBlock page="0" id="i-6748f49c339ec247">
    <textBlock id="i-4557e103992449e8">Mom. 2 (EMU och inriktningen av den ekonomiska politiken)</textBlock>
    <textBlock id="i-e15adf73deb75f1e">1. utskottet</textBlock>
    <textBlock id="i-38e2e9ec8f13f414">2. res. 7 (c)</textBlock>
    <textBlock id="i-d6f78689d8ac790c">3. res. 8 (v)</textBlock>
    <textBlock id="i-678806ea9643735b">4. res. 10 (kd)</textBlock>
    <textBlock id="i-86bc30dab9a43aee">Förberedande votering 1:</textBlock>
    <textBlock id="i-d8817d056d93a428">18 för res. 8</textBlock>
    <textBlock id="i-2a45678dd232b289">13 för res. 10</textBlock>
    <textBlock id="i-0b200786ab17a897">269 avstod</textBlock>
    <textBlock id="i-c9ded55c8b455ecb">49 frånvarande</textBlock>
    <textBlock id="i-d2f6b45efb7f7cc4">Kammaren biträdde res. 8.</textBlock>
    <textBlock id="i-12c7ea0526542552">Förberedande votering 2:</textBlock>
    <textBlock id="i-73e521bdb158f155">23 för res. 7</textBlock>
    <textBlock id="i-3f96631f4ab8aa6b">18 för res. 8</textBlock>
    <textBlock id="i-f9308221385b2c7e">258 avstod</textBlock>
    <textBlock id="i-ee9dd10deef1a039">50 frånvarande</textBlock>
    <textBlock id="i-a2bc3fca24321b64">Kammaren biträdde res. 7.</textBlock>
    <textBlock id="i-6cfc1ee3e4ef6022">Huvudvotering:</textBlock>
    <textBlock id="i-a728c9a6b9e9372a">144 för utskottet</textBlock>
    <textBlock id="i-e4e3377370478dda">23 för res. 7</textBlock>
    <textBlock id="i-185c222e2fb9dcd9">133 avstod</textBlock>
    <textBlock id="i-8baa04dca182fada">49 frånvarande</textBlock>
    <textBlock id="i-c9b763f49e5348d1">Kammaren biföll utskottets hemställan.</textBlock>
    <textBlock id="i-8553094117d351a2">Partivis fördelning av rösterna:</textBlock>
    <textBlock id="i-d92c4d344d82d585">För utskottet:  144 s</textBlock>
    <textBlock id="i-14ed4cddd7d6c203">För res. 7:     23 c</textBlock>
    <textBlock id="i-45c1aa6175ee7fb4">Avstod: 68 m, 20 fp, 18 v, 15 mp, 12 kd</textBlock>
    <textBlock id="i-b979bb51d713284e">Frånvarande:    17 s, 12 m, 4 c, 6 fp, 4 v, 3 mp, 3 kd</textBlock>
  </contentBlock>
  <contentBlock page="0" id="i-50ae798e230a509f">
    <textBlock id="i-21351bc0ff43f50c">Mom. 3 (formerna för beslutsfattande om Sveriges framtida deltagande i valutaunionen)</textBlock>
    <textBlock id="i-2262dca8745914dd">1. utskottet</textBlock>
    <textBlock id="i-7f7947b411c15b10">2. res. 11 (c)</textBlock>
    <textBlock id="i-27f6478795f4a278">3. res. 12 (v)</textBlock>
    <textBlock id="i-b81b16b4654c8de0">4. res. 13 (mp)</textBlock>
    <textBlock id="i-58cdbbd097a08b93">Förberedande votering 1:</textBlock>
    <textBlock id="i-737e4a498ea21b24">18 för res. 12</textBlock>
    <textBlock id="i-ed7881bcbc2692aa">15 för res. 13</textBlock>
    <textBlock id="i-e84e012f682b0541">267 avstod</textBlock>
    <textBlock id="i-7f2c5189e7537250">49 frånvarande</textBlock>
    <textBlock id="i-28d3046203a0b90e">Kammaren biträdde res. 12</textBlock>
    <textBlock id="i-e8afbd061e003821">Förberedande votering 2:</textBlock>
    <textBlock id="i-dbfcc907659bdb6f">23 för res. 11</textBlock>
    <textBlock id="i-14084fde34ea5764">18 för res. 12</textBlock>
    <textBlock id="i-37d515aa2408dba2">259 avstod</textBlock>
    <textBlock id="i-259c363fdfda2cd8">49 frånvarande</textBlock>
    <textBlock id="i-2c3e4a705fec7433">Kammaren biträdde res. 11.</textBlock>
    <textBlock id="i-6e6ab833efd5d89a">Huvudvotering:</textBlock>
    <textBlock id="i-8c8c6cad246b42e4">156 för utskottet</textBlock>
    <textBlock id="i-db992e8c1a99d2bc">23 för res. 11</textBlock>
    <textBlock id="i-36a1f1ff8be4c86d">120 avstod</textBlock>
    <textBlock id="i-d20f352510e5b370">50 frånvarande</textBlock>
    <textBlock id="i-955928a2d4d1fd80">Kammaren biföll utskottets hemställan.</textBlock>
    <textBlock id="i-736286b7de894775">Partivis fördelning av rösterna:</textBlock>
    <textBlock id="i-029fa8628ebd94cf">För utskottet:  143 s, 13 fp</textBlock>
    <textBlock id="i-cc42d9ec09328e29">För res. 11:    23 c</textBlock>
    <textBlock id="i-e5b777e69b38d009">Avstod: 68 m, 7 fp, 18 v, 15 mp, 12 kd</textBlock>
    <textBlock id="i-2ac563f9d57a2360">Frånvarande:    18 s, 12 m, 4 c, 6 fp, 4 v, 3 mp, 3 kd</textBlock>
  </contentBlock>
  <contentBlock page="0" id="i-3dc092ae918664d3">
    <textBlock id="i-1ee36fc90d5eb962">5 §  Beslut rörande utskottsbetänkanden som slutdebatterats den 3 december</textBlock>
  </contentBlock>
  <contentBlock page="0" id="i-99ed7c236ea6f11d">
    <textBlock id="i-1556ec4804af31dc">SkU5 Skydd för förföljda personer, samordningsnummer, m.m.</textBlock>
    <textBlock id="i-64d569b8d2de607e">Mom. 2 (lagreglering av möjligheten att göra sekretessmarkering)</textBlock>
    <textBlock id="i-bf89bab1cac6f1e1">1. utskottet</textBlock>
    <textBlock id="i-bf1c24fe49513dc1">2. res. 1 (m)</textBlock>
    <textBlock id="i-fd26b02fe50588cb">Votering:</textBlock>
    <textBlock id="i-bd081de21426ad86">230 för utskottet</textBlock>
    <textBlock id="i-2501f87f183b22b3">69 för res. 1</textBlock>
    <textBlock id="i-18ee3b0919cdc805">50 frånvarande</textBlock>
    <textBlock id="i-ed1bb306eb2a4103">Kammaren biföll utskottets hemställan.</textBlock>
    <textBlock id="i-96a07d65eaa9f564">Partivis fördelning av rösterna:</textBlock>
    <textBlock id="i-b19c4f2eef055216">För utskottet:  144 s, 23 c, 18 fp, 18 v, 15 mp, 12 kd</textBlock>
    <textBlock id="i-6c633f27d8f539a0">För res. 1:     68 m, 1 fp</textBlock>
    <textBlock id="i-f69145e774a448ba">Frånvarande:    17 s, 12 m, 4 c, 7 fp, 4 v, 3 mp, 3 kd</textBlock>
  </contentBlock>
  <contentBlock page="0" id="i-e96cd2ffc5f0fbe8">
    <textBlock id="i-0c2f80ba5b12048a">Övriga moment</textBlock>
    <textBlock id="i-726da362b7a9687a">Kammaren biföll utskottets hemställan.</textBlock>
  </contentBlock>
  <contentBlock page="0" id="i-798fcf709ccdbaed">
    <textBlock id="i-c1e23d8149247443">SkU13 Sjömansskatt</textBlock>
    <textBlock id="i-15f3b5964e121d68">Återförvisningsyrkande (fp)</textBlock>
    <textBlock id="i-b638005abc140e71">För bifall räckte att minst en tredjedel av de röstande anslöt sig om detta.</textBlock>
    <textBlock id="i-4004f12430cbe7b5">Votering:</textBlock>
    <textBlock id="i-04f835f6b8444592">111 för bifall</textBlock>
    <textBlock id="i-1afb9147370032d1">186 för avslag</textBlock>
    <textBlock id="i-67f13514bcbc2e78">2 avstod</textBlock>
    <textBlock id="i-289b83469e36070f">50 frånvarande</textBlock>
    <textBlock id="i-1d518a224a9b7f57">Talmannen konstaterade att minst en tredjedel av de röstande hade bifallit återförvisningsyrkandet.</textBlock>
    <textBlock id="i-9e0196a8b236394f">Kammaren hade således bifallit återförvisning av ärendet till utskottet för ytterligare beredning.</textBlock>
    <textBlock id="i-735c39bd87a7dfe6">Partivis fördelning av rösterna:</textBlock>
    <textBlock id="i-885edb9283b15723">För bifall:     68 m, 9 c, 20 fp, 1 v, 1 mp, 12 kd</textBlock>
    <textBlock id="i-9e3201a64b9c3b97">För avslag:     144 s, 12 c, 17 v, 13 mp</textBlock>
    <textBlock id="i-ddfff211a5d87f77">Avstod: 1 c, 1 mp</textBlock>
    <textBlock id="i-ee8c6847a4438ef9">Frånvarande:    17 s, 12 m, 5 c, 6 fp, 4 v, 3 mp, 3 kd</textBlock>
    <textBlock id="i-97758d9ee3e074a6">Rigmor Ahlstedt (c) anmälde att hon avsett att rösta nej men markerats ha röstat ja.</textBlock>
  </contentBlock>
  <contentBlock page="0" id="i-a6fa2836b195fbc3">
    <textBlock id="i-3771aedcc8091d97">Anf.  194  FÖRSTE VICE TALMANNEN:</textBlock>
    <textBlock id="i-47ffe2815d210553">Ordföranden i skatteutskottet kallar till sammanträde i dag direkt efter denna votering.</textBlock>
    <textBlock id="i-7eda5ad40f8d77e2">Beslut om uppskjuten votering</textBlock>
  </contentBlock>
  <contentBlock page="0" id="i-e34d8ced20fdfced">
    <textBlock id="i-0d8b0c30d64495d5">På förslag av förste vice talmannen medgav kammaren att återstående ärenden på dagens föredragningslista fick avgöras i ett sammanhang vid arbetsplenum fredagen den 5 december.</textBlock>
  </contentBlock>
  <contentBlock page="0" id="i-dcf5e8a28893af6a">
    <textBlock id="i-1cf91c77dc0520f9">6 §  Justering av protokoll</textBlock>
  </contentBlock>
  <contentBlock page="0" id="i-c8309af08f02d544">
    <textBlock id="i-de5a3cb57286732f">Justerades protokollet för den 28 november.</textBlock>
  </contentBlock>
  <contentBlock page="0" id="i-0faad082c41ddd7f">
    <textBlock id="i-6ebdc135febe3495">7 §  Avsägelse</textBlock>
  </contentBlock>
  <contentBlock page="0" id="i-f156c1f60a858c83">
    <textBlock id="i-73193ca132892411">Förste vice talmannen meddelade att Lotta Edholm (fp) avsagt sig uppdraget som ersättare för ledamot av riksdagen fr.o.m. den 1 januari 1998.</textBlock>
  </contentBlock>
  <contentBlock page="0" id="i-6660dc7b3e6634d0">
    <textBlock id="i-fa7b8b2063aeada3">Kammaren biföll denna avsägelse.</textBlock>
  </contentBlock>
  <contentBlock page="0" id="i-74c0ba6f54686a60">
    <textBlock id="i-8038d72437e949db">8 §  Meddelande om kammarens sammanträden den 5 och 12 december</textBlock>
  </contentBlock>
  <contentBlock page="0" id="i-515629d8b6091623">
    <textBlock id="i-96349a58d8f0a5d0">Förste vice talmannen meddelade att med hänsyn till kammarens arbetssituation skulle ärendena fredagen den 5 och fredagen den 12 december fullföljas med votering.</textBlock>
  </contentBlock>
  <contentBlock page="0" id="i-677278fcb898ab36">
    <textBlock id="i-fa099eb76aa58c73">9 §  Hänvisning av ärenden till utskott</textBlock>
  </contentBlock>
  <contentBlock page="0" id="i-6b6b83befa66f009">
    <textBlock id="i-e2691b5dec331113">Föredrogs och hänvisades</textBlock>
    <textBlock id="i-3fb112bed50aaab9">Proposition</textBlock>
    <textBlock id="i-8686884d0f78993a">1997/98:28 till jordbruksutskottet</textBlock>
  </contentBlock>
  <contentBlock page="0" id="i-11df372bd5303220">
    <textBlock id="i-323051b5eb246afd">Motioner</textBlock>
    <textBlock id="i-8eb1ff80043961ad">1997/98:K2-K8 till konstitutionsutskottet</textBlock>
  </contentBlock>
  <contentBlock page="0" id="i-dc714800fa4c9fab">
    <textBlock id="i-e3e18d449b35b1a9">10 §  Förnyad bordläggning</textBlock>
  </contentBlock>
  <contentBlock page="0" id="i-7ee06cba1f800b10">
    <textBlock id="i-268bea0d11260577">Föredrogs men bordlades åter</textBlock>
    <textBlock id="i-0be22650b582d12a">Försvarsutskottets betänkande 1997/98:FöU1</textBlock>
    <textBlock id="i-bcaa16e16e0f66f0">Ajournering</textBlock>
  </contentBlock>
  <contentBlock page="0" id="i-5fc0408f259b2cf7">
    <textBlock id="i-cda56ae6cb32d10f">Kammaren beslutade kl. 18.11 att ajournera förhandlingarna till kl 19.00 för middagsuppehåll.</textBlock>
    <textBlock id="i-72a0a0e0d6599811">Återupptagna förhandlingar</textBlock>
  </contentBlock>
  <contentBlock page="0" id="i-c8e9c7b71be8a380">
    <textBlock id="i-5297d1a2cd3be42a">Förhandlingarna återupptogs kl. 19.00.</textBlock>
  </contentBlock>
  <contentBlock page="0" id="i-3c39c295cd0c2e96">
    <textBlock id="i-c8e4023d58d3f41c">11 §  Utgiftsområde 18 samt vissa bestämmelser om allmännyttiga bostadsföretag</textBlock>
  </contentBlock>
  <contentBlock page="0" id="i-9e823c143d52b310">
    <textBlock id="i-696fb727376a5523">Föredrogs</textBlock>
    <textBlock id="i-9958a4467a6ac89b">Bostadsutskottets betänkande 1997/98:BoU1</textBlock>
    <textBlock id="i-ef584dd19a07fd13">Utgiftsområde 18 samt vissa bestämmelser om allmännyttiga bostadsföretag (prop. 1997/98:1 och prop. 1997/98:37)</textBlock>
  </contentBlock>
  <contentBlock page="0" id="i-b2614681a777f9f9">
    <textBlock id="i-40112e5158cd2672">Anf.  195  INGA BERGGREN (m):</textBlock>
    <textBlock id="i-3028672914adbf86">Fru talman! Dagens bostadsdebatt, om än på sena kvällen, kommer att handla om dels anslaget till utgiftsområde 18 - Samhällsplanering, bostadsförsörjning och byggande - dels en rad motioner från allmänna motionstiden med olikartade teman inom detta område. Så långt är innehållet detsamma i bostadsutskottets första betänkande som vid förra årets debatt. I</textBlock>
    <textBlock id="i-13458a85251a4785">år är det dock en skillnad. Förslag om fortsatt tilllämpning av reglerna för överlåtelser av allmännyttiga bostadsföretag tillkommer nämligen.</textBlock>
    <textBlock id="i-4b192831de80fdc9">De ekonomiska ramarna har redan fastställts för</textBlock>
    <textBlock id="i-9f9d39669ab95979">1998 av riksdagsmajoriteten, Socialdemokraterna och</textBlock>
    <textBlock id="i-ddae2627fc013049">Centerpartiet. Moderata samlingspartiet förordar å sin sida en annan inriktning av den ekonomiska politiken och budgetpolitiken. I förhållande till den beslutade ramen för bostadsutskottet  vill moderaterna spara ytterligare på anslagen för Boverket, räntebidragen,</textBlock>
    <textBlock id="i-ae4a99a10005fdcf">Statens bostadskreditnämnd, bostadsbidragen, länsstyrelserna, Lantmäteriverket och på stöd till investeringsprogram. Moderaterna förespråkar alltså en annan inriktning och kommer därför inte att delta i beslutet under mom. 1 om fördelningen av anslagen inom område 18. Detta finns beskrivet i vårt särskilda yttrande.</textBlock>
    <textBlock id="i-ba2299f93770c860">Under rubriken Bostadsförsörjningen finns tio moderata reservationer som beskriver inriktningen och utformningen av en moderat boendepolitik för framtiden. I en gemensam reservation från Moderaterna, Centern, Folkpartiet och Kristdemokraterna avvisas regeringens förslag att även 1998 och 1999</textBlock>
    <textBlock id="i-5be7e521e0b1b532">tillämpa nuvarande regler för överlåtelser av allmännyttiga bostadsföretag.</textBlock>
    <textBlock id="i-debf1f1249a53547">Boendet är centralt för oss alla. Under olika skeden i livet efterfrågar människor olika former och alternativ av bostäder. Behoven och prioriteringarna är inte desamma när man är ung eller lever singel som när det blir dags att bilda familj eller när barnen har flugit ut. Därför är det viktigt att slå fast att det är människors efterfrågan som skall styra vad som skall byggas och hur bostäderna skall se ut.</textBlock>
    <textBlock id="i-2d30ac3dd452d2ff">Det viktiga för regeringen i framtiden blir därför att lägga produktionspolitiken och regleringspolitiken bakom sig. Den förda bostadspolitiken har genom subventioner stimulerat till överstandard, och det gäller inte bara ytmässigt. Den har också haft till följd att många inte längre har råd att betala boendet med egna pengar. Tillsammans med pålagor från stat och kommun uppgår i dag de svenska hushållens boendekostnader till mer än en tredjedel av det privata konsumtionsutrymmet. Det är mest i Europa. Det är verkligen inte konstigt att medborgarna reagerar och vill ha svar från regeringen om vad den tänker göra.</textBlock>
    <textBlock id="i-105b939cbf8b7c85">Men så mycket till svar har inte kommit fram vare sig från inrikesministern själv eller från socialdemokraterna i utskottet. Det enda som sagts är att det kommer en bostadspolitisk proposition i början på nästa år, men inte närmare bestämt när. Tydligen har inte ens Lennart Nilsson ännu kunnat pressa fram besked från sina meningsfränder i regeringen om åtgärder emot fastighetsskattens skadliga inverkan på boendekostnaderna, inte minst för alla dem som bor i lägenhet. Vad kan det bero på?</textBlock>
    <textBlock id="i-c13a5f16352980d7">Villrådighet och obeslutsamhet är betecknande för regeringen. Det är uppenbarligen så att regeringen slits mellan olika särintressens propåer. Därför har inte heller några förslag om en sammanhållen bostadspolitik ännu hamnat på riksdagens bord. Det beklagar jag. Det beklagar också de boende. Beska sanningar utsägs så gott som dagligen om skatters och avgifters påverkan på Europas högsta boendekostnader. Men vad gör regeringen? Ingenting, absolut ingenting!</textBlock>
    <textBlock id="i-6672c53e1a16cdbc">Det enda som regeringen orkat med är att snickra samman ett diskriminerande regelsystem för bostadsbidrag och att bestraffa de kommuner som försöker göra något åt en pressad ekonomisk situation genom att sälja delar av eller hela kommunala bostadsbolag.</textBlock>
    <textBlock id="i-1868304e48e14c8a">Förslaget är dessutom ett faktiskt intrång i det kommunala självstyret. Regeringen har tydligen helt bortsett ifrån den massiva kritik som inte minst de egna socialdemokratiska kommunalråden framfört. Det är märkligt. Detta är ju en regering som berömmer sig av att lyssna. Inte heller visar regeringens egen utvärdering av försålda kommunala bostadsföretag att utbudet på den lokala marknaden i något fall påverkats eller att de boende skulle ha kommit i kläm.</textBlock>
    <textBlock id="i-ff9800c807e47012">I en situation där bostadsmarknaden uppenbarligen har stora problem lägger regeringen förslag som sätter käppar i hjulet för de kommuner som söker lösa sina problem. Det är t.ex. många lägenheter som står outhyrda, speciellt i kommunalt ägda fastigheter, och dessa står därmed också på ruinens brant. Hur hänger detta samman med vad som skrivs i betänkandetexten:</textBlock>
    <textBlock id="i-b66b69d6a2a100de">"Beslut om de kommunala bostadsföretagens vara eller icke vara är en fråga för den kommunala nivån"?</textBlock>
    <textBlock id="i-04383266a7d52f02">Det finns inte mycket som tyder på att bostadssituationen har förvärrats eller att hyrorna skulle vara systematiskt högre i de bostadsområden som har privatiserats. Tvärtom har utredningen om de allmännyttiga bostadsföretagen visat att de boende är mycket nöjda med de nya ägarna. Tillgänglig statistik visar dessutom att privata förvaltare är mer kostnadseffektiva än motsvarande kommunala. Hyresgästerna skulle alltså på lång sikt tjäna på att lägenhetsbeståndet går över i privat ägo.</textBlock>
    <textBlock id="i-f179537ec6a1a439">Som moderat anser jag att kommuner inte skall ägna sig åt att äga eller hyra ut bostäder. Därför bör kommunerna sälja sina fastigheter och bostadsbolag.</textBlock>
    <textBlock id="i-972ea2be06f8c61a">Alternativt kan de erbjuda de boende att köpa sin bostad. Det innebär att kapital kan frigöras och användas till mer angelägna verksamheter än bostadsägande, till nytta för medborgarna och skattebetalarna i kommunerna.</textBlock>
    <textBlock id="i-ed3bde5da1129dd2">Dagens bostadsbidrag är ett annat tydligt exempel på den rundgång och politiska styrning som präglar statens agerande gentemot familjer och enskilda. Det höga skattetrycket har drivit upp boendekostnaderna samtidigt som inkomstbeskattningen lämnar för litet kvar av lönen att leva på. Målet bör naturligtvis vara att den enskilde skall kunna leva på sin lön och betala sin hyra utan att vara beroende av bidrag. Först då blir människor riktigt trygga. Åtgärder måste därför vidtas för att växla dagens bidrag mot sänkt skatt. Som ett led i denna utveckling bör en samordning av bostadsbidragen och övriga socialpolitiska åtgärder komma till stånd.</textBlock>
    <textBlock id="i-22fe8ca6e2818b25">Men innan detta helt kan förverkligas måste något göras för att rätta till de negativa konsekvenser som ändringarna i reglerna för bostadsbidragen har fått för många hushåll, inte minst för boende på landsbygden, något som vi moderater upprepade gånger varnat för.</textBlock>
    <textBlock id="i-1fc5bed60906cf2f">Redan förra hösten föreslog vi att de beslutade förändringarna skulle omprövas och rivas upp. Vi moderater vill att följande ändringar skall träda i kraft den</textBlock>
    <textBlock id="i-b9a273a1d25940d1">1 januari 1998: Hushållsinkomsten skall ligga till grund för bostadsbidraget, ytnormen avskaffas och barnpensionen skall inte ingå i den bidragsgrundande inkomsten om den inte kan användas för att täcka del av bostadskostnaden.</textBlock>
    <textBlock id="i-1273d1d4127245a8">Eftersom socialdemokraterna i utskottet ingenting vet och statsrådet Jörgen Andersson inte vill diskutera bostadspolitikens sakfrågor, utan gömmer sig bakom och bara hänvisar till en proposition i fjärran, ställer jag här till slut några raka enkla frågor.</textBlock>
    <textBlock id="i-78c3a71b7ba34a36">Har Jan Danneman rätt då han säger att det är dags att ta bort fastighetsskatten? Håller socialdemokraterna i utskottet med Jan Nygren när han säger: Fastighetsskatten lägger sten på bördan. Detta är orimligt och det är risk för fler konkurser med personliga tragedier som följd?</textBlock>
    <textBlock id="i-1e7dec3a7a455eee">Är det rimligt att fastighetsskatten motsvarar en till två månadshyror av hyreskostnaden för en normal lägenhet? Vad tänker Lennart Nilsson göra åt detta?</textBlock>
    <textBlock id="i-97a712b988272152">Vad svarar Lennart Nilsson ordföranden för Hyresgästerna och Riksbyggens VD, f.d. biträdande statsministern på dessa frågor?</textBlock>
    <textBlock id="i-d49c812590ee4060">Allra sist konstaterar jag: Det allra främsta för en väl fungerande bostadspolitik är och förblir en hållfast allmän ekonomisk politik med ett sänkt skattetryck.</textBlock>
    <textBlock id="i-6c29fdb363daed10">Detta ger de bästa förutsättningarna för människors trygghet och välfärd. För att uppnå en sund bostadspolitik måste, enligt moderaterna bostadssubventionerna avvecklas i takt med att fastighetsskatten sänks och tas bort bruksvärdessystemet tillämpas så som det ursprungligen var tänkt kommunalt ägande av bostadsföretag avvecklas bosparandet stimuleras ägarlägenheter införas</textBlock>
    <textBlock id="i-8f86e34c56c65354">Förslag med en sådan inriktning sätter de boende i förgrunden. Det som behövs är enkla, fasta och stabila spelregler så att var och en kan överblicka sin situation och inte från tid till annan styras av ändrade skatter och bidrag eller diverse politiska hugskott.</textBlock>
    <textBlock id="i-050eec59cb38c0ad">Härmed yrkar jag bifall till reservationerna 6 och</textBlock>
    <textBlock id="i-c41b3dcd36142965">7 samtidigt som jag naturligtvis ställer mig bakom övriga moderata reservationer.</textBlock>
  </contentBlock>
  <contentBlock page="0" id="i-0cfdee88cc8a3766">
    <textBlock id="i-fabf476f8ce1a441">Anf.  196  RIGMOR AHLSTEDT (c):</textBlock>
    <textBlock id="i-3651cb74bdc8b25a">Fru talman! Oj, vad vi väntar. Eller hur, riksdagsledamöter! Väntar på julen gör vi väl allihop. Men oj, vad vi bostadspolitiker väntar på en proposition utifrån den bostadspolitiska utredningen.</textBlock>
    <textBlock id="i-4286aac85c707bd1">Det är inte bara riksdagspartier som väntar, och det är inte bara moderater som väntar utan alla som är beroende av klara stabila regler för bostadspolitiken i</textBlock>
    <textBlock id="i-6c8a01e6f93dd517">Sverige. Vi behöver få igång byggandet. Människor behöver också bostäder.</textBlock>
    <textBlock id="i-b8d5047cc87df835">Bostadspolitiken är en del av samhället, en mycket viktig kugge i samhällsmaskinen. Mycket av dynamiken i samhället stannar upp när byggandet upphör.</textBlock>
    <textBlock id="i-dafab0450d26e643">Det är hög tid att regeringen agerar. Redan har förhalningen haft en negativ inverkan på aktiviteten i byggbranschen.</textBlock>
    <textBlock id="i-1fc3f1ae2d111cd6">Det är grundläggande frågor som behöver få beslut. Det handlar om att alla skall ha en möjlighet att bo på ett bra sätt, i en bra miljö såväl inne som ute.</textBlock>
    <textBlock id="i-89e75918a77168b2">Det handlar också om att få ned de höga boendekostnaderna. Sverige har Europas högsta bostadskostnader. Vi har lyckats med att hjälpa till att pressa ned räntekostnaderna för bostadslån för dem som har det.</textBlock>
    <textBlock id="i-e0af21054cc8dc08">Men det är inte alla som har fått del av det. Jag förstår den kampanj som hyresgäströrelsen nu har på gång.</textBlock>
    <textBlock id="i-6763665ec56810a8">Alla måste nämligen få ta del av bra åtgärder. Det måste slå igenom i samhället.</textBlock>
    <textBlock id="i-b01338b295e6bbcd">En annan fråga är alla s.k. mambos - unga hemmaboende - som vill ha en egen bostad. En siffra som jag tagit del av säger att det är över 100 000 ungdomar som finns i den gruppen.</textBlock>
    <textBlock id="i-48b19139c74fa58e">Vi har många utmanande intressanta framtidsfrågor som kräver sin lösning. Bostadspolitiken är helt enkelt en viktig nyckel till många framtidsfrågor.</textBlock>
    <textBlock id="i-c25176227aae2cae">Det är inte underligt att vi är många som är otåliga för att regeringen låter vänta på sig med att lägga fram propositionen. När kommer den?</textBlock>
    <textBlock id="i-36d214a37940b409">Centerpartiets partimotion En hållbar boendepolitik för framtiden har vi skrivit därför att vi faktiskt har blivit litet otåliga att få fram propositionen. Det kan ses som en spark på regeringen att få fram den. I</textBlock>
    <textBlock id="i-27b19fd93465cb89">motionen kräver vi att nuvarande räntebidragssystem ersätts med ett investeringsbidrag för nya bostäder.</textBlock>
    <textBlock id="i-bc8d60a1428c1e6f">Subventionerna enligt Danellsystemet vill vi skall trappas ned. De statliga kreditgarantierna måste få sin lösning. Regeringen bör också ta fasta på utredningens förslag om en högre avskrivningstakt för bostadsfastigheter. Vi måste även arbeta för en ökad konkurrens inom bygg- och bostadssektorn som sänker produktionskostnaderna och därmed ger människor en rimligare bostadskostnad. Det är också absolut nödvändigt att fastighetsskatterna sänks.</textBlock>
    <textBlock id="i-71d12612927db3c9">Jag yrkar bifall, fru talman, till reservation 22 under mom. 13.</textBlock>
    <textBlock id="i-09e7e84e2cfa28f9">Vidare, fru talman, föreslår Centerpartiet ett premierat bosparande. Ett system där man kvalificerar sig med ett regelbundet sparande och får lån till låg ränta.</textBlock>
    <textBlock id="i-e5ac54ed07d4a9ef">En fråga som jag hade väntat att även moderaterna någon gång skulle ta upp i ett anförande när det gäller bostadspolitiken är miljöfrågan. Den måste lyftas fram ytterligare. Det är ett tålmodigt arbete vi har vi som driver de frågorna. Det är faktiskt beklämmande att fortfarande se att det inte finns total enighet om detta i bostadsutskottet. Det har jag väldigt svårt att förstå. Ingen mår ju bra i en dålig miljö.</textBlock>
    <textBlock id="i-30f5125fe2379563">Sjuka hus har vi hört talas om länge. Vi har uppmärksammats på att allergier ökar i en icke önskvärd takt. Ett nationellt handlingsprogram som bygger på miljöhälsoutredningens förslag skulle vara bra att få.</textBlock>
    <textBlock id="i-895043f936833b7b">Jag måste säga att jag tilltalas litet av den visionära idén om att bygga en helt ekologisk stad, som</textBlock>
    <textBlock id="i-879f46c912e59f74">Miljöpartiet har talat om. Det kanske inte är så omöjligt. Den kanske kommer en gång i framtiden.</textBlock>
    <textBlock id="i-c3554113d57557ae">Tyvärr inser inte heller alla i utskottet att det är betydelsefullt med lokala investeringsstöd att användas så att en bättre miljö kan stimuleras. Det ger ju faktiskt också förutsättningar för människor att få bra jobb.</textBlock>
    <textBlock id="i-56a416c31640be63">Centerpartiet står bakom anslagsfördelningen inom utgiftsområdet för bostadsutskottet. Det gäller även förslaget att inrätta stöd till lokala investeringsprogram för ekologisk hållbarhet. Vi har dock lagt fram förslag, som jag påtalat i ett särskilt yttrande, att</textBlock>
    <textBlock id="i-1aec892226746b66">10 miljoner kronor årligen bör avsättas för arbetet med det lokala Agenda 21-programmet och 50 miljoner kronor per år för sanering av miljöskadade områden.</textBlock>
    <textBlock id="i-54bd0f047bda8e80">Dessutom anser vi att medel bör kunna användas för skydd av skogsmark i avvaktan på en fond för detta ändamål. Jag hyser en förhoppning att regeringen tar till sig de förslagen eftersom det finns en positiv skrivning i det här betänkandet.</textBlock>
    <textBlock id="i-5cf2218c31abb06f">Vi vill från Centerpartiet påskynda det utvecklingsarbete som pågår på miljöområdet. Arbetet med resurshushållning, källsortering och återanvändning måste intensifieras. Vi kräver att det införs kvalitetskrav på bostäder. Vidare bör ett system för miljö- och energideklaration av byggnader införas.</textBlock>
    <textBlock id="i-53454d3c15c0b540">Kraven på miljöanpassade bostäder måste hävdas fullt ut i nyproduktionen, men det behövs även upprustningsåtgärder i gammal bebyggelse, inte minst i våra - låt mig säga det - fula förorter.</textBlock>
    <textBlock id="i-d6b01b8a19a65beb">Det krävs en medveten samhällsplanering, där mångfald, variation och olikhet stimuleras och där ensidighet, utarmning och utslagning aktivt motverkas. Det är oerhört viktigt med vackra och trivsamma bostadsområden, för alla människors välbefinnande.</textBlock>
    <textBlock id="i-b92c7607400507bb">Fru talman! Jag yrkar bifall också till reservation</textBlock>
    <textBlock id="i-193c5a93c3fade3d">14 under mom. 10. Vi tar där upp det förslag som vi har framfört i en motion om att barns rättigheter särskilt måste beaktas. Vi tycker att det kan göras under det år som har föreslagits bli innemiljöåret. Vi måste se till att barnen tillförsäkras en hälsosam innemiljö såväl i hemmet som i skolan och på dagis.</textBlock>
    <textBlock id="i-4c820a5c5c94e72c">Fru talman! Jag ber att få ta upp tre frågor till. De handlar om studenter, jämställdhet och den s.k. allmännyttan.</textBlock>
    <textBlock id="i-af1a64625f70ec74">Studenternas boende måste uppmärksammas såväl på de nya studieorter som kommer till som på de gamla universitetsorterna. Jag ser framför mig alla de ungdomar som kommer till Uppsala och som sitter eller ligger i kö i väntan på att få en bostad under den tid som de skall studera i staden. Jag tycker inte att det är anständigt att det skall vara på det viset. Här måste till en skärpning och ett samarbete mellan alla inblandade aktörer. Vi kan inte kräva att ungdomar skall åstadkomma bra resultat i ett kunskapslyft, om de inte har möjligheter att bo bra.</textBlock>
    <textBlock id="i-de95ea24c0f012c2">Jag yrkar bifall till reservation 19 under mom. 12.</textBlock>
    <textBlock id="i-801b410a28db7bf0">Det påstås att vi är väldigt bra på jämställdhet i</textBlock>
    <textBlock id="i-a5098b4df409df10">Sveriges riksdag. Ingen har väl heller undgått att se oss kvinnor här i plenisalen. Men, ärade kolleger, vi har ännu inte nått full jämställdhet i planeringsarbetet i vårt kära land. I år gläder jag mig åt att faktiskt tre partier med manliga företrädare stöder vår motion om utformning av bostäder som passar alla människor.</textBlock>
    <textBlock id="i-17ccc3fd37175091">Det är kvinnorna som saknas - åtminstone tror vi det. Att det byggs så opraktiskt utformade bostäder, med för få grönytor och för få mötesplatser måste vara ett uttryck för att kvinnors erfarenheter inte tillräckligt beaktas.</textBlock>
    <textBlock id="i-8c454b110e6d15b2">Tänk om vi kvinnor på detta avsnitt hade kunnat visa upp en total samstämmighet och gemensamt hade krävt att kvinnor och barn skall vara ett måste i allt beslutsfattande! Var är nu de moderata och socialdemokratiska kvinnorna från bostadsutskottet?</textBlock>
    <textBlock id="i-dc2b8fd6c6443ec6">Jag tycker att det är litet spännande att vi just nu här i Sverige har besök av president Jeltsin. Har ni uppmärksammat att en av hans närmaste rådgivare är hans dotter? Nog måste man erkänna att det händer en massa saker i Ryssland. Allt kan man inte bejaka, men jag tror att Jeltsins dotter har en bra inverkan. Jag är övertygad om att hon skulle kunna berätta för oss om en hel del råd som hon ger sin far. Säkerligen har hon under sitt besök här i Sverige fått höra att vi har ett väldigt jämställt parlament. Jag skulle tycka att det vore mycket intressant att höra om hon fått några praktiska exempel på att vi kvinnor gemensamt har tagit något beslut här i riksdagen. Det skulle behövas.</textBlock>
    <textBlock id="i-9d3687294aa17531">Med detta yrkar jag bifall till reservation 30 under mom. 17.</textBlock>
    <textBlock id="i-25bcf02e261c0ce4">Beträffande allmännyttiga bostadsföretag, som också tas upp i detta betänkande vill jag bara peka på det som vi tidigare sagt från Centerpartiet, nämligen att det inte råder någon som helst tvekan om att ärenden som rör de allmännyttiga bostadsföretagens ägarprofil bäst bedöms av kommunpolitiker, inte av regeringen.</textBlock>
    <textBlock id="i-5f690f624897a0db">Fru talman! Jag yrkar också bifall till reservation 7</textBlock>
    <textBlock id="i-6234532641299e77">under mom. 7.</textBlock>
    <textBlock id="i-2721e237ad87eb3c">Jag har yrkat bifall till många av mina reservationer, men jag har för tids vinnande också avstått från att yrka bifall till ett stort antal. Jag står dock bakom samtliga mina reservationer.</textBlock>
  </contentBlock>
  <contentBlock page="0" id="i-b0eaac29096dd832">
    <textBlock id="i-b233efee42f9585e">Anf.  197  ERLING BAGER (fp):</textBlock>
    <textBlock id="i-28d20511e4232cd7">Fru talman! Det tycks vara bostadsutskottets öde att dess ledamöter även när det gäller tunga betänkanden får debattera på kvällstid. Jag har inget yrkande i frågan just nu men ämnar återkomma på den punkten.</textBlock>
    <textBlock id="i-2379f33d282289b8">Det var tänkt att vi den här kvällen också skulle få information från IVA, något som var planerat sedan lång tid tillbaka. Vi har nu fått ändra planeringen, och det beklagar jag.</textBlock>
    <textBlock id="i-6c2d43cd74a98692">Vi väntar för närvarande, som Rigmor Ahlstedt sade, på en proposition om bostadspolitiken. En parlamentarisk utredning har arbetat under tre år, och vi har i utskottet under de senaste åren haft en annorlunda arbetsinriktning i utskottet. Förklaringen till detta är att vi först haft en utredningsperiod, sedan en remisstid osv.</textBlock>
    <textBlock id="i-7bd6a41bcadffc3c">Vi vet nu att vi till våren får en bostadspolitisk proposition, och Folkpartiet har därför i år inte väckt några parti- eller kommittémotioner om bostadspolitiken utan bara rammotioner i finansutskottet. Därtill kommer enskilda motioner.</textBlock>
    <textBlock id="i-662fcc02a2419b88">Jag skall börja med att yrka bifall till reservationerna 1 och 7. Reservation 1 har avgivits av Folkpartiet. Den med andra partier gemensamma reservation</textBlock>
    <textBlock id="i-a5544bd0470287b2">7 handlar om att man inte skall förhindra kommuners möjligheter att sälja ut allmännyttiga företag.</textBlock>
    <textBlock id="i-1a52c5a379b52d3e">Fru talman! De beslut som fattas på det bostadspolitiska området påverkar människors ekonomiska vardag i allra högsta grad. Folkpartiet anser därför att det är viktigt att de politiska besluten ger hyggliga grundförutsättningar för människornas planering.</textBlock>
    <textBlock id="i-e588ca0b6622785c">Fastighetsägare, bostadsrättsföreningar, kommuner och långivare behöver kunna fatta någorlunda långsiktiga beslut.</textBlock>
    <textBlock id="i-d3a38e23778cc091">Syftet med bostadpolitiken bör vara att alla skall få tillgång till en bra bostad, men önskemålen och behoven varierar, inte bara mellan olika människor utan också mellan olika perioder i en människas liv.</textBlock>
    <textBlock id="i-2aa69fe9d84fd60c">Det som är nödvändigt för den som är äldre kan vara onödigt för den som är ung. Det är därför viktigt att vi har ett varierat bostadsbestånd när det gäller både storlek och standard. Valfriheten måste värnas och olika upplåtelseformer stimuleras.</textBlock>
    <textBlock id="i-b9575f7bb5cc9d36">Mycket av detta återkommer väl när vi under våren skall fortsätta diskussionen om bostadspolitiken.</textBlock>
    <textBlock id="i-7947671b7c4956cf">Jag vill nu kort beröra enbart några områden. Jag vill först gå in på frågan om radonet, som tas upp i vår reservation. Folkpartiet har under många år pekat på hur allvarligt det är med höga radonhalter i bostäder.</textBlock>
    <textBlock id="i-833a573631ba1f64">Fru talman! I reservation 1 från Folkpartiet behandlas åtgärder mot radon i bostäder. Folkpartiet har i motioner och reservationer tagit upp att ambitionsnivån när det gäller kartläggning av, information om och saneringsåtgärder mot radon är alltför låg. Olika åtgärder måste vidtas för att öka aktiviteten på området. Man bör bl.a. pröva införande av ett system med intyg från kommunen om att ett hus inte ligger i ett riskområde och att det har uppförts utan radongivande material.</textBlock>
    <textBlock id="i-f31600f1836c8911">Man skall se till att man kan kartlägga detta bättre.</textBlock>
    <textBlock id="i-9f1b4d7e97d7313e">Vidare bör enligt vår mening kommunerna mer strikt tillämpa de gränser för sanitär olägenhet som Socialstyrelsen fastställt. Av största vikt är givetvis att radonhalten i bostäder med höga radonhalter uppmäts snarast. De statliga bidragen utgör en viktig och nödvändig stimulans för att påverka de berörda fastighetsägarna att vidta åtgärder. Detta tycker vi är väldigt viktigt och har med i reservation 1.</textBlock>
    <textBlock id="i-5151559cde18e043">Vi tar där också upp att vi inom bostadsekonomin prioriterar att sänka fastighetsskatten med 2 miljarder.</textBlock>
    <textBlock id="i-77e6926d569052a9">Det har vi tidigare tagit upp i utskottet många gånger.</textBlock>
    <textBlock id="i-8bffb2a858d089d4">Men jag vill bara nämna att vi i Folkpartiet gör den prioriteringen att det är viktigt att fastighetsskatten sänks. Den drabbar många så hårt. Det upptäcker nu alltfler organisationer. Även hyresgästorganisationer i</textBlock>
    <textBlock id="i-cff73593f47ca064">Sverige är nu med på barrikaderna och pekar på hur orimliga effekter man får med fastighetsskattens samlade effekter och årliga höjningar av taxeringar.</textBlock>
    <textBlock id="i-365089613ec3a58a">Effekterna är stora inte minst i olika fritidsområden i skärgårdar och andra områden. Det innebär att de som bor där permanent har svårt att bo kvar, och många får flytta. I Stockholms skärgård, där många lever på kustnära fiske och andra verksamheter, kan man inte bo kvar när rika stockholmare köper hur för</textBlock>
    <textBlock id="i-9b9f53d325f8936c">3-4 miljoner. Reglerna och skattesatserna ger dessa effekter. Vi i Folkpartiet vill prioritera detta. Vi föreslår en sänkning till 1,5 % och att det även görs insatser i särskilt drabbade områden för de permanent boende.</textBlock>
    <textBlock id="i-9b798796780d1c18">Jag vill också ta upp frågan om fukt och mögel.</textBlock>
    <textBlock id="i-6f0d42ac7beff412">Där har det varit olika ROT-program och olika projekt. Vi tycker att det vore bättre om man hade fleråriga program som inriktade sig exempelvis mot offentliga fastigheter, daghem, skolor, förskolor och liknande. Där vistas många i lokaler som är olämpliga. Fukt, mögel och annat har gjort att människor mår dåligt och blir sjuka. Det borde enligt vår mening vara viktigt att inrikta de politiska åtgärderna på detta i stället för att kanske villaägare, jag själv och andra, kan få skatteavdrag om vi bygger till huset eller reparerar.</textBlock>
    <textBlock id="i-9ef2153bc358ebe9">Det kan i och för sig vara roligt att få ett skatteavdrag när man gör en reparation. Men vi tycker det är viktigare att man koncentrerar sig på att göra insatser där man verkligen har problem med fastigheterna - ett begrepp är sjuka hus - och att göra insatserna där. Vi har märkt dessa problem under 10-15 år. Vi känner till det hela. Allergier har utvecklats till något av en folksjukdom. Uppemot 3 miljoner svenskar lider i dag av allergier. Ca 8 % av vuxna svenskar lider av astma.</textBlock>
    <textBlock id="i-11a0683d3b2db682">Särskilt oroande är det att många barn har drabbats.</textBlock>
    <textBlock id="i-6a7c1bec28961c5e">Enligt uppgifter som jag fått kan två av fem ibland vara utsatta.</textBlock>
    <textBlock id="i-be01acf42533edc3">Vi vistas 90 % av vår tid inomhus, antingen i bostaden, i skola, på daghem, på arbetsplatser osv. Rapporter från Byggforskningsrådet och Folkhälsoinstitutet pekar på att allergierna har fördubblats under de senaste åren, och ökningen fortsätter. Jag tycker att man skall ha en långsiktighet även i den här politiska inriktningen. Fleråriga program vore då att föredra i stället för att ha olika ROT-program som man bankar ihop inför en vårproposition eller någonting annat och som gäller, om man har lämnat in en ansökan, väldigt snabbt.</textBlock>
    <textBlock id="i-50052fde1a5a7b45">Jobbet slutförs då också väldigt snabbt. Det har faktiskt visat sig att de ROT-program vi har haft under 80-talets slut ibland har skapat fastigheter med miljöskador. Man har varit tvungen att vara färdig med projektet inom en viss tid för att få bidraget. Då har det kanske blivit slarv i byggprocessen och människor har blivit sjuka och utsatta för hälsorisker.</textBlock>
    <textBlock id="i-4322c0c09a44b2b5">Fru talman! Jag kanske inte behöver ta upp mer av kammarens tid. Jag har pekat ut de viktigaste delarna.</textBlock>
    <textBlock id="i-54993197064e95a9">Jag vill slutligen säga att Rigmor Ahlstedt talade vackert om reservation 30 och jämställdhet. Hon sade: Vi kvinnor måste gå samman, och vi kvinnor borde osv. Jag kan väl som man också få yrka bifall till reservation 30. Det har redan yrkats bifall till den, så det förlänger inte proceduren i kammaren. Reservationen är bra, och Folkpartiet står bakom den.</textBlock>
  </contentBlock>
  <contentBlock page="0" id="i-ddefa1f9401b032e">
    <textBlock id="i-904ac80712816dba">Anf.  198  OWE HELLBERG (v):</textBlock>
    <textBlock id="i-6d7d26199e921589">Fru talman! Aldrig har det varit så dyrt att bo. I</textBlock>
    <textBlock id="i-c1e4561624cbbee9">varje fall inte sedan efterkrigstiden. Aldrig har det byggts så litet. I varje fall inte på 1900-talet. Aldrig har det funnit så många tomma lägenheter, just nu ca</textBlock>
    <textBlock id="i-d64d8ce5e9b98f90">60 000. Bostadspolitiken har kört rejält i diket. Orsakssammanhanget är naturligtvis komplext, men mycket av problematiken är av politisk karaktär. Det har fattats många beslut med stor negativ verkan.</textBlock>
    <textBlock id="i-1cf9a17fbe691e53">Det började med skattereformen, där man på politisk väg bestämde att minska skatterna på inkomster för medel- och höginkomsttagare och öka boendekostnaden för alla. I början av 90-talet steg kostnaden rejält på grund av detta med minst 20-30 %. Dessutom hölls inte löften om höjda barnbidrag och bostadsbidrag som kompensation till framför allt låginkomsttagarna.</textBlock>
    <textBlock id="i-e4781171ef34bbb9">Budgetsaneringen har dessutom kraftigt reducerat både barnbidrag och bostadsbidrag. Nu återgår barnbidragen till den gamla nivån. Men de är fortfarande inte på den nivå som utlovades i samband med skattereformen. Trots detta skall från 1999 skattereformen gälla fullt ut i och med att den s.k. värnskatten fasas ut. Övriga löften gäller inte. Hur skall ni socialdemokrater förklara detta för väljarna? Är detta ett exempel på rättvis fördelningspolitik?</textBlock>
    <textBlock id="i-6200272992d277a1">Under de borgerliga regeringsåren togs mycket av lagstiftningen bort när det gäller den sociala bostadspolitiken. Ett nytt bostadsfinansieringssystem infördes som egentligen har som syfte att ta bort de statliga bostadssubventionerna. Dessa förändringar har sedan den socialdemokratiska regeringen fortsatt att administrera utan några större invändningar. Man kan litet elakt säga att ni till väldigt stor del fullföljer den borgerliga regeringspolitiken.</textBlock>
    <textBlock id="i-7ec02a9abed0c69e">Den bostadspolitiska propositionen lyser med sin frånvaro. I detta betänkande tvingas nu utskottet att skriva formuleringar om att vi förväntar oss en proposition i början av 1998 för att kunna behandla dessa frågor under pågående riksdagsår. Tyvärr är jag ändå inte fullständigt övertygad om att det kommer en proposition. Det vore bra om vi i dag fick ett förtydligande och ett kraftfullt uttalande från socialdemokratiskt håll i dagens debatt om vad som egentligen gäller.</textBlock>
    <textBlock id="i-e36de736957aff83">Varför råder det så stor tveksamhet, kan man fråga sig? Det beror dels på att regeringen inte vill använda delar av det utredningsmaterial som finns att tillgå -</textBlock>
    <textBlock id="i-a411174040e3caed">jag tänker bl.a. på utredningen om de allmännyttiga bostadsbolagens framtida ställning - dels på resultatet av den bostadspolitiska utredningen, vars direktiv omöjliggjorde en grundlig analys av bostadspolitikens ekonomiska bekymmer. Hela utredningen skulle anpassas till ett mycket kortsiktigt perspektiv, nämligen att passa in i 1998-2000 års budget.</textBlock>
    <textBlock id="i-70b2300f383270f7">Den djupgående analys som krävdes av skattereformens betydelse för boendekostnaderna liksom av den pågående budgetsaneringens effekter fick inte behandlas. Det blir då självklart så att man misslyckas med att skapa långsiktiga stabila spelregler för den fortsatta bostadspolitiken. Trots detta finns det naturligtvis många goda förslag och synpunkter i utredningen att ta fasta på. Men de ekonomiska slutsatserna vilar på en mycket bräcklig och delvis felaktig grund. De som utsett Jörgen Andersson till utredningsminister i ställt för inrikesminister har naturligtvis inte helt fel. Dessutom har han misslyckats med utredningsdirektiven, och det är minst lika oroväckande.</textBlock>
    <textBlock id="i-ae9c7fdb15fbc452">Inom borgerligheten är man inte heller nöjd. Där skjuter man dock in sig på andra slutsatser än de som jag och Vänsterpartiet drar. För borgerligheten är fastighetsskatten den stora boven. Det är en mycket förenklad bild av verkligheten. Dessutom är den inte korrekt. Fastighetsskatten är ett problem i många fall, men inte ett generellt problem. För hyran i en lägenhet motsvarar den ca 4 % av kostnaden. För en trerummare som kostar 5 000 kr i månaden motsvarar alltså fastighetsskatten ca 200 kr. Det är en icke föraktlig summa, men den är naturligtvis inte avgörande för att hyresnivån totalt sett är så hög.</textBlock>
    <textBlock id="i-dad75b7fde199928">När det gäller bostadsrättsinnehavare och egnahemsägare är kostnaden väldigt varierande eftersom den är avhängig det taxeringsvärde som fastigheten betingar. För många kan detta skapa problem, men inte generellt, och inte för någon särskild grupp av människor.</textBlock>
    <textBlock id="i-de6e3121c3817e67">Det som dock kan konstateras, och som inte den bostadspolitiska utredningen fick syssla med, är att politiska beslut, som skattereformen, drabbat de olika boendeformerna väldigt orättvist. I en debattartikel i</textBlock>
    <textBlock id="i-25f998153097f5e0">Dagens Industri skriver Ove Bengtsberg, Byggnads ordförande, och LO-ekonomen Stig Carlsson: "Att hyresgästerna fått sämre utveckling av boendekostnaderna än andra boende är inte bara en rättvisefråga;</textBlock>
    <textBlock id="i-be14c190bdd21f70">det skadar också samhällsekonomin. --- Bostadskostnaderna i hyresrätten har sedan skattereformen utvecklats betydligt ogynnsammare än i övriga upplåtelseformer. Bostadskostnaderna för egnahem ... har ökat med 35 procent sedan 1989, det vill säga i takt med konsumentprisindex - i hyresrätten har de ökat med nästan 100 procent!"</textBlock>
    <textBlock id="i-2b9d8aacd743da13">Det skall bli intressant att se vilka slutsatser regeringen drar av detta i den kommande bostadspropositionen. Att då, som de borgerliga partierna gör, enbart skjuta in sig på fastighetsskatten, är en grov förenkling av problematiken och, som jag ser det, ett led i kraven på skattesänkningar generellt. Jag skall dock ge er rätt på en punkt. Om regeringen fortsätter att avveckla den statliga bostadspolitiken är det naturligtvis inte möjligt att fortsätta den här politiken med avseende på fastighetsskatten heller.</textBlock>
    <textBlock id="i-94a1c97492b0a5b4">Vänsterpartiet vill dock utveckla - inte avveckla -</textBlock>
    <textBlock id="i-8ff1f48247882313">den statliga bostadspolitiken. Det gör att vi har en helt annan utgångspunkt för våra idéer om bostadspolitik.</textBlock>
    <textBlock id="i-b54e2694037b413e">Vad Socialdemokraterna vill i den här frågan får väl den kommande bostadspropositionen visa.</textBlock>
    <textBlock id="i-786c2c2667a9119e">Kommunerna får ett allt större ansvar för bostadspolitiken, men de skjuter över ansvaret på de kommunala bostadsbolagen. Marknadsanpassningen blir allt tydligare och visas alltmer öppet. De kommunala bostadsbolagen ses numera som vilka bolag som helst. Krav på avkastning till ägarna, kommunerna, är viktigare än möjligheterna att föra en social bostadspolitik. Den bostadspolitiska debatten i kommunernas fullmäktigeförsamlingar är död. Frågorna hänvisas till de kommunala bostadsbolagens styrelserum. De är inte öppna för insyn eller föremål för diskussion.</textBlock>
    <textBlock id="i-747d51e1e961ae94">De privata fastighetsägarna skall med frivilliga överenskommelser övertygas att lämna ifrån sig ett visst antal lägenheter. Följande exempel hoppas jag skall få er att vakna till. Jag skall citera ur ett brev till</textBlock>
    <textBlock id="i-571dfc4815a4d860">Stockholms bostadsförmedling från den privata fastighetsägargruppen Ljungbergs. Följande krav ställs på blivande hyresgäster:</textBlock>
    <textBlock id="i-ec503c137910a2f8">"Hyresgästen skall ha fast inkomst som står i rimlig proportion till den hyra som skall betalas, eller på annat sätt kunna påvisa tillräcklig betalningsförmåga för aktuell lägenhet. Beroende av hjälp från sociala myndigheter för att klara hyran är ej acceptabelt.</textBlock>
    <textBlock id="i-bb75eefabadf0a59">Om hyresgästen, eller dennes familj/umgänge, har sociala problem av sådan art att störningar i boendet riskeras, är det ett tungt vägande skäl att ej acceptera hyresgästen.</textBlock>
    <textBlock id="i-7a379df89d21b3d3">Hyresgästens familjestorlek skall stå i rimligt förhållande till storleken på den sökta lägenheten.</textBlock>
    <textBlock id="i-632b7bb602a53ffd">Hyresgästen får inte ha bestående betalningsanmärkningar eller ha andra ej uppklarade betalningsförpliktelser.</textBlock>
    <textBlock id="i-93e01062ad16c772">Hyresgästen måste acceptera de principer som ligger till grund för LjungbergGruppens förvaltning, med ett starkt fokus på nära kommunikation mellan hyresgäster och hyresvärd, och även kommunikation och grannsamverkan mellan hyresgäster. Vilja och förmåga till interaktion och kommunikation är alltså viktigt.</textBlock>
    <textBlock id="i-b89b4742148fa25c">Hyresgästen måste även lämna referenser, helst från såväl arbetsgivare som tidigare hyresvärd.</textBlock>
    <textBlock id="i-541c7cb0ca74393f">Är vi osäkra på hur väl lämpad en eventuell hyresgäst är, undersöker vi alla tänkbara aspekter för att försöka ta reda på om så är fallet - för såväl vår som hyresgästens skull. Detta kan t ex innebära att vi i vissa fall gör hembesök hos hyresgästen."</textBlock>
    <textBlock id="i-2281c02a15d0ef81">Är detta Sverige 1998? Det kan man ju fråga sig.</textBlock>
    <textBlock id="i-f192407ebabafc6a">Är det inte dags att återupprätta den sociala bostadspolitiken?</textBlock>
    <textBlock id="i-72ff9232961115a4">Detaljerna i det lagda budgetförslaget för 1998</textBlock>
    <textBlock id="i-01848a04e8bcfad4">känns inte särskilt meningsfulla att diskutera eftersom ramen redan är fastställd. När den finanspolitiska debatten avslutats, där utskottsledamöter med liten eller ingen kännedom om bostadspolitikens villkor är de som har avgjort utgiftsramens storlek, känns diskussionen om sakinnehållet överflödig. Det är en effekt av den nuvarande budgetprocessen, som man kan prata länge och mycket om, men den kan vi tyvärr inte påverka här och nu.</textBlock>
    <textBlock id="i-433259b1c0793037">Det blir inte bättre av att regeringen i budgetpropositionen betänkligt slarvar med budgetbeskrivningarna på flera håll. Det gäller bl.a. besparingarna på räntebidragen och Lantmäteriverkets verksamhet. Det kan inte vara möjligt att riksdagsledamöterna skall behöva uppträda som budgetdetektiver och försöka finna ut vad som är rätt och fel i beslutsunderlaget från de olika departementen. Detta bör föranleda en skarp reprimand från riksdagens sida mot regeringens sätt att arbeta.</textBlock>
    <textBlock id="i-4a38408318c9cd9b">När det sedan gäller de olika sakanslagen är regeringens anslag till bostadsbidragen naturligtvis otillräckligt. Det bör förstärkas på flera sätt. Stora barnfamiljer bör få behålla nuvarande regler för det fjärde och femte barnet oavsett om flerbarnstillägget återinförs eller inte. Studerande bör få bostadsbidrag oavsett ålder och ungdomsbostadsbidraget bör göras om så att det även passar för dem som har låga inkomster men inte studerar och inte är berättigade till studielån.</textBlock>
    <textBlock id="i-ecf9aac64c3479a0">I dag får de gå till socialbyrån för att över huvud taget kunna bo.</textBlock>
    <textBlock id="i-024be192f2dbb5bd">Vänsterpartiet vill införa det som den bostadspolitiska utredningen sade sig vilja införa, nämligen ett stöd för nyproduktion av bostäder - men med krav på hyrestak och starka miljökrav. Vi vill också införa ett ombyggnadsstöd med miljöinriktning. Där finns det ett enormt behov över hela landet.</textBlock>
    <textBlock id="i-3b1c900170d6b850">Nybyggnation är bara aktuell i vissa storstadsområden och några högskoleorter. Socialdemokraterna lägger sina investeringspengar i en ekologisk omställningsfond som skall administreras av regeringen och delas ut med ett ganska stort mått av godtycke.</textBlock>
    <textBlock id="i-bc83e6b4dddadf1c">Hur mycket som skall gå till direkta investeringar i form av bostadsbyggande är väldigt osäkert eftersom de flesta ansökningar från kommunerna berör en rad andra områden. Det finns alltså inga garantier för den nödvändiga ombyggnadsprocessen till ett långsiktigt hållbart boende.</textBlock>
    <textBlock id="i-466ef77250fed87b">Till slut vill jag uppehålla mig vid utvecklingsfrågorna runt bostadspolitiken. Vänsterpartiet vill att kommunerna skall upprätta obligatoriska boendeplaneringsprogram där man redovisar på vilket sätt man vill lösa boendemiljöfrågor, segregationsfrågor och planeringsfrågor. Det betyder att man måste samarbeta över sektorsgränserna på ett helt annat sätt än vad som görs i dag. Fysiska planerare, trafikplanerare, socialt och ekonomiskt ansvariga skall, tillsammans med berörda fastighetsägare och inte minst de boende, utforma detta i samråd med politikerna. Detta krävs för att se helheten i problematiken.</textBlock>
    <textBlock id="i-ce4c48391196686d">På den statliga nivån måste man göra detsamma.</textBlock>
    <textBlock id="i-76dadb50d20d50ef">Antingen samlar man de bostadspolitiska frågorna i ett departement - och det naturliga i detta fall är Inrikesdepartementet - eller så får berörda ministrar bilda en ledningsgrupp som håller samman dessa frågor på ett övergripande sätt. Rätten till en bostad är ytterst ett samhällsansvar och inte en marknadsfråga. Den s.k.</textBlock>
    <textBlock id="i-c6faaaec9e0644ad">marknaden kommer aldrig att klara detta med en bra bostad i en god miljö till ett rimligt pris. Den som tror det tror på en myt.</textBlock>
    <textBlock id="i-99cac0d1332c1272">Härmed, fru talman, yrkar jag bifall till reservationerna 12 och 28.</textBlock>
  </contentBlock>
  <contentBlock page="0" id="i-2aff63e4965480b8">
    <textBlock id="i-a911344166eadd3c">Anf.  199  PER LAGER (mp):</textBlock>
    <textBlock id="i-51a6e6cc276160aa">Fru talman! Eftersom Miljöpartiets förslag till anslagsfördelning inom utgiftsområde 18 förutsätter en något större ram än regeringens och jag inte kan föreslå en ny anslagsfördelning som ligger inom den ram som riksdagen fastslagit, har jag inte kunnat delta i utskottets anslagsbeslut; allt enligt den nya beredningsordningen. Däremot kan jag redovisa för oss viktiga ändringsförslag för utgiftsområdet som vi beskriver i vår partimotion.</textBlock>
    <textBlock id="i-700686980588fc14">Trots att vi anser att förslaget om stödet till lokala investeringsprogram för ekologisk hållbarhet är ett utmärkt förslag har vi två viktiga invändningar.</textBlock>
    <textBlock id="i-aea86c2ad368f04a">Den ena invändningen gäller helhetsgreppet.</textBlock>
    <textBlock id="i-83f7918495109d9a">Kommunernas frihet att utifrån ett Agenda 21-</textBlock>
    <textBlock id="i-e194b3ee648711d8">perspektiv välja de mest angelägna projekten måste, enligt Miljöpartiet, kombineras med möjlighet till bästa miljökompetens. Det gäller forskning och inventeringsarbete, hur detta borde prioriteras och vilka åtgärder som borde prioriteras i förhållande till begränsningarna av de olika projekten.</textBlock>
    <textBlock id="i-1fe51c7a1f258209">Naturvårdsverket, som är det centrala kompetenscentret för miljöfrågorna, har under lång tid</textBlock>
    <textBlock id="i-0146b18f80ed8b38">"avlövats", dvs. drabbats av kraftiga anslagsneddragningar, och därmed förlorat möjligheterna att upprätthålla en viktig nationell miljökompetens. Naturvårdsverket utgör också det naturliga hemvistet för det som i propositionen kallas för kompetenscentrum. Det är med hjälp av Naturvårdsverket och länsstyrelsernas miljöenheter som de enskilda kommunerna skall kunna få rätt hjälp med bakgrundsinformation, inventeringar, råd och stöd för det praktiska genomförandet.</textBlock>
    <textBlock id="i-9117e2787cf339de">Kommunerna har ingen möjlighet att själva uppbringa samma information. Agenda 21-samordnarna, därest dessa fortfarande finns kvar, har ofta inte den särskilda kompetens som kommer att behövas. Inte heller är det lätt att skapa den i ett fristående kompetenscentrum.</textBlock>
    <textBlock id="i-2716d82a3e5d6641">Miljöpartiet anser därför att resurserna till Naturvårdsverket kraftigt skall ökas. För att vi skall lyckas med att genomföra omställningen till ett långsiktigt hållbart samhälle måste vi satsa på att utveckla de institutioner som redan har förutsättningar att bidra med avgörande forskning och information. Miljöpartiet har därför valt att från anslaget Stöd till lokala investeringsprogram för ekologisk hållbarhet lyfta över 150 miljoner kronor år 1998, 300 miljoner kronor år 1999 och 600 miljoner kronor år 2000 till ett utökat stöd för Naturvårdsverkets verksamhet.</textBlock>
    <textBlock id="i-476370361d2700cb">Den andra invändningen handlar om en, anser jag, välgrundad farhåga. Det gäller då tillägget om sysselsättningaspekten vid urvalet av projekt. Så här står det i betänkandet: "Därutöver nämns särskilt att statsbidraget i första hand skall gå till investeringsprojekt som bidrar till ökad sysselsättning." Det innebär, såvitt jag kan förstå, att bra sysselsättningsprojekt kommer att gå före bra miljöprojekt. Risken finns att det blir många mindre bra miljöinsatser ute i kommunerna, ursäktade just av att de ger extra arbetstillfällen. Förhoppningsvis är min farhåga felaktig. Det hade varit mycket enklare om sysselsättningsaspekten inte sköts i förgrunden och man i stället fokuserade på miljönyttan. Självklart innebär det samtidigt också en positiv effekt på sysselsättningen.</textBlock>
    <textBlock id="i-b6a0f39b5084461f">I vår partimotion följer vi också upp en tidigare satsning som vi anser vara avgörande från folkhälsosynpunkt. Fortfarande finns det mycket stora behov av allergisanering i skolor, daghem och bostäder. Den tidigare överenskommelsen mellan regeringen och</textBlock>
    <textBlock id="i-e2bb61a580f0e320">Miljöpartiet - det handlar där om 1,8 miljarder kronor</textBlock>
    <textBlock id="i-f939109d29ce2ff2">- reducerades och fullföljdes sedan inte av regeringen, trots stora och ökande behov. Det finns nu anledning att peka på vikten av att kommunernas planer på allergisanering fullföljs.</textBlock>
    <textBlock id="i-e5d5460c5657efef">I stället för att satsa på rena ROT-åtgärder väljer</textBlock>
    <textBlock id="i-236e301954910a5f">Miljöpartiet att varje år under de tre närmaste åren överföra  300 miljoner kronor till fortsatta allergisaneringsåtgärder. Syftet är att göra de s.k. sjuka husen friska och att hjälpa den redan nu så hårt ansatta barngruppen vad gäller allergier och överkänslighet.</textBlock>
    <textBlock id="i-17fb28547dcc007e">Hur långt skall det gå innan vi tar varningssignalerna på fullt allvar? Skall vi behöva passera 50 %</textBlock>
    <textBlock id="i-d3bf3a9245540c04">allergidrabbade i barngruppen för att få till stånd en verklig prioritering? Barnen borde gå före allt annat.</textBlock>
    <textBlock id="i-efa26e6c57a2ef81">Därför skall vår föreslagna satsning ske under flera år.</textBlock>
    <textBlock id="i-20db7097da2a75de">I den mån anslaget till lokala investeringsprogram omfattar saneringsåtgärder av s.k. sjuka hus kan sådana åtgärder bli ett bra komplement till det fortsatta allergisaneringsarbetet.</textBlock>
    <textBlock id="i-1c9196698aa5146a">Vi i Miljöpartiet har också föreslagit 10 miljoner kronor extra till radonsanering, utöver regeringens 12</textBlock>
    <textBlock id="i-7d822909828344ed">miljoner kronor. Det är inte rimligt att kända radonfällor tillåts vara kvar, trots att det sedan länge är klarlagt att radon i byggnader och i dricksvatten varje år leder till ett stort antal människors för tidiga död. Här behövs det stora informationsinsatser och generösare regler för att vi skall kunna komma till rätta med problemet. Detta tror jag att vi i denna kammare, åtminstone principiellt, är helt överens om.</textBlock>
    <textBlock id="i-af70b4cabce98b24">Fru talman! Jag skall nu gå över till andra delar i betänkandet som Miljöpartiet särskilt vill uppmärksamma. Först vill jag säga att vi alla väntar på den bostadspolitiska proposition som av inrikesministern var lovad till oktober men som lär komma i februari.</textBlock>
    <textBlock id="i-0ab4ddfc7f074dd5">Det har, tyvärr, blivit något av "en väntan på Godot".</textBlock>
    <textBlock id="i-a9fb78db828f3988">För min egen del, och det är säkert så för flera andra, har detta inneburit att jag under den allmänna motionstiden avstod från att motionera om sådant som jag räknar med tas upp i propositionen.</textBlock>
    <textBlock id="i-9bee7622fb1b959d">En bred majoritet stod bakom den bostadspolitiska utredningen. De flesta av de frågor som trots allt har samlats i det här betänkandet kommer att ånyo tas upp i propositionen i februari - och förstås fler, om jag vågar utgå från kommitténs arbete. Detta är vi nog alla både överens och medvetna om; därav behandlingen av motionerna i betänkandet.</textBlock>
    <textBlock id="i-228c0307f055abca">Det finns ett antal motioner och yrkanden som jag särskilt sympatiserar med. I flera fall har jag ju tidigare själv motionerat om samma sak. Det gäller bl.a.</textBlock>
    <textBlock id="i-e3fedaf867b516b0">miljöaspekter på byggande och boende. Vi har nu också att vänta på slutredovisningen av Boverkets uppdrag om miljöriktigt byggande och boende som kommer i mars 1998.</textBlock>
    <textBlock id="i-0958332e8d03ba61">Jag vill därför i stället, fru talman, lyfta fram ett helt nytt förslag i min motion 1997/98:Bo228 som välvilligt omnämns i betänkandet men som avstyrks.</textBlock>
    <textBlock id="i-332aa05bfedb20fb">Det handlar om att utreda möjligheten att bygga en helt ny stad, för högst 25 000 invånare. Staden skall byggas så "ekologiskt rätt" som möjligt från början, med utrymme för förbättringar genom nya kunskaper och med möjligheter att placeras så att invånarna har tillgång till odlingsbar mark. Vidare handlar det om att transporterna inte medför giftiga utsläpp, att energianvändningen minimeras och att enbart förnybara energikällor används. Det gäller alltså att göra rätt från början, vilket innebär att försiktighets- och substitutionsprinciperna blir ledande, att - med all vår tids kunskap och teknik - tänka efter före, att planera väl och att göra långsiktigt hållbara, sociala, ekologiska och ekonomiska lösningar där småskalighetens och mångfaldens fördelar nyttjas.</textBlock>
    <textBlock id="i-c6d074a465f33662">Det finns många tankar och förslag, mer eller mindre realistiska, om en sådan här tätort eller framtidsstad. En del idéer har redan, det har jag hört, delvis praktiserats, bl.a. i Australien. Med tanke på att byggmarknaden i dag i stort sett står stilla och utsikterna inte är så ljusa kunde ett stort projekt som detta skapa en nytändning inom branschen.</textBlock>
    <textBlock id="i-ab25bae7ed6a9862">Jag föreslår en tävling som skulle få stadsplanerare, arkitekter och byggingenjörer - och även många andra - att utveckla spännande varianter på det sociala, hälsoriktiga och ekologiska temat. Också placeringen av en helt ny tätort eller stad med dessa speciella förtecken skulle vara en utmaning för alla kommuner, inte minst de kommuner som vill kalla sig ekokommuner. Projektet skulle rikta världens alla samhällsbyggarögon mot Sverige och också snart generera liknande byggprojekt runt om i andra länder.</textBlock>
    <textBlock id="i-86bb576993c7b936">Här kan det faktiskt finnas möjligheter att realisera alla idéer om och erfarenheter av det lokala Agenda 21-arbetet. Uppdraget för genomförandet av tävlingen föreslår jag går till Boverket i samarbete med andra myndigheter, t.ex. med Byggforskningsrådet,</textBlock>
    <textBlock id="i-6c958591c801d546">Naturvårdsverket och kulturinstitutioner.</textBlock>
    <textBlock id="i-56110eec7a7237ca">Jag kanske inte lyckas övertyga majoriteten i kammaren i dag - jag noterar Centerpartiets positiva intresse - men jag återkommer i denna fråga. Det kan ni vara säkra på. Om den här idén förverkligades skulle detta, det är jag övertygad om, betyda mycket mer för Sverige, både på kort sikt och på längre sikt, än t.ex. stora idrottsevenemang som OS eller VM.</textBlock>
    <textBlock id="i-b354e6c656b03b1d">Fru talman! Till sist vill jag nämna propositionen om allmännyttiga bostadsföretag, som behandlas i det här betänkandet och som handlar om en fortsatt tilllämpning av begränsningsreglerna vad gäller utförsäljning.</textBlock>
    <textBlock id="i-b9a173e6027f8a8e">För ett år sedan ställde Miljöpartiet, med mycket stor tvekan, upp på en temporär "broms" i avvaktan på utredning och på ett mera långsiktigt förslag. Utredningen blev färdig på försommaren, men regeringen har sedan inte kunnat ta sig samman och lägga fram ett rejält förslag. I stället väljer man att fortsätta med den temporära lösningen till 1999.</textBlock>
    <textBlock id="i-6a98634f198649de">Det borde ha funnits möjligheter, anser jag, för regeringen att - om den så önskat - lägga fram förslag om de kommunala bostadsföretagen i den bostadspolitiska propositionen i februari. Ett sådant upplägg skulle kunna motivera en kortare förlängning, cirka sex månader, av de nu gällande särskilda överlåtelsereglerna. Men att skjuta problemet framför sig i två år är inte acceptabelt och visar inte på tillräcklig vilja.</textBlock>
    <textBlock id="i-7c65873cb12e3346">Eftersom jag är säker på att min egen reservation inte vinner gehör i kammaren, kommer jag, för att spara kammarens tid, att i stället stödja reservationen av de övriga borgerliga partierna kd, fp, c och m som också föreslår avslag på propositionen.</textBlock>
    <textBlock id="i-f769270096619713">Fru talman! Med anledning av vad jag sagt om behandlingen av motionerna och den kommande bostadspolitiska propositionen yrkar jag härmed bifall enbart till reservationerna 3 och 15, men som medreservant till reservationerna 26 och 30 stöder jag givetvis också dem.</textBlock>
  </contentBlock>
  <contentBlock page="0" id="i-44315b2aefc48528">
    <textBlock id="i-8cf0246386e2697d">Anf.  200  ULF BJÖRKLUND (kd):</textBlock>
    <textBlock id="i-46bd82bbe585fdef">Fru talman! Jag skall koncentrera mig på några mycket anmärkningsvärda beslut som fattats i den här kammaren sedan maj 1996 av Socialdemokraterna med stöd av Centern. Besluten berör grundläggande förändringar av bostadsbidragen som på ett olyckligt sätt drabbat många familjer och ensamstående med barn, som just för barnens skull och av livskvalitetsskäl valt ett eget boende i småhus.</textBlock>
    <textBlock id="i-d26ce654ef489d4c">Dessa olyckliga regler permanentas nu genom det budgetförslag avseende Utgiftsområde 18 som ligger på riksdagens bord. Min förhoppning har tidigare stått till att den utlovade bostadspolitiska propositionen skulle komma att innebära att man rättade till situationen på bostadsbidragsområdet. Men tyvärr tycks den utebli. Den bostadspolitiska utredningen uttryckte tydligt och klart att åtgärder för att stärka de svagaste hushållen via utökade bostadsbidrag måste vara en högt prioriterad åtgärd. Man pekade dessutom på nödvändigheten av en sänkt fastighetsskatt.</textBlock>
    <textBlock id="i-976a35b1c99ef882">Varför tillåter man att barnfamiljer drivs från hus och hem? Trots att reglerna varit i bruk sedan den</textBlock>
    <textBlock id="i-e4fbf7673c83adc8">1 januari 1997 kommer fortfarande nödropsskrivelser från familjer som är drabbade av uteblivna eller sänkta bostadsbidrag, ofta i kombination med höjda taxeringsvärden och höjd fastighetsskatt. Bostadsbidragen är ju ändå avsedda att stödja de svagaste hushållen.</textBlock>
    <textBlock id="i-bc917ec4ab091639">Är detta verkligen rätt sätt att göra besparingar?</textBlock>
    <textBlock id="i-dce1b91173ae1f70">De små justeringar som gjordes för att lindra skadorna, efter hård press av verkligheten, blev inget annat än propagandistiska luftballonger och möjligen ett sätt för socialdemokrater och centerpartister att döva ett dåligt samvete.</textBlock>
    <textBlock id="i-cef87603666a6f0f">Fru talman! Egen härd är guld värd, lyder ett gammalt känt ordspråk. Jag undrar: För vem? Jo, för staten, som redan innevarande år kammar in betydligt mer pengar från bostadssektorn än vad man ger i olika typer av bidrag. Det är således dags att snarast utöver höjda bostadsbidrag också våga ta itu med fastighetsskattefrågan.</textBlock>
    <textBlock id="i-ba23d6b57fe55466">Bakgrunden är att bostadsbidragen har vuxit fram genom en hel rad av reformer sedan början av 30-</textBlock>
    <textBlock id="i-cdc04e6400220c59">talet. En stor del av bostäderna i tätorterna var då så usla att de inte gick att försvara från hygieniska utgångspunkter. Särskilt för barnfamiljerna var den tekniska standarden ett allvarligt problem. Redan</textBlock>
    <textBlock id="i-9c93a492c60ccd46">1935 beslutade riksdagen om särskilda stödåtgärder för att bereda mindre bemedlade, barnrika familjer i städer och tätorter billiga hyresbostäder. Bidragen som innebar en hyresreducering utgick till hushåll med minst tre barn. Bostaden i de s.k. barnrikehusen skulle bestå av minst två rum och kök och vara fullvärdigt utrustade. Några år senare vidgades sedan möjligheten till familjebidrag och bostadsanskaffningslån till egnahem, och det gällde då även familjer på landsbygden. Familjestödet, det var ett familjestöd, utvecklas sedan under åren för att 1986 få målsättningen att hushåll med bostadsbidragets hjälp skulle kunna efterfråga en bostad med eget rum för varje barn.</textBlock>
    <textBlock id="i-9bc2a1c652b7eaf9">Historiskt fanns alltså familjen i centrum. Svensk bostadspolitik har en gång i tiden kännetecknats av att familjen stått i centrum. Vid sidan av åtgärder för att avskaffa arbetslösheten efter kriget och dessutom satsningen på den yttre miljön satsade man på familjen. I Hem och familj-utredningen från 1947 sågs de små nära gemenskaperna som avgörande för hela människans utveckling. Familjen sågs som centrum för samlivet, arbetet och konsumtionen. Barnfamiljernas situation togs särskilt upp till granskning med förslag till åtgärder som syftade till att avskaffa trångboddhet och dålig boendestandard. Kriget hade också väckt frågan om hur man kunde stödja utvecklingen av en demokratiskt sinnad människotyp, och familjerna sågs i ett nytt sociologiskt perspektiv som den viktigaste primärgruppen.</textBlock>
    <textBlock id="i-151b602b11e613b4">I dag, efter 50 år, två generationer senare, har familjernas boendestandard höjts betydligt, från trånga och omoderna bostäder till stora och moderna lägenheter eller rymliga småhus, ofta med eget rum för varje barn.</textBlock>
    <textBlock id="i-5c0bc9eee89c40ef">Men, fru talman, de politiska strömningar som under senare tid påverkat utformningen av boende- och familjepolitiken i vårt land har i stor utsträckning byggt antingen på ett socialistiskt, kollektivistiskt synsätt eller på ett liberalt, individualistiskt synsätt.</textBlock>
    <textBlock id="i-acd4439d2676352f">Båda dessa strömningar tonar ned familjens och den lilla gemenskapens betydelse. Familjen uppfattas som ett hot mot den kollektiva solidariteten - inte som en tillgång.</textBlock>
    <textBlock id="i-d2a3be379bdfaacc">Senare års regelförändringar innebär ett trendbrott i den bemärkelsen att bostadsbidragen inte längre i verkligheten svarar mot de uppställda målen.</textBlock>
    <textBlock id="i-96aba88f67f768bf">De kraftiga bostadsbidragsminskningar som i budgetpropositionen för 1998 permanentas och som drabbar många barnfamiljer innebär att målet, att familjer skall kunna efterfråga en bostad där varje barn under åtminstone skolåren har ett eget rum, ser mycket avlägset ut.</textBlock>
    <textBlock id="i-5c161cc1a9ba0511">Vart tog egentligen familjen vägen? Med de nya bostadsbidragsreglerna är snart den sista spiken slagen i kistan mot en familjevänlig politik. Med individuella inkomstgränser som grund för bidraget markeras tydligt ett ideologiskt inslag, som vi mött tidigare.</textBlock>
    <textBlock id="i-032c4f612f13d18b">Den sista möjligheten för de föräldrar som vill välja att under några viktiga år under småbarnstiden stanna hemma med barnen dras nu undan. Det handlar sannerligen inte om någon valfrihet. Det kan lätt kännas igen som gammal socialdemokratisk förmyndarpolitik, nu stödd av Centern.</textBlock>
    <textBlock id="i-1157e7bf8ba4067f">Detsamma gäller reglerna om begränsning av den bidragsgrundande bostadsytan. Det slår hårt mot barnfamiljer som ofta, av naturliga skäl, är beroende av större bostadsytor. För boende på landsbygden finns ofta inget annat att tillgå vid förvärv av befintliga bebyggda fastigheter.</textBlock>
    <textBlock id="i-5b75d5e865ff3e4d">Barnfamiljer styrs i dag mot sin vilja från egnahem till hyresfastigheter med lika höga eller t.o.m.</textBlock>
    <textBlock id="i-89fbe06bd8eca6b8">högre boendekostnader. Det bör också uppmärksammas att 75 % av alla barn bor just i villa och att huvuddelen av barnfamiljerna så önskar.</textBlock>
    <textBlock id="i-bd310f592600a76d">Dessa besparingar går också stick i stäv med ambitionen att minska de generella bostadssubventionerna och i stället rikta stödet till särskilt utsatta grupper. Regeringen gör både-och.</textBlock>
    <textBlock id="i-d93ed8dd9429b59c">Fru talman! Jag vill också påstå att hela det system som nuvarande regering byggt upp har flera anmärkningsvärda brister ur fördelningspolitisk synvinkel.</textBlock>
    <textBlock id="i-7be8f4811d7b6a33">Barnomsorgssubventionerna har i stor utsträckning tillfallit redan resursstarka hushåll. Föräldrapenningen är lägre ju sämre ekonomisk situation kvinnan har innan hon får barn och omvänt högre för redan högavlönade kvinnor. Barnbidraget utbetalas lika till alla, oavsett om man är miljonär eller pressat långinkomsttagarhushåll. Endast bostadsbidraget kan sägas ha gynnat just resurssvaga hushåll på ett särskilt sätt. Nu har även detta sista halmstrå försvunnit för många.</textBlock>
    <textBlock id="i-525bca775e88cdb2">Vad handlar detta om annat än ren diskriminering av</textBlock>
    <textBlock id="i-95eb102b2ee05d8c">- ensamstående med barn som vill bo kvar i sitt egnahem</textBlock>
    <textBlock id="i-6ab8dd4d70364896">- familjer där en valt att vara hemma eller arbeta deltid</textBlock>
    <textBlock id="i-f964a6b67b9023e6">- familjer där en studerar</textBlock>
    <textBlock id="i-866753f9b2747038">- familjer som erhållit s.k. förvärvslån</textBlock>
    <textBlock id="i-91ba6a51edcf471c">- människors valfrihet?</textBlock>
    <textBlock id="i-ad1b239f608b2ec9">Den kristdemokratiska boendepolitiken har som utgångspunkt att människor skall kunna känna trygghet i sitt boende. Detta är en del i kristdemokratisk familjepolitik. Därför hävdar vi fortfarande bl.a. att inkomstberäkningen för erhållande av bostadsbidrag skall grundas på den samlade familjeinkomsten. Vi föreslår vidare betydligt generösare ytbegräsningsramar eller att dessa helt slopas.</textBlock>
    <textBlock id="i-f00d7fd7c1d42bb9">Valfriheten när det gäller boendeform är för oss en fundamental sak. Möjligheter till att skapa en positiv hem- och boendemiljö med fungerande familjer är av stor betydelse när vi vill bygga ett gott samhälle. I en miljö av trivsel och gemenskap kan en positiv normöverföring fungera och motverka rotlöshet och våldstendenser.</textBlock>
    <textBlock id="i-4bd7f351842315b3">Fru talman! Till sist något om bosparande.</textBlock>
    <textBlock id="i-9563b97f3860a1df">Med kunskap om att huvuddelen av barnfamiljerna föredrar ett boende i eget hem och att förverkligandet av den drömmen innebär tillgång till betydlig egeninsats kan ett särskilt bosparande vara till hjälp, inte minst med tanke på att hålla de löpande boendekostnaderna nere. Det handlar om att rätt planera för framtiden.</textBlock>
    <textBlock id="i-a8f1a7e8192a3875">Det är därför pedagogiskt bra att hjälpa ungdomar med tydliga regler genom att på något sätt subventionera ett bosparande.</textBlock>
    <textBlock id="i-1be7cf5eddcb2f1d">Det nuvarande ungdomsbosparandet har begränsad betydelse för unga familjers bostadsköp på grund av de restriktiva reglerna. För att ungdomsbosparandet skall bli ett verkligt alternativ till annat sparande behöver nuvarande regler justeras och kompletteras.</textBlock>
    <textBlock id="i-6288d074cb0ad32e">Undersökas bör om ungdomsbosparandet kan vidareutvecklas och övergå till ett allmänt bosparande utan den snäva åldersgräns som gäller i dag.</textBlock>
    <textBlock id="i-89d07c366075e011">Ett annat intressant alternativ värt att analysera är</textBlock>
    <textBlock id="i-06bb4768bb96d393">Bofrämjandets förslag till bosparlånesystem med det tyska bosparkassesystemet som förebild. Det systemet har ca 25 miljoner sparare nere i Europa och är på stark framväxt.</textBlock>
    <textBlock id="i-a554787c35e8aa94">Med vetskap om att inrikesminister Jörgen Anderssons har uttryckt intresse för ett bosparsystem är det kristdemokraternas förhoppning att ett sådant genomarbetat förslag kommer som en del i den förväntade bostadspropositionen.</textBlock>
    <textBlock id="i-0df2ac7ac35ce26f">Fru talman! Vi kristdemokrater står naturligtvis bakom alla våra yrkanden och reservationer i det här betänkandet, men här och nu yrkas bifall till vår reservation nr 2, som innebär en satsning på rättvisare bostadsbidrag och dessutom till reservation nr 26, som berör frågan om införandet av ett svenskt bosparsystem.</textBlock>
  </contentBlock>
  <contentBlock page="0" id="i-6d80db442d46740a">
    <textBlock id="i-59350d559ed94057">Anf.  201  OWE HELLBERG (v) replik:</textBlock>
    <textBlock id="i-4278aed8bb1e3a79">Fru talman! Jag delar Ulf Björklunds syn på bostadsbidragen. Det som regeringen och Centerpartiet föreslår är alldeles otillräckligt. Tyvärr kände jag mig illa berörd under övningarna i våras när vi diskuterade dessa frågor. Jag kände att framkomligheten i debatten var väldigt dålig, så jag tänker inte gå vidare.</textBlock>
    <textBlock id="i-620267289806d316">Ulf Björklund och jag har däremot litet olika syn på hur bostadsbidragen skall fördelas. Ulf Björklund sade att intäkterna av bostadspolitiken är större än kostnaderna. Då måste man också räkna in de förändringar som har skett via skattereformen, annars stämmer det inte. Då undrar jag: Stöder ni borttagandet av värnskatten som skulle ge 4 miljarder att satsa på bostadspolitiken framöver?</textBlock>
  </contentBlock>
  <contentBlock page="0" id="i-547e994f471817e7">
    <textBlock id="i-9ecac8d3fd7d578b">Anf.  202  ULF BJÖRKLUND (kd) replik:</textBlock>
    <textBlock id="i-24edf5af59bf0fa8">Fru talman! Det är alldeles riktigt som Owe Hellberg säger att vi har fört en gemensam kamp när det gäller bostadsbidragen. Om man räknar fastighetsskatten som intäkt tillsammans med byggmomsen ger detta avsevärda inkomster. De översteg redan 1997 de utgifter som staten har.</textBlock>
    <textBlock id="i-45321541e56a5333">Värnskatten är en helt annan fråga som man inte behöver blanda ihop med just bostadsbidragen. Det handlar om att på olika sätt hämta hem olika intäkter för att täcka utgifter, och där utgör värnskatten bara en del. Det är fel att plocka ut värnskatten separat i det här sammanhanget. Det finns flera ställen som man kan ta pengar ifrån.</textBlock>
  </contentBlock>
  <contentBlock page="0" id="i-b18bf98f98bf8689">
    <textBlock id="i-e97dbe2ffe334d77">Anf.  203  OWE HELLBERG (v) replik:</textBlock>
    <textBlock id="i-dbe2ac72eae99893">Fru talman! Skattereformens lägre inkomstskatter för medel- och höginkomsttagare skulle betalas - det sades uttryckligen - med högre boendekostnader för alla. Värnskatten är kvar som ett slags bevis på att det inte gick så bra med skattereformen. Den var underfinansierad med 30 miljarder, och det har nu visat sig att den har slagit väldigt snett och illa. Då vore det rimligt att man behöll värnskatten och använde pengarna för bostadspolitiken. Men Ulf Björklund tycker tydligen inte att vi skall göra det, utan vi skall fullfölja skattesänkningsfilosofin för dem som tjänar 19 000 kr i månaden och däröver.</textBlock>
  </contentBlock>
  <contentBlock page="0" id="i-80f7a787d1008d53">
    <textBlock id="i-8a28f0f8e83dfd21">Anf.  204  ULF BJÖRKLUND (kd) replik:</textBlock>
    <textBlock id="i-a8a96a7d14ba689d">Fru talman! I skattereformen fanns inte värnskatten med. Det är en konstruktion som har kommit till senare. Dessutom ingick i skattereformen nivåerna</textBlock>
    <textBlock id="i-708585dd401cf2c4">30 % och max 50 %. Även i det avseendet har man helt gått ifrån skattereformens förebild. Där finns ju saker att göra.</textBlock>
    <textBlock id="i-4c5d98a96ebeca3d">Jag vill upprepa: Bostadsbidragen har ingenting med värnskatten att göra. Det finns alltså andra möjligheter för hur man kan få pengar till att klara det höjda bostadsbidraget, och det har vi pekat på i vår ekonomiska motion. Det är bara att studera den.</textBlock>
  </contentBlock>
  <contentBlock page="0" id="i-bfbe72c5d17ee853">
    <textBlock id="i-cbf2a320fe82d4d3">Anf.  205  RIGMOR AHLSTEDT (c) replik:</textBlock>
    <textBlock id="i-810e4ebcdbcd76a6">Fru talman! Det var det värsta jag har hört, skulle jag vilja säga när jag lyssnade till Ulf Björklund.</textBlock>
    <textBlock id="i-b33c194eb525600f">Vilken domedagspredikan! Ulf Björklund är inte rättvis. Jag hade inte tänkt att begära replik, men jag kan inte låta bli. Ulf Björklund lever i en verklighet som ligger långt borta.</textBlock>
    <textBlock id="i-72f5e8913a322617">Att säga att man drar undan det sista strået för barnfamiljerna genom den här propositionen är väl ändå att ta i. Ulf Björklund har inte alls förstått helheten i den politik som har förts. Han vet inte vad det har inneburit när man har fått sänkta räntekostnader för villalån. Han vet inte att familjen i dag inte är så idyllisk. Den består inte alltid av mamma, pappa och barn. Familjen består väldigt ofta av ensamstående mammor som har ett hårt slit med sina barn och som bor i trånga lägenheter inne i stan.</textBlock>
    <textBlock id="i-98bbfb341a2339f1">Jag tycker faktiskt att Ulf Björklund skall vara rättvis. Det känns inte bra när han säger att detta är det sista strået för barnfamiljerna. Om jag hade en sådan negativ syn på mitt politiska arbete, då skulle jag välja att göra någonting annat. Det är inte så illa ställt i Sverige.</textBlock>
    <textBlock id="i-b3d0bf3040acbddf">Men man hör inte ett ord från Ulf Björklund om jämställdhet, inte ett ord om miljön och ingenting om att ungdomar har behov av att stå på egna ben.</textBlock>
  </contentBlock>
  <contentBlock page="0" id="i-d9deb989ec6dc662">
    <textBlock id="i-2636019534364e3d">Anf.  206  ULF BJÖRKLUND (kd) replik:</textBlock>
    <textBlock id="i-c3314a2488d7280c">Fru talman! Det är ganska fantastiskt. Rigmor</textBlock>
    <textBlock id="i-c4bc4600f55229ee">Ahlstedt har inte hört mycket. Hon har heller inte studerat de motioner och skrivelser som finns speciellt mycket. Hon har inte ens studerat den proposition som vi behandlar i dag.</textBlock>
    <textBlock id="i-ca120db6df785991">Att jag inte har nämnt någonting om miljöfrågorna och sjuka hus beror ju på att vi fullt ut stöder det som regeringen skriver i sin proposition och som också</textBlock>
    <textBlock id="i-0648c8e642d3c472">Centern huvudsakligen står bakom. Jag behöver inte stå i talarstolen och ropa om saker och ting som det redan är klart att vi ställer upp på. Det är bara att läsa innantill.</textBlock>
    <textBlock id="i-45d0dd9f2a516857">Verkligheten är den att Rigmor Ahlstedt tillsammans med socialdemokraterna har infört individuella inkomstgränser som drabbar just barnfamiljer i svaga hushåll. Dessutom har hon stött socialdemokraterna när det gäller ytbegränsningarna i bostäderna. Det drabbar ju också stora familjer även på landsbygden.</textBlock>
    <textBlock id="i-d08c2ff2eb769387">Detta är ett rent faktum.</textBlock>
    <textBlock id="i-9be766949ade830b">Jag kan inte förstå att man kan vara så förvånad.</textBlock>
    <textBlock id="i-2610136c6e61ebb7">Jag påstår precis det som Rigmor Ahlstedt säger, att ensamstående föräldrar har drabbats. Jag tycker inte att de skall behöva trängas i små lägenheter. De skall ha rätt att bo kvar i det hus som de hade innan de blev ensamstående. Familjen har rätt till den tryggheten att få ha kvar barnen i skolan, på dagiset och i villan. Det är det jag hävdar, men det är detta som de nya reglerna inte längre medger. Därtill är Centern skyldig.</textBlock>
  </contentBlock>
  <contentBlock page="0" id="i-8aa8e76e9ac60da5">
    <textBlock id="i-05d545cfb4ac07c0">Anf.  207  RIGMOR AHLSTEDT (c) replik:</textBlock>
    <textBlock id="i-390e5866e021635b">Fru talman! Jag tycker faktiskt att man skall vara rättvis. Den översyn av bostadspolitiken och bostadsbidragen som vi gjorde visade att det fördelningspolitiskt inte alls var så illa som också jag kanske hade trott. Jag hoppas att Ulf Björklund kan vara ärlig och säga att det var inte så. Att nu riva upp det hela igen efter så kort tid är inte bra. Då visar man inget kurage inför vad man fattar för beslut.</textBlock>
    <textBlock id="i-c59e3e72cb2f903f">Däremot är jag enig med Ulf Björklund om att vi skall följa denna fråga hela tiden. Men var ärlig, Ulf</textBlock>
    <textBlock id="i-1a48ebccafbdc17d">Björklund, och ge inte signaler till folk om att man drar undan det sista strået för barnfamiljerna, för det gör man inte. Var ärlig i talarstolen och för också fram det som är positivt!</textBlock>
  </contentBlock>
  <contentBlock page="0" id="i-9f85b180a5fc0a28">
    <textBlock id="i-f62c4ca5f6e63613">Anf.  208  ULF BJÖRKLUND (kd) replik:</textBlock>
    <textBlock id="i-4f7311b6a7fee79f">Fru talman! När jag säger att man drar undan det sista strået för barnfamiljerna handlar det naturligtvis om bostadsbidragen, för det är ju det som detta betänkande delvis handlar om.</textBlock>
    <textBlock id="i-575f491d7c7a36ad">Naturligtvis finns det väldigt mycket som också är positivt. Jag har ju ingen orsak att stå här och räkna upp allt som är positivt. Vi vill ju förbättra det som inte är bra.</textBlock>
    <textBlock id="i-0c60cb5c03650eba">Visst är det bra med utökade barnbidrag. Däremot har jag påpekat att barnbidragen går både till miljonärer och till fattiga hushåll. Jag tycker inte att det är en riktigt bra fördelningspolitisk profil. Vi vill gärna använda delar av barnbidragsökningen för att i stället rikta dem mot just barnfamiljerna i form av ökat stöd för boendet. Då kommer det mer rätt än det som regeringen föreslår. Men visst, allt är inte kört, självfallet inte. Det finns vissa positiva saker i förslaget också, men vi vill faktiskt förbättra det som inte är bra.</textBlock>
    <textBlock id="i-b836457fb5eec25d">Därför koncentrerar jag mig självfallet på de frågorna.</textBlock>
  </contentBlock>
  <contentBlock page="0" id="i-cba2074b902bcb33">
    <textBlock id="i-30b36ec1bee40929">Anf.  209  LENNART NILSSON (s):</textBlock>
    <textBlock id="i-57b6ec3abb583762">Fru talman! Owe Hellberg tycker att det är meningslöst att diskutera detta förslag, eftersom riksdagen redan har fattat beslut om de ramar som finns.</textBlock>
    <textBlock id="i-66552ed3694ef604">Egentligen är det naturligtvis tvärtom så att det som egentligen borde vara det viktiga för oss politiker är att komma underfund med vad vi har till vårt förfogande. I Owe Hellbergs familj och i alla andra familjer, om man nu har en familj- eller en hushållsekonomi, kan man naturligtvis önska saker och ting. Man kan säga att jag vill göra det här och jag vill göra litet mer, men sedan kommer man underfund med den kaka som man har till sitt förfogande. Då gäller det att prioritera. Då blir det ju alltid svårt för en vänsterpartist, eftersom man alltid har litet mer och alltid är missnöjd med den politik som regeringen har stått för, vilken jag vill hävda har varit mycket framgångsrik på många områden.</textBlock>
    <textBlock id="i-8c56a6b1272e5952">Det är klart att när man funderar över bostadspolitiken, fru talman, är det naturligtvis så att inte heller vi socialdemokrater skulle önska att vi var tvingade att skära ned bostadsbidrag. Vi skulle också ha kunnat önska oss mer av allting, men om man skall ta ansvar för helheten i politiken gäller det naturligtvis att väga olika intressen mot varandra.</textBlock>
    <textBlock id="i-66da51e4197f450d">Tack vare den politik som regeringen tillsammans med Centerpartiet nu under några år har bedrivit och fått gehör för här i kammaren kan man nu för första gången på många, många år läsa i tidningarna att det pågår förhandlingar mellan hyresgästorganisationer och bostadsföretag. Ibland handlar det om att sänka hyrorna och ibland om att frysa dem på årets nivå.</textBlock>
    <textBlock id="i-2973bfacb183e27f">När det gäller villaägarnas möjligheter att fördela om sina kostnader och skriva om sina lån har det blivit åtskilliga kostnadssänkningar, inte minst för de villaägare som Ulf Björklund talar om, nämligen barnfamiljerna. Han säger att de flesta barnfamiljer bor i hus. Ja, det gör de. Det är naturligtvis inte på grund av att regeringen för en politik som är riktad till barnfamiljerna, utan det är tack vare att socialdemokratin har hävdat att alla människor skall ha rätt till en god bostad. Det är det som har gett de här familjerna den möjligheten. Även om det finns många i vårt samhälle som bor dåligt är det bara att konstatera att de som bor sämst faktiskt bor bäst i jämförelse med övriga världen.</textBlock>
    <textBlock id="i-7037263250fd9775">Naturligtvis finns det saker och ting som man måste åstadkomma framöver, men det får väl vara någon sans och måtta på inläggen här. Jag håller fullständigt med Rigmor Ahlstedt om att man måste ge en verklighetsbeskrivning som är riktig. Jag tänkte försöka göra det utifrån de förslag som ligger i bostadsutskottets betänkande på det här utgiftsområdet och visa på skillnaden mellan majoritetens politik och vissa av de andra partiernas politik.</textBlock>
    <textBlock id="i-61cd0a8794b8e330">När det gäller de ramar som vi har att röra oss med och den  inriktning som andra partier hade velat ha kan man egentligen bunta ihop Kristdemokraterna,</textBlock>
    <textBlock id="i-606bea831b87d9ff">Folkpartiet och Moderaterna i en grupp. De hävdar nämligen att man skall sänka räntesubventionerna för att i stället sänka fastighetsskatten.</textBlock>
    <textBlock id="i-a3361c2467787b5e">Alla här som sysslar med bostadsfrågor vet att en av anledningarna till att fastighetsskatten höjdes från</textBlock>
    <textBlock id="i-20d0376b57e460e9">1,5 % till 1,7 % var att vi ville rädda de boende som fanns i de årgångar som hade de allra högsta hyrorna från en hyressmäll. Nu upprepar man sina förslag om minskade räntesubventioner. Hade Inga Berggrens partikamrat, ordföranden i bostadsutskottet, varit här hade jag gett honom ett exempel eftersom han bor i</textBlock>
    <textBlock id="i-11fbe515f4357016">Järfälla. I stället gör jag det för Inga Berggren.</textBlock>
    <textBlock id="i-cf1faa9e4df0e411">Järfällabygden har 6 700 lägenheter. Järfällabygden har ungefär 80 miljoner kronor i räntebidrag. Det motsvarar 158 kr per kvadratmeter. Fastighetsskatten för Järfällabygden motsvarar 34 kr. Med förslaget från Moderaterna, Kristdemokraterna och Folkpartiet skulle man kunna minska fastighetsskatten för en lägenhet i Järfällabygden med 27 kr per månad. Men det skulle man ta igen genom att minska räntesubventionerna, enligt Kristdemokraterna, med 123 kr. Det betyder att det skulle bli en kraftig hyreshöjning om det slogs ut på alla. Skulle man enbart ta ut det på de fastigheter som finns inom räntebidragssystemet, skulle det bli våldsamma hyreshöjningar därför att Ulf</textBlock>
    <textBlock id="i-9cc32362ad947f7a">Björklund, Inga Berggren och Erling Bager tillsammans tycker att det skall vara på det sättet.</textBlock>
    <textBlock id="i-d3a47aea37312961">Med förslaget från Folkpartiet, som egentligen är värst när det gäller förslag om minskade räntesubventioner, skulle man i Järfällabygden minska räntebidragen motsvarande en hyreshöjning på 165 kr i månaden. Sedan skulle man få tillbaka litet motsvarande</textBlock>
    <textBlock id="i-29e0ef5a669318e9">27 kr per kvadratmeter. Det skulle alltså bli en kraftig höjning för genomsnittslägenheterna i Järfällabygden.</textBlock>
    <textBlock id="i-f864f72df4263419">När man diskuterar bostadsfrågan kan man inte enbart säga att om vi sänker skatten får människorna det bättre. I många fall blir det tvärtom. Därför vill jag fråga er som förespråkar en sänkning av räntebidragen: Hur tror ni, Ulf Björklund t.ex., att en barnfamilj som bor i en lägenhet i Järfällabygden skulle klara av en sådan situation med kraftigt höjda kostnader? Den politik som ni står för går inte ut på något annat än att höjda hyror i stället för begränsade hyreshöjningarna. Det blir faktum med era förslag. Det är naturligtvis lätt att enbart hålla sig till en del av den här verksamheten.</textBlock>
    <textBlock id="i-69f97e308666b0a4">Framtidens bostadspolitik är naturligtvis viktig, och den får vi återkomma till. Jag vill bara säga att det självfallet kommer en bostadspolitisk proposition.</textBlock>
    <textBlock id="i-f74fe395110c6f72">Det utgår vi ifrån och det har sagts av regeringen. Vi får anledning att diskutera, debattera och fatta beslut om den under vårriksdagen. Jag hoppas och utgår ifrån att det inte råder några tvivelaktigheter om detta, även om Owe Hellberg ibland vill misstänkliggöra och ifrågasätta om det över huvud taget blir någon proposition.</textBlock>
    <textBlock id="i-088823990fa2d47f">Det här är litet av Vänsterpartiets dilemma och stora problem egentligen. Vänsterpartiet målar ut en bild av hur tokigt allting är; hur Socialdemokraterna har misslyckats, hur budgetsaneringen lett fel - om den nu alls har varit nödvändig - och man diskuterar skattereformer osv. Jag konstaterar bara att det inte finns någon socialdemokrat eller någon annan heller i den här kammaren - det utgår jag ifrån - som har velat genomföra de försämringar vi har tvingats göra.</textBlock>
    <textBlock id="i-713b4937e68f8e14">Men vi har gjort dem för att kunna klara en framtid i</textBlock>
    <textBlock id="i-8ef546c45dd6b571">Sverige, och för att våra barn och barnbarn skall kunna leva i ett samhälle där det är ordning och reda på finanserna. Det är ju därför vi har gjort det här.</textBlock>
    <textBlock id="i-d242de9939d27260">Tyvärr kan man konstatera att detta är Vänsterpartiets stora problem. Om man inte är beredd att ta ansvar för helheten och diskutera den kommer man inte heller att få något inflytande över processen. Det är egentligen beklagligt när det gäller bostadsfrågan eftersom den är, och i framtiden måste vara, en prioriterad fråga som en del av välfärdspolitiken. Vi socialdemokrater har sagt att det skall handla om barn, om omsorg osv. Vi får ta det här stegvis. Men det är självklart för oss socialdemokrater att bostaden skall vara en välfärdsfråga och en social rättighet och inte, vilket moderaterna kommer att föreslå - och som de upprepar varje gång - en handelsvara.</textBlock>
    <textBlock id="i-b1ff702d0d8c956d">Det är bara att konstatera att de förslag Moderaterna bygger sin ideologi på går ut på att samhället inte skall lägga sig i. Vi socialdemokrater tycker att bostaden är väldigt viktig eftersom den är en del av en välfärdspolitik. Utifrån de utgångspunkter som handlar om att alla människor skall ha rätt till en god bostad måste samhället ibland lägga sig i och vara med och ta sin del av ansvaret. Man kan fundera över detta om man inte av ideologiska skäl tycker att kommunerna skall äga några företag. Den del som hänger ihop med allmännyttans och kommunernas roll kommer Lars Stjernkvist att utveckla. Jag bara konstaterar att det är litet konstigt att Moderaterna av ideologiska skäl vill begränsa en boendeform, nämligen den gemensamma, och släppa ut den på marknaden.</textBlock>
    <textBlock id="i-2815d156e41e832a">Jag skall ställa en fråga till Inga Berggren. Det nämndes tidigare i debatten att det finns ett antal mambor. I dag bor 141 000 ungdomar, som vill flytta, hemma hos sina föräldrar. Om inte samhället bryr sig om dem och har en politik på det här området kommer de här ungdomarna att ställa oss politiker till ansvar och säga: Vad gör ni politiker åt vår boendesituation? Vad är ni beredda att medverka till? Om man frågar Moderaterna och Inga Berggren om detta kommer de naturligtvis, eftersom de inte tycker att samhället över huvud taget skall lägga sig i, att säga:</textBlock>
    <textBlock id="i-5b19b20cd07dd0a3">Ni får väl fråga Skanska eller JM Mattson. Det är de som har hand om det här. Det är inte vår uppgift att bry oss om hur ni får tag i en bostad.</textBlock>
    <textBlock id="i-ae6e00cbffbbc4d8">Det vilar på all orimlighet att föra en sådan politik framöver. Därför skall vi naturligtvis se till att bostadspolitiken är en del av välfärdspolitiken. Vi måste ibland bry oss om, lägga oss i och fastställa riktlinjer för att man skall kunna agera så att det fungerar bra på det här området.</textBlock>
    <textBlock id="i-b82c72443260e3d5">Inga Berggren ställde en fråga om fastighetsskatten. Nu försöker hon använda hyresgästsrörelsens</textBlock>
    <textBlock id="i-b4fc00adf372cc41">Danneman och tidigare statsrådet Nygren som argument för att man eventuellt skulle avskaffa fastighetsskatten. Fastighetsskatten kan inte flytta utomlands.</textBlock>
    <textBlock id="i-91e844ed503da9ba">För oss socialdemokrater är den ett viktigt inslag som man skall kunna använda sig av för att bedriva politik.</textBlock>
    <textBlock id="i-e65b608ef6705bf0">Jag vill också ha sagt att när det gäller fastighetsskatten, och delar av den som ses över i Regeringskansliet för närvarande, finns det alltid anledning att titta på hur det hela fungerar. Vad innebär den för de årgångar som fasas in i fastighetsskatten? Hur fungerar taxeringsvärden? Självfallet måste man ständigt se över detta och fundera över hur det fungerar samt vara beredd att göra omprövningar i de här styckena. I</textBlock>
    <textBlock id="i-4b99b74d587c71fb">varje fall så länge jag finns kvar i den här riksdagen -</textBlock>
    <textBlock id="i-a9bcc5486e031c31">och det hoppas jag att jag gör i några år - så kommer varken jag och eller de andra socialdemokraterna i bostadsutskottet att medverka till att fastighetsskatten avskaffas. Det är ju vad Moderaterna vill. Vi tycker nämligen att fastighetsskatten egentligen kan vara ett bra redskap. Sedan kan man ju alltid diskutera nivån, och väga det hela mot andra politikområden. Men ett avskaffande av fastighetsskatten utifrån de utgångspunkter Moderaterna har kommer vi inte att ställa upp på.</textBlock>
    <textBlock id="i-733d2bd8760a2cdb">Fru talman! Jag yrkar bifall till utskottets hemställan i betänkandet.</textBlock>
  </contentBlock>
  <contentBlock page="0" id="i-26cbea24d8625a29">
    <textBlock id="i-51462ac11735e855">Anf.  210  OWE HELLBERG (v) replik:</textBlock>
    <textBlock id="i-b8cd0aeb286a8d6d">Fru talman! Först vill jag gratulera Lennart Nilsson för att det är första gången han inte använder några extranamn på mig när vi skall argumentera mot varandra i debatten. Det tackar jag för.</textBlock>
    <textBlock id="i-04321e31afc7c6a6">Jag sitter kvar i kommunfullmäktige i min lilla kommun. Där arbetar man på ett helt annat sätt när det gäller budgetprocessen. Man prövar varje nämnds och styrelses utgiftsområden utifrån den faktiska verkligheten. Man ser om ramen är för stor eller för liten. Så småningom korrigerar man det hela i slutändan. Här gör vi precis tvärtom. Vi fastställer ramen, och om innehållet sedan inte blir riktigt bra spelar det ingen roll. Det får bli som det blir!</textBlock>
    <textBlock id="i-7187e97bd39f7e73">Lennart Nilsson kan inte anklaga oss vänsterpartister för att vi inte tar ansvar för helheten i budgeten.</textBlock>
    <textBlock id="i-ebf9f54bfa18bfa4">Nagelfar man vår budget finns det ingenting att anmärka på. Avvikelsen för 1998 års budget är 1,8 miljarder, vilket vi tar in skattevägen. Däremot gör vi kraftiga omfördelningar inom systemen - från höginkomsttagare till låginkomsttagare, från rika företag till fattiga småföretagare. Därför kan vi också få utrymme för höjda bostadsbidrag och andra sociala reformer och förbättringar på områden där vi tycker att man nu börjar nå smärtgränsen.</textBlock>
    <textBlock id="i-7ce81c53cd8faec9">Vissa av de kommunala bostadsbolagen kommer att sänka hyresnivåerna. Men kommuner och bostadsbolag står ju i kö hos inrikesministern för att få stöd och hjälp i den kris de befinner sig i. Ut och titta på verkligheten! Lev inte bara i den här världen! Det finns en värld utanför också.</textBlock>
  </contentBlock>
  <contentBlock page="0" id="i-47a5cf2d760ac86c">
    <textBlock id="i-e8b5691a98209ca2">Anf.  211  LENNART NILSSON (s) replik:</textBlock>
    <textBlock id="i-de497897530d5212">Fru talman! Jag hoppas att vi som tillhör den här världen med utgångspunkt från vårt uppdrag här i parlamentet också känner till den andra delen av världen. Det är inte bara vänsterpartister som har patent på att känna till en verklighet som vi förhoppningsvis alla lever i.</textBlock>
    <textBlock id="i-a9be216392eb90c8">När jag lyssnar på Owe Hellberg när han diskuterar ett utgiftsområde som handlar om att vi har x kronor till vårt förfogande har jag invändningar mot en sak: Owe Hellberg försöker med sin argumentation och sin debatteknik framställa Vänsterpartiet som ett parti med lösningar på alla de problem som åtminstone jag är medveten om finns på bostadsområdet. Det finns självfallet enorma problem med kommunernas borgensåtaganden, krisårgångar, människors möjligheter att efterfråga en bostad till en rimlig kostnad osv.</textBlock>
    <textBlock id="i-878418571fceb650">Men det är inte så att Owe Hellberg och Vänsterpartiet har några lösningar på alla problem i det som vi diskuterar nu. Jag är inte ens övertygad om att man vid ett och samma tillfälle kommer att kunna lösa alla problem när regeringen kommer med sin bostadspolitiska proposition till våren. Det är fråga om en ständig process som vi måste delta i utifrån verkligheten.</textBlock>
  </contentBlock>
  <contentBlock page="0" id="i-c82766a294570018">
    <textBlock id="i-61f8f00aa857f310">Anf.  212  OWE HELLBERG (v) replik:</textBlock>
    <textBlock id="i-e0121cf7eb99ab05">Fru talman! Skillnaden är väl att vi i Vänsterpartiet faktiskt försöker göra något åt problemen. När det gäller bostadsbidragen och ramarna för de här tre åren händer ingenting trots att vi vet att mer och mer pengar kommer att fattas allteftersom åren går.</textBlock>
    <textBlock id="i-c2c6089d8b1e82dc">Vi har inte så mycket pengar att röra oss med. Ändå anser sig Socialdemokraterna ha råd att ta bort värnskatten och förlora 4 miljarder kronor om året i fortsättningen för att de som tjänar 19 000 kr och däröver skall få mer i plånboken. Det är pengar vi skulle kunna använda på ett mycket bättre sätt. Det är så Vänsterpartiet för sin politik - i solidaritet med de svaga i samhället. Tyvärr, Lennart Nilsson, har ni socialdemokrater tappat en hel del av det. Jag beklagar detta.</textBlock>
  </contentBlock>
  <contentBlock page="0" id="i-53b2b410120ab62a">
    <textBlock id="i-8e1b072c7f02699d">Anf.  213  LENNART NILSSON (s) replik:</textBlock>
    <textBlock id="i-d7f96c8165f819f5">Fru talman! Vi kan naturligtvis diskutera värnskatten, men det är inte vårt område för närvarande. Om det hade varit så att vi skulle diskutera värnskatten utifrån att Owe Hellberg och Vänsterpartiet hade velat använda dessa pengar för att öka på räntebidragen hade det varit okej, men det är ju inte så som Owe</textBlock>
    <textBlock id="i-0df6aed9179c484b">Hellbergs och Vänsterpartiets förslag ligger i samband med det här betänkandet.</textBlock>
  </contentBlock>
  <contentBlock page="0" id="i-6d7fa20fde636b90">
    <textBlock id="i-dfb53e3d98e32b80">Anf.  214  INGA BERGGREN (m) replik:</textBlock>
    <textBlock id="i-bf5e2a7e25b17d57">Fru talman! Nästa gång kan jag ta ett exempel från</textBlock>
    <textBlock id="i-23172b7f7a644ce6">Trelleborg, Lennart Nilsson. Då skulle vi kunna jämföra våra siffror när det gäller hyressättning och den diskussion som Lennart Nilsson började.</textBlock>
    <textBlock id="i-ebb1691db2fd1996">Det är alldeles riktigt att Moderaterna inte bara tar upp att fastighetsskatten påverkar hur mycket det kostar att bo, utan det är just helheten vi vill ha. Vi diskuterar utifrån att generella subventioner skall bort samtidigt som vi skall trappa ned fastighetsskatten.</textBlock>
    <textBlock id="i-2130db369b9cc436">Hyressättningen måste ske på ett mycket friare sätt där man tar hänsyn till läge och standard så att vi kan möta vad människor vill ha.</textBlock>
    <textBlock id="i-39da05419275ccf0">En mycket viktig del är ju att människor får behålla mer av sin inkomst så att de kan betala med egna pengar. Att inte vara beroende av bidrag är en verklig trygghet som människor vill känna.</textBlock>
    <textBlock id="i-1997edcf22ecc2c6">Likadant är det för de unga människorna. I första hand måste vi bedriva en politik i Sverige så att de unga arbetslösa får ett jobb så att de kan betala en bostad.</textBlock>
    <textBlock id="i-0dc8b5b8e543b625">Vad svarar Lennart Nilsson Jan Danneman om fastighetsskattens påverkan på hyrorna? Är det rimligt att 1-2 månadshyror går till fastighetsskatten?</textBlock>
  </contentBlock>
  <contentBlock page="0" id="i-dc6c7ab23a0aa452">
    <textBlock id="i-4a73bc5b1b40f40c">Anf.  215  LENNART NILSSON (s) replik:</textBlock>
    <textBlock id="i-076443465dad041b">Fru talman! Fastighetsskatten påverkar självfallet boendekostnaden. Räntebidragen trappas ju av med naturlighet över åren. De flesta av våra bostäder i</textBlock>
    <textBlock id="i-9a72e91510b5dd2d">Sverige har inga räntesubventioner. Subventioner har väl i så fall de som får dra av sin ränta på sin skatt.</textBlock>
    <textBlock id="i-f56db6ad22ca1585">Det är ju en subvention från andra skattebetalare. Det är egentligen en väldigt liten del av fastighetsbeståndet som ingår i räntebidragssystemet. Problemet är bara att de fastigheter som har räntesubventioner är de som är byggda under de år när man hade de högsta kostnaderna och de högsta hyrorna. Moderaternas förslag skulle alltså innebära att det skulle bli kraftigt ökade kostnader för de bostäder som redan är dyrast.</textBlock>
    <textBlock id="i-352aec1e3070585c">Sedan skulle man kunna tillgodogöra sig detta i många billiga bostäder. Vi tycker inte att den politiken är vare sig riktig eller rimlig.</textBlock>
    <textBlock id="i-9d672b344caba8e5">Man kan naturligtvis önska att man skall kunna leva på sin lön. Det tycker väl alla egentligen. Men nu ser inte vardagen och verkligheten ut riktigt så som</textBlock>
    <textBlock id="i-d1b2774dd614e2d1">Inga Berggren beskriver den. Hur skall unga människor som har låga löner kunna klara sig i sin bostad om man skulle avskaffa bostadsbidraget för dem också, som Moderaterna vill? De kan ju inte leva på sin lön ens i dag.</textBlock>
  </contentBlock>
  <contentBlock page="0" id="i-ae3b7637ef7bdf9e">
    <textBlock id="i-1a7aa37dea893cd9">Anf.  216  INGA BERGGREN (m) replik:</textBlock>
    <textBlock id="i-597253ecf8e22c9a">Fru talman! Jag tror att unga människor gärna skulle vilja ha en litet enklare lägenhet som inte kostar så mycket. Det borde vara möjligt för dem att kunna hitta en sådan lägenhet. Här i Stockholm har det tydligen blivit trassel så att man inte har kunnat komma i gång med ett bygge av enklare lägenheter. De ansvariga säger att de bygger i alla fall. Vad säger Lennart</textBlock>
    <textBlock id="i-696367978e86226b">Nilsson om det? Om jag inte kommer ihåg alldeles fel är det HSB som tänker göra på det sättet. Så kan det ju inte vara, eller hur?</textBlock>
    <textBlock id="i-327ef196f53dbd47">Lennart Nilsson talar om krisårgångarna. Vad tänker Lennart Nilsson föreslå regeringen att göra åt dem? Det kommer att bli väldigt besvärligt även om inte Moderaternas förslag införs. Det skulle jag väldigt gärna vilja veta av Lennart Nilsson.</textBlock>
    <textBlock id="i-80bab0ec71d789ab">Det finns ju en tänkbar möjlighet att skjuta på införseln av fastighetsskatten ytterligare ett år. Det är vi moderater beredda att göra. Jag tycker att jag gärna vill säga det här till hyresgäströrelsen.</textBlock>
  </contentBlock>
  <contentBlock page="0" id="i-4280a6f025690570">
    <textBlock id="i-1eac5f4b79ef0ac6">Anf.  217  LENNART NILSSON (s) replik:</textBlock>
    <textBlock id="i-7fe9f496599615fe">Fru talman! Om Inga Berggren frågar mig i egenskap av gruppledare i bostadsutskottet, vill jag säga att vår ambition i de diskussioner vi för med regeringen är att vi vill medverka till att lösa problemen med krisårgångarna. Vi är medvetna om att det finns problem när det gäller infasningen av fastighetsskatten.</textBlock>
    <textBlock id="i-2a26b10c26a43d1c">Vi får naturligtvis avvakta och se vad det här leder fram till i propositionen framöver. Men det som är angeläget när man diskuterar krisårgångar är ju, och det har ju regeringen också sagt, att det inte skall vara så att staten och samhället tar på sig kostnaden. Även banker och andra finansieringsinstitut måste vara med och ta sin del av ansvaret för att lösa dessa frågor.</textBlock>
    <textBlock id="i-a707f93574015cb9">Men det är självfallet en angelägenhet för oss alla att reda ut de problem som finns på de olika områdena.</textBlock>
    <textBlock id="i-37e916aec937c3e8">Det finns alltså problem, och jag utgår ifrån att det är prioriterade frågor. Sedan får vi väl se vad detta leder fram till.</textBlock>
  </contentBlock>
  <contentBlock page="0" id="i-ae6fba7d59cba2bf">
    <textBlock id="i-28fb886648f4bfd7">Anf.  218  ERLING BAGER (fp) replik:</textBlock>
    <textBlock id="i-02ec9777bfd3358b">Fru talman! Jag vill kommentera det Lennart Nilsson sade om räntebidrag. Lennart Nilsson har självfallet rätt i att det får konsekvenser om man minskar räntebidragen. Det är ju kommunicerande kärl mellan räntebidragen och fastighetsskatten. Men det beror också på i vilken takt man gör det hela.</textBlock>
    <textBlock id="i-edf93a33b01a9f54">Jag vill peka på att i Folkpartiet och i flera andra partier har insikten funnits att om man skall försöka få låg ränta och ett läge där det blir billigare att bygga och billigare att bo - det är ju en inriktning som är viktig - måste man också komma bort från de gigantiska subventioner som har funnits i landet. Detta har hängt ihop, och det har inneburit att ränteläget har pressats uppåt rent nationalekonomiskt. Den insikten tror jag att den parlamentariska utredning som Lennart Nilsson själv satt i också kom fram till. Framtiden var inte att man skulle ha nya statliga subventioner i boendet.</textBlock>
    <textBlock id="i-c214827c92aab43c">Lennart Nilsson har ju kritiserat Danell-systemets införande. Många socialdemokratiska politiker som satt i den parlamentariska utredning intog successivt en inställning som låg ganska nära Folkpartiets syn på bostadspolitiken. Vi kan kanske få en samordning framöver som innebär att vi kan driva en ekonomisk politik i landet som också grundlägger att vi får en låg ränta. Då är det billigare att bo och billigare att bygga.</textBlock>
    <textBlock id="i-74515cd6700d6f68">Då är det ibland litet smärtsamt när det gäller räntebidragen.</textBlock>
    <textBlock id="i-0f3e4804936a1074">Det värsta förslaget för att minska räntebidragen i landet står ju den socialdemokratiska regeringen för när man säger att om ett kommunalt bostadsbolag säljs till en privat ägare kommer man att ta bort hela räntebidraget. Vad innebär det för de människor som skall bo i den fastigheten, Lennart Nilsson?</textBlock>
  </contentBlock>
  <contentBlock page="0" id="i-bbec657ba5cad3ee">
    <textBlock id="i-9f10f72cd33cd2af">Anf.  219  LENNART NILSSON (s) replik:</textBlock>
    <textBlock id="i-be47e0dfeaa879dd">Fru talman! Lars Stjernkvist återkommer när det gäller just den del som hänger ihop med allmännyttan.</textBlock>
    <textBlock id="i-7503e12245510b35">Det är möjligt att det kommer att bli minskade subventioner utifrån de gigantiska tal vi har haft tidigare.</textBlock>
    <textBlock id="i-08febd45279ccecf">Det verkar som om Erling Bager har glömt bort vad som har hänt under senare år. Det har ju varit en dramatisk nedgång av räntesubventionerna beroende på att räntorna har sjunkit tack vare den politik som har bedrivits. De stora vinnarna på grund av att regeringen har kunnat föra en bra ekonomisk politik är naturligtvis statskassan eftersom subventionernas andel har minskat totalt sett. Bostadssektorns andel av utgifterna har minskat varje år. Det gör den fortfarande.</textBlock>
    <textBlock id="i-994697bccfa7aac5">Det som Erling Bager och Folkpartiet är inne på är att förändra de villkor som gäller. Det kommer att slå väldigt hårt på de årgångar som är dyrast i dag. Det handlar ju om att förändra spelreglerna för dem som redan har fått åtaganden när det gäller den s.k. garanterade räntan som ingen egentligen tror på i dag med utgångspunkt i att man har förändrat villkoren.</textBlock>
    <textBlock id="i-56af521a2c1810b5">Det man skulle önska sig är att politiken förhoppningsvis blir så framgångsrik framöver att räntorna sjunker ytterligare. Nu är det ganska stabilt. Jag utgår ifrån att om räntorna blir bara ett par procent behövs det inga subventioner om man skall bygga nytt.</textBlock>
  </contentBlock>
  <contentBlock page="0" id="i-d58a2b8e6bfd6c2c">
    <textBlock id="i-1c6c928624cba286">Anf.  220  ERLING BAGER (fp) replik:</textBlock>
    <textBlock id="i-c4b863ab7c6d9a88">Fru talman! Jag kan hålla med Lennart Nilsson om att det kan vara vanskligt att göra beräkningar på hur mycket räntebidragen kan minskas. Vi har ju sett att minskningen inte sker som i en skidbacke utan som i en störtloppsbacke. Vi beräknar att räntebidragen minskar från årets 18 miljarder till 11 miljarder på några få år. Det är en stor minskning, som också är glädjande.</textBlock>
    <textBlock id="i-6df8850d4b737451">Också fastighetsskatten, Lennart Nilsson, påverkar människors boendekostnad. Det är viktigt att ni socialdemokrater tar det till er. Jag tror att vi är nära en skatterevolt i vårt land. Människor som bor i vissa områden har fått sådan storlek på fastighetsskatten att de inte klarar att bo kvar.</textBlock>
    <textBlock id="i-223c7ec95c585b9d">Lennart Nilsson kommer från Bohuslän. Jag har tidigare här i kammaren nämnt paret på Dyrön som har ringt mig och berättat att de får betala 26 000 kr i fastighetsskatt för att de bor i sin gamla trävilla på</textBlock>
    <textBlock id="i-afd0385445b4b67e">Dyrön. Frun har varit hemmafru, mannen har varit fiskare. De har liten ATP, nästan ingenting. De kan visserligen titta på Marstrandsfjorden hela vinter, men det kan man inte leva på.</textBlock>
    <textBlock id="i-aab1eb0225dad136">Om vi här i landet har ett fastighetsskattesystem som innebär att man skall betala 26 000 kr för att bo i sitt egnahem, som är betalt och som man inte har något lån på och vi inte tar till oss att detta är galet, tror jag att det kan sluta illa.</textBlock>
  </contentBlock>
  <contentBlock page="0" id="i-7c1b53810cf35162">
    <textBlock id="i-cb21c428a99e3a5f">Anf.  221  LENNART NILSSON (s) replik:</textBlock>
    <textBlock id="i-37edd8df7503fa4f">Fru talman! Det är just den här problematiken som man håller på och ser över i Regeringskansliet. Jag utgår ifrån att det kommer förslag som förhoppningsvis kommer att lindra avarter i detta. Det finns naturligtvis problem inom fastighetsskatteproblematiken som man ständigt måste se över. I grunden är det inget större problem för de allra flesta. Det finns som sagt sådant som Erling Bager tar upp. Men jag utgår ifrån att det kommer förslag kring de här frågorna framöver.</textBlock>
  </contentBlock>
  <contentBlock page="0" id="i-d2db8975b84a1c41">
    <textBlock id="i-0481fea4f3a3e6aa">Anf.  222  ULF BJÖRKLUND (kd) replik:</textBlock>
    <textBlock id="i-0256d3785eaf31b9">Fru talman! Jag funderar litet över verklighetsbeskrivningen. Har Lennart Nilsson inte uppmärksammat det hundratal nödropsskrivningar som vi alla har fått från barnfamiljer och egnahemsägare? Har inte</textBlock>
    <textBlock id="i-249330031886efe3">Lennart Nilsson lyssnat till erkända familjeekonomers beskrivning av konsekvenserna av de nya bostadsbidragsreglerna?</textBlock>
    <textBlock id="i-6f7784ae8d246ecd">Från kristdemokraternas sida vill vi kompensera neddragningen av de generella bidragen genom att ge riktade bidrag i form av bostadsbidrag. Sådant gäller självklart även dem i Järfälla som är beroende av det.</textBlock>
    <textBlock id="i-a4d48cd216c68f6b">Socialdemokraterna vill ju ge ökade barnbidrag.</textBlock>
    <textBlock id="i-bd42ecb3d7f46eaf">Skillnaden är ju bara att barnbidrag, som vi i och för sig inte har något emot att man ökar, går både till miljonärer och dem som inte har några tillgångar alls.</textBlock>
    <textBlock id="i-43cae415f691970b">Det vore intressant att höra om verklighetsbeskrivningen och de skrivningar vi fått. Är det bara skoj alltihop?</textBlock>
  </contentBlock>
  <contentBlock page="0" id="i-8be4953b4a148d13">
    <textBlock id="i-da1a7e6529f1e0a5">Anf.  223  LENNART NILSSON (s) replik:</textBlock>
    <textBlock id="i-397e8c0b422ef7ca">Fru talman! Jag tar alltid sådana här brev på allvar. Det gör vi förhoppningsvis allihop. En del av problemen rättade vi till.</textBlock>
    <textBlock id="i-3facb24443d2ab3b">Människor som behöver bostadsbidrag är ju ofta lågavlönade, så det kanske är fel att prata om fördelningspolitik i de här delarna. Men det är självklart ingen som önskar att man drar ned på bostadsbidragen. Poängen i min argumentation när det gäller Järfällabygden handlar inte bara om att det finns barnfamiljer i samhället. Det är snart en liten del av den totala befolkningen. Många lågavlönade människor som bor i Järfällabygden och kanske har en lön som är ganska låg kommer inte över huvud taget i åtnjutande av bostadsbidrag. Det innebär givetvis att de får det ännu svårare att klara av sin situation.</textBlock>
    <textBlock id="i-49e63c50fb2162cf">Bostadspolitik kan inte enbart handla om att vi skall ha en politik inom familjepolitikens ram. Det handlar om andra människor också, och inte bara barnfamiljer.</textBlock>
    <textBlock id="i-7ff230bbb532a809">Självklart syftar vår politik till att man skall kunna klara av att leva och bo i en bostad till rimlig kostnad.</textBlock>
    <textBlock id="i-3fccaad38d107a5c">Det vill jag hävda att i stort sett de flesta gör i vårt samhälle i dag.</textBlock>
  </contentBlock>
  <contentBlock page="0" id="i-8c675527532f05e0">
    <textBlock id="i-ac1e6c08604272a7">Anf.  224  ULF BJÖRKLUND (kd) replik:</textBlock>
    <textBlock id="i-2c7ddb74a318cbfc">Fru talman! Det är väl ändå så, Lennart Nilsson, att när man pratar om kärva ekonomiska tider och små ramar för ekonomin måste man prioritera. Från kristdemokraternas sida har vi sagt att det faktiskt är barnfamiljer vi i första hand måste se till i ett sådant läge.</textBlock>
    <textBlock id="i-8df3dfe72d94c695">Dessutom har man målsättningar som man står fast vid, som säger att barn, särskilt i skolåldern, bör ha tillgång till ett eget rum. Om man skall klara de målsättningarna måste man se till att man skapar regler som gör det möjligt och inte bara vifta med vackra ord. Det är faktiskt verkligheten som gäller.</textBlock>
    <textBlock id="i-52a8e820451b7289">Jag uppfattade att Lennart Nilsson sade att vi har att hålla oss till strama ramar. Det är den argumenteringen jag för. Då är det i första hand barnfamiljerna som måste garanteras en god boendemiljö.</textBlock>
  </contentBlock>
  <contentBlock page="0" id="i-1da0388d9bb225c9">
    <textBlock id="i-fc7a4412ecbb89fe">Anf.  225  LENNART NILSSON (s) replik:</textBlock>
    <textBlock id="i-930d3a959fe5a389">Fru talman! När det gäller att prioritera vill jag säga att kristdemokraternas förslag ju innebär att man skall ta ifrån även barnfamiljerna ett antal hundralappar. Om det enbart skall handla om dem som har räntesubventioner kan det rent av röra sig om tusenlappar.</textBlock>
    <textBlock id="i-eb82575c47587ed8">De bostadsbidrag som Ulf Björklund och Kristdemokraterna föreslår kommer inte att kunna kompensera dem som bor i de dyraste husen och dem som bor i de senaste årgångarna. Det är de som har räntesubventioner. Det kommer att innebära att de som bor billigare naturligtvis får en del av kristdemokraternas förslag. Jag utgår ifrån att de allra flesta som bor i de räntesubventionerade husen kommer att gå back, även om man höjer bostadsbidragen med tillämpningen av att man skall minska räntesubventionerna.</textBlock>
  </contentBlock>
  <contentBlock page="0" id="i-1e3b81cd6587862a">
    <textBlock id="i-fffb54906b61d45a">Anf.  226  PER LAGER (mp) replik:</textBlock>
    <textBlock id="i-8198861d1116581f">Fru talman! Eftersom Lennart Nilsson tog upp frågan om fastighetsskatten, som egentligen inte hör hemma i den här debatten, vill jag nämna att Miljöpartiets idé om att fasa ut fastighetsskatten ser helt annorlunda ut än de andra partiernas.</textBlock>
    <textBlock id="i-119407899246a03f">Vi vill ju växla ut fastighetsskatten mot energiskatter och kommunala miljö- och infrastrukturavgifter.</textBlock>
    <textBlock id="i-41df86858553c161">Det är något helt annat.</textBlock>
    <textBlock id="i-58fd087359d51241">Vi vill alltså se till att boendet i sig inte skattebelastas om det inte innebär en miljöbelastning. Själva miljöbelastningen är något som vi skall beskattas för, men inte om vi lever miljöriktigt och bor miljöriktigt.</textBlock>
    <textBlock id="i-b165e41efad3f747">Vi talar i internationella sammanhang om rätten till ett hem. Jag är litet bekymrad över Lennart Nilssons idé att man skall lägga skatt på fastigheterna bara därför att de inte flyttar utomlands. Vore det inte mycket klokare, Lennart Nilsson, att lägga skatt på sådant som ökar miljöskulden till våra barnbarn, dvs.</textBlock>
    <textBlock id="i-31f878ab0a2da2fc">att vi i stället kom fram till ett skattesystem som befriade det riktiga sättet att leva från beskattning och lade skatten på sådant som förstör en del av framtiden?</textBlock>
    <textBlock id="i-d2556c2ebf466457">Jag tycker att man skall begrunda den utformning som Miljöpartiet föreslår. Andra partier har andra förslag till utfasning av skatten, men jag vill från</textBlock>
    <textBlock id="i-f7791173c94ebd59">Lennart Nilsson få en kommentar till att han vill hålla fast vid fastighetsskatten och menar att denna skall finnas kvar så länge han finns här i riksdagen. Ser han ingen möjlighet att fasa ut den och ersätta den med något annat?</textBlock>
  </contentBlock>
  <contentBlock page="0" id="i-b97ce44bf4a946c9">
    <textBlock id="i-44c056513d5f5d17">Anf.  227  LENNART NILSSON (s) replik:</textBlock>
    <textBlock id="i-9730e4b36a7facff">Fru talman! Jag inser att en fastighetsskatt som ger över 20 miljarder till statskassan inte kommer att försvinna under överskådlig tid, i varje fall inte under den tid som jag kan finnas kvar här i riksdagen.</textBlock>
    <textBlock id="i-92c7264961da964d">Jag konstaterar i övrigt också att allting ju handlar om avvägningar och prioriteringar och om människors förståelse för olika saker. Det som Per Lager säger om växling av skatter kan låta sympatiskt, men jag vet vad människor tycker när de skall betala sina elräkningar och sina oljeräkningar, och mycket av kostnaderna på dessa beror på växlingen till större uttag av energiskatt. Man får naturligtvis alltid göra avvägningar. Totalt sett är det riktigt att vi måste hushålla med våra tillgångar och våra resurser, men det handlar samtidigt om vad människor orkar med i en kärv tid.</textBlock>
  </contentBlock>
  <contentBlock page="0" id="i-e1e2cbd801eb6e32">
    <textBlock id="i-8d8a10d33a5c06b5">Anf.  228  PER LAGER (mp) replik:</textBlock>
    <textBlock id="i-6b2f2cea0a77ea68">Fru talman! Det handlar om att med ekonomiska styrmedel försöka lotsa oss in i det ekologiskt och socialt hållbara samhället. Det gör vi genom att med beskattning belasta ett sätt att leva som skapar en större miljöskuld för framtiden. Det gäller då sådant som transporter och hela energiområdet, som vi håller på att ställa om.</textBlock>
    <textBlock id="i-fc9c7d72934933a0">Självfallet blir de ledande faktorerna i framtiden hushållning och sådant. Vad jag vill få Lennart Nilsson att säga är att om vi hittar skattebaser som motsvarar de 20 miljarderna - om vi nu behöver dessa;</textBlock>
    <textBlock id="i-13fa010150a32666">titta bara på EU-avgiften! - är han också beredd att fasa ut fastighetsskatten och ersätta den med ett skattesystem som i stället bygger på miljöbelastningen.</textBlock>
  </contentBlock>
  <contentBlock page="0" id="i-f32c0d829d2cc719">
    <textBlock id="i-5ec5990ac88e3e11">Anf.  229  LENNART NILSSON (s) replik:</textBlock>
    <textBlock id="i-0ae702b3dadcb1e0">Fru talman! Jag är inte beredd att här diskutera olika former av teknik. Jag vill bara konstatera att en av de mest grundläggande delarna i socialdemokraternas politik är att  bygga ett ekologiskt hållbart samhälle. Sedan får vi naturligtvis titta på vilken teknik, vilka styrmedel och vilka metoder vi skall använda för att klara detta framöver.</textBlock>
    <textBlock id="i-36f3725143516a5d">Jag ser inte att det finns några skiljaktigheter mellan mig och Per Lager när det gäller inriktningen.</textBlock>
    <textBlock id="i-4ac94966eafa1f4a">Sedan får man naturligtvis diskutera vilka metoder man skall använda för att klara det här.</textBlock>
  </contentBlock>
  <contentBlock page="0" id="i-0f699944e16e851d">
    <textBlock id="i-3e92e6b4db2b97c4">Anf.  230  LARS STJERNKVIST (s):</textBlock>
    <textBlock id="i-ff8f980a8297bc51">Fru talman! Jag skall säga några ord om regeringens proposition nr 37, som vid sidan om budgeten behandlas i det här betänkandet. Inga Berggren sade när hon för en bra stund sedan höll sitt anförande att hon föredrog privata fastighetsägare framför de kommunala. Hon tyckte inte att bostadsägande är en kommunal angelägenhet.</textBlock>
    <textBlock id="i-602468543dfc9b90">Jag har inte en så dogmatisk och stelbent syn på det här. Jag vet att det finns väldigt många privata fastighetsägare som sköter sina fastigheter bra och som på många sätt bidrar till att utveckla fastighetsägandet, men jag vet också att det finns kommunala företag som har varit föregångare när det gäller boinflytande och att bygga mera miljöriktigt.</textBlock>
    <textBlock id="i-050dbabf866041db">Den slutsats som jag har dragit, med min pragmatiska syn, är att bådadera behövs och att det gäller att ha en rimlig blandning. Jag tycker att erfarenheterna har visat att de kommunala företagen har bidragit både till att på många orter hålla kostnaderna nere och till att upprätthålla kvaliteten.</textBlock>
    <textBlock id="i-47119807d4e8f3ec">Vi har pratat väldigt mycket om bostadspolitikens baksidor, och det är väl naturligt att vi politiker gör det, men det är viktigt att understryka det som Lennart</textBlock>
    <textBlock id="i-c3acffe425e94575">Nilsson var inne på, nämligen att vi lever i ett land med en väldigt hög boendestandard, också för sämre ställda. Jag tror att vårt kommunala bostadsägande, våra allmännyttiga företag, har spelat en väldigt stor roll när det gäller att höja bostadsstandarden i vårt land.</textBlock>
    <textBlock id="i-7235475d59bfe393">I propositionen och i utskottsmajoritetens förslag föreslås att de kommunala bostadsföretagen även i fortsättningen skall spela en viktig roll. De får ökade möjligheter att stärka sin ekonomiska ställning i de fall där det behövs. De får fortsatt möjlighet att släppa in andra ägare, och det tror jag på många ställen kan vara värdefullt, dock utan att de för den skull förlorar sin ställning som allmännyttiga företag.</textBlock>
    <textBlock id="i-44ba6c9b0f43bfea">Dessutom tycker regeringen och även utskottsmajoriteten att om någon kommun planerar och genomför försäljning av stora delar av bostadsbeståndet, kan man riskera att förlora de bidrag som man en gång har fått från staten för att bygga upp sina företag. Jag tycker att det är en ganska rimlig ordning. Har man fått ett bidrag för att utföra något som man sedan bestämmer sig för att sluta med att utföra, förlorar man den fördelen. Jag tycker att regeringens resonemang är ganska logiskt, och det är rimligt att den ordningen får gälla även i fortsättningen.</textBlock>
    <textBlock id="i-3afe606d68f60955">Vi skall dessutom minnas att bakgrunden till att det här infördes var att ett antal Stockholmskommuner umgåtts med planer på och i några fall också genomfört stora utförsäljningar av kommunala företag. På några ställen sade man dessutom - enligt mitt sätt att se oerhört cyniskt - att man var medveten om att detta fick sociala konsekvenser för många i de egna kommunerna men att det ansvaret får andra ta; det tar inte vi.</textBlock>
    <textBlock id="i-f60c41f3c46fdd80">Ett sådant resonemang är kanske möjligt att föra i</textBlock>
    <textBlock id="i-2e8e7266de5cf4e1">Stockholm - även om jag inte tycker att man skall göra det - där man på ett oerhört cyniskt sätt kan skjutsa människor mellan kommunerna. I andra delar av landet skulle det naturligtvis vara helt omöjligt, t.o.m. för moderater, att föra ett så cyniskt resonemang.</textBlock>
    <textBlock id="i-b79887ef14d83d15">Man kan när man läser det här betänkandet få intrycket att de flesta partier egentligen tycker ganska illa om regeringsförslaget, men det är inte helt riktigt.</textBlock>
    <textBlock id="i-62b8cfc94b1a49ab">Även om det finns många reservationer, visar det sig när man läser det finstilta att man är kritisk av olika skäl och har väldigt olika lösningar. Moderaterna lyckas dessutom framföra två enligt min mening motstridiga uppfattningar i samma sakfråga.</textBlock>
    <textBlock id="i-e0dcfecf5f6464d8">I reservation 7 skriver moderaterna inklusive Inga</textBlock>
    <textBlock id="i-a0a43eb712e68437">Berggren tillsammans med de andra borgerliga företrädarna: "Det borde inte råda någon tvekan om att ärenden som rör de allmännyttiga bostadsföretagens ägarprofil bäst kan bedömas i ett kommunalpolitiskt perspektiv och inte mot bakgrund av någon mer eller mindre 'ideologisk centralistisk doktrin'."</textBlock>
    <textBlock id="i-c93c2037fa41966e">Här säger man att staten inte skall lägga sig i frågan om kommunala bostadsföretag, utan detta är en kommunal angelägenhet. Jag vet - jag väntar på Ulf</textBlock>
    <textBlock id="i-fd17eff8111e6cb3">Björklunds instämmande nick - att en del av dem som har undertecknat den reservationen tycker att kommunerna skall slå vakt om och utveckla sina kommunala bostadsföretag.</textBlock>
    <textBlock id="i-a8bf27d1f6f725f0">Jag tror att t.ex. Kristdemokraterna har den uppfattningen. Jag vet att Centern definitivt har den.</textBlock>
    <textBlock id="i-6729800cb5a1f8d2">Man säger i denna reservation att kommunerna skall ta hand om detta. Man skall inte peta i den kommunala självstyrelsen. Detta är en invändning som jag respekterar och har stor förståelse för. Jag tycker att det vore bra om vi till hundra procent kunde fullfölja den, men erfarenheterna från bl.a. en del</textBlock>
    <textBlock id="i-2be5c50c7e2ab8d9">Stockholmskommuner gör att jag för min del tycker att man just på detta strategiska område kan göra en begränsning av den kommunala självstyrelsen.</textBlock>
  </contentBlock>
  <contentBlock page="0" id="i-6d0db4eeaee384c7">
    <textBlock id="i-c80e3fff9c862a87">Vänder man sedan blad till reservation nr 9 skriver moderaterna i en egen reservation apropå de kommunala företagen och det faktum att kommunerna äger bostadsföretag: "Detta är en mycket allvarlig utvecklingstendens som snarast bör åtgärdas. I hög grad kan kommunerna redan i dag påbörja avvecklingen av sitt engagemang i bostadsbolagen."</textBlock>
    <textBlock id="i-0d51b2af2ab702eb">Här skriver moderaterna att man bör åtgärda det faktum att kommunerna äger bostadsföretag. Slutsatsen, Inga Berggren, måste rimligen bli att kommunal självstyrelse är jättebra enligt moderaterna så länge man använder den kommunala självstyrelsen till att bedriva moderat politik. Jag tycker av förklarliga skäl att det är ett felaktigt synsätt.</textBlock>
    <textBlock id="i-9825f77f455d8659">Jag tycker att det är bra att det med undantag av</textBlock>
    <textBlock id="i-4bc539aa06ec23e0">Moderaterna och möjligtvis också Folkpartiet, som i vanlig ordning vinglar litet, uppenbarligen finns ett mycket brett stöd i den här kammaren för de kommunala bostadsföretagen och ett försvar för dem. Sedan har vi litet olika lösningar på hur de skall försvaras.</textBlock>
    <textBlock id="i-87e724d087aa121d">Det kan vi säkert lösa. Trots reservationerna är det ändå skönt att konstatera att det finns ett väldigt starkt stöd för deras fortsatta roll för en social bostadspolitik.</textBlock>
    <textBlock id="i-1da68ce46c870733">Jag yrkar bifall till utskottets hemställan i betänkandet.</textBlock>
  </contentBlock>
  <contentBlock page="0" id="i-0319d31c566be2a7">
    <textBlock id="i-6ae862f10b7c960c">Anf.  231  INGA BERGGREN  (m):</textBlock>
    <textBlock id="i-455509d9f5243a86">Fru talman! Lars Stjernkvist beskriver sig som pragmatiker. Jag undrar då varför Lars Stjernkvist ställer upp bakom regeringens förslag där man vill direkt reglera kommunerna på det sättet att om de försäljer mer än 25 % av sina kommunala bolag straffas de. Det hade varit mycket bättre att låta bli det.</textBlock>
    <textBlock id="i-f82743717bea9521">Moderaterna utvecklar i sin egen reservation ytterligare tankarna kring den s.k. allmännyttan. Vi anger den idéinriktning vi har. Vi anser nämligen inte att kommuner, skattebetalare, skall äga lägenheter och hyra ut dem. Vi ser nu också resultatet när kommunerna i långa rader vänder sig till regeringen för att få stöd därför att man i dag har väldigt många outhyrda lägenheter.</textBlock>
    <textBlock id="i-58aee4780c0dd2ef">Skattebetalarna måste alltså gå in och betala en del för den misslyckade politiken i kommunerna. Det sker på olika sätt, antingen genom att kommunerna skjuter till ägartillskott eller går in direkt för att ge ett förlustbidrag. Kan det vara någonting att satsa på i framtiden, Lars Stjernkvist?</textBlock>
  </contentBlock>
  <contentBlock page="0" id="i-1eeb55ab39bf807c">
    <textBlock id="i-aa163e6261f9724f">Anf.  232  LARS STJERNKVIST (s):</textBlock>
    <textBlock id="i-1482d4df8a41329e">Fru talman! Som jag sade i mitt anförande tycker jag att detta är en ganska rimlig ordning när en kommun får statligt stöd för att kunna ta ett bostadssocialt ansvar för att garantera alla sina kommuninvånare en bra bostad, och får ett stöd för att bygga bostäder. Om man sedan bestämmer sig för att man i kommunen inte vill ta det ansvaret utan säljer företagen tycker jag det egentligen är ganska logiskt att staten i det läget säger: Vi förbjuder er inte att sälja, men om ni säljer tar vi i så fall tillbaka de pengar som ni har fått. Jag tycker att det är en ganska logisk och rimlig ordning.</textBlock>
    <textBlock id="i-cf0344ae7f27f87e">Det är svaret på Inga Berggrens fråga.</textBlock>
    <textBlock id="i-caa7606b10bbdf2a">Nu måste jag ställa motfrågan. Även Moderaterna vill, i varje fall enligt reservation 9, reglera kommunerna om det är så att de inte vill bedriva en moderat bostadspolitik. Ni skriver att ni skall åtgärda det. På vilket sätt vill ni åtgärda de kommuner som vägrar lyda order och sälja ut företagen? Hur skall ni åtgärda de kommunpolitiker som vill behålla sina kommunala bostadsföretag? Vad döljer sig bakom uttrycket ågärda?</textBlock>
  </contentBlock>
  <contentBlock page="0" id="i-dd825bcc608173da">
    <textBlock id="i-5e6fc399ea4eeeae">Anf.  233  INGA BERGGREN (m):</textBlock>
    <textBlock id="i-239775f75e6a1afb">Fru talman! Som jag sade är detta Moderaternas inställning. Vi tycker inte att skattebetalarna genom kommunen skall äga fastigheter. Därför menar vi att man i kommunerna successivt skall se till att sälja fastigheterna eller erbjuda dem som bor i lägenheterna att köpa dem. Detta är naturligtvis ett arbete på litet länge sikt.</textBlock>
    <textBlock id="i-8ec7a6ca777338bd">Jag vill ändå poängtera att den utredning som föregick detta förslag konstaterade att det när regeringen började fundera på att göra någonting åt detta inte var en flodvåg av försäljningar. De lägenhetsinnehavare som hamnade i en privat fastighet fick inte hyresnivån ökad onormalt mycket. Det påverkade inte heller bostadsförsörjningen för de s.k. svaga hushållen.</textBlock>
    <textBlock id="i-2e8e0ec5aa34fcc4">Jag tror att den inriktning som vi moderater på längre sikt förespråkar är den riktiga.</textBlock>
  </contentBlock>
  <contentBlock page="0" id="i-a76524f0a27c732d">
    <textBlock id="i-38717e634f3cf72c">Anf.  234  LARS STJERNKVIST (s):</textBlock>
    <textBlock id="i-7eed303cf5ef7f68">Fru talman! Det sista som Inga Berggren sade tycker jag understryker att bostadsmarknaden nog fungerar bäst om det är lagom blandning mellan kommunalt ägande och privat ägande. Det faktum att det inte hade så stor betydelse att några lägenheter såldes kanske berodde på att det inte påverkade balansen så mycket. Men om alla bostäder ägdes privat skulle det säkert få dramatiska följder. Likaväl skulle det säkert få olyckliga konsekvenser om alla kommunala bostäder kommunaliserades. Det är därför som vi skall ha en lagom blandning.</textBlock>
    <textBlock id="i-4fea0e0aeba247c0">Jag återvänder till min fråga, Inga Berggren. Jag är kommunpolitiker i Norrköping. Om Moderaterna skulle få regeringsmakten och Inga Berggren då konstaterade: Nu skall kommunerna inte äga några fastigheter. Hur skall ni i så fall åtgärda så att jag åtlyder sådana direktiv? Hur skall ni åtgärda så att även jag i</textBlock>
    <textBlock id="i-98856e8d02a83346">Norrköping gör som ni tycker i reservation nr 9, nämligen ser till att kommunerna inte äger några bostäder? Skall ni ta pengar, eller skall ni göra på något annat sätt?</textBlock>
  </contentBlock>
  <contentBlock page="0" id="i-7fa8d356d2b089e5">
    <textBlock id="i-f3bbd7abd48b1d77">Anf.  235  ERLING BAGER (fp):</textBlock>
    <textBlock id="i-2f8e8eb55d5183ed">Fru talman! När det gäller allmännyttan och bostadsföretag är min inställning inte att sälja ut rubbet.</textBlock>
    <textBlock id="i-d41a8074f2363812">Visst kan man sälja ut en hel del i allmännyttan. Vi har giganter som Stockholmsbostäder och Poseidon i</textBlock>
    <textBlock id="i-0196bb497f2b3dbb">Göteborg. Det är bolag som har haft 45 000 lägenheter. Det säger sig självt att det ibland har varit ganska svårt att administrera. Det har varit problem för bolagen att ha en så stor mängd lägenheter.</textBlock>
    <textBlock id="i-65a6c06a271f0b0b">Jag tycker att man kan sälja ut en hel del och att det är viktigt att man kanske gör det och delar upp de större bolagen i mindre enheter. Min inställning är inte att sälja ut rubbet. Allmännyttan har säkerligen en fortsatt plats som är viktig. Jag vill peka på att när den privata fastighetskrisen var i slutet på 80-talet gav de allmännyttiga bostadsföretagen en viss stabilitet.</textBlock>
    <textBlock id="i-486b0db186f127fe">Socialdemokraterna vill ta bort räntebidragen helt och hållet om en kommun vill sälja ut fastigheter. Det värsta hotet över huvud taget mot räntebidragen i landet är om en kommun vill sälja ut fastigheter och sregeringen då har genomdrivit att hela räntebidraget åker bort.</textBlock>
    <textBlock id="i-df06f177b3a18531">Om Lars Stjernkvist ville fundera litet grand på hyresgästerna i ett sådant hus. Vad har egentligen de gjort för ont, och hur hårt drabbas de? Har ni exempelvis beräknat hur mycket man kan drabbas som hyresgäst i en sådan fastighet?</textBlock>
  </contentBlock>
  <contentBlock page="0" id="i-53e498cabc66575d">
    <textBlock id="i-eb6436afc287fe31">Anf.  236  LARS STJERNKVIST (s):</textBlock>
    <textBlock id="i-e4897f13ce334b01">Fru talman! Först vill jag be Inga Berggren om ursäkt. Jag var inte medveten om att replikrätten var slut.</textBlock>
    <textBlock id="i-c5359e64e60df758">Jag vänder mig sedan till Erling Bager. Jag förstod inte riktigt frågan. Jag måste därför be Erling Bager upprepa den.</textBlock>
    <textBlock id="i-d3e8b4866af394c3">Jag går till första delen av hans inlägg. I reservation nr 11 skriver Erling Bager och Ulf Björklund att man måste ifrågasätta om kommunerna verkligen skall driva affärsverksamhet. Det var den formuleringen som jag tolkade som att även Folkpartiet umgås med sådana planer. Jag har sett liknande formuleringar i andra sammanhang.</textBlock>
    <textBlock id="i-e1a9ea81ebef9cee">Jag tycker att det är väldigt bra att Erling Bager distanserar sig när det gäller detta med att sälja ut hela rubbet, som han uttryckte det. Det är i alla fall ett steg, om än litet - får vi resonera fler gånger blir det kanske litet större - från den väldigt rigida hållning som Moderaterna har intagit.</textBlock>
  </contentBlock>
  <contentBlock page="0" id="i-fd2888f15576580a">
    <textBlock id="i-acd79fb8d6d29b17">Anf.  237  ERLING BAGER (fp):</textBlock>
    <textBlock id="i-2829ab7dbdee6633">Fru talman! Folkpartiet har fattat ett beslut om att man vill arbeta för att kommunerna inte skall ha kommunala bolag. Det var uppe på landsmötet. Men när det gäller kommunala bostadsbolag har vi en uppmjukad skrivning. Det är något annorlunda med kommunala bostadsbolag, liksom med kommunala solarier, caféer och den typen av bolag. Bostadsbolag är något annorlunda. Där har vi en mjukare skrivning, och det har jag arbetat för.</textBlock>
    <textBlock id="i-7c3a70342952ea16">När det gäller min fråga så är det så att det i reservation 7, som är gemensam för flera partier, mitt på sidan i betänkandet finns en uppställning med olika streck. Där skriver vi under punkt två: "att hyresgästerna i de kommunala bostadsföretagen kommer i sämre position än hyresgäster hos privata bostadsföretag om de allmännyttiga bostadsföretagen förlorar sitt räntestöd."</textBlock>
    <textBlock id="i-6c07fe64b676e245">Det måste helt enkelt vara så, Lars Stjernkvist, att om en kommun - t.o.m. med s-politiker - säljer en fastighet och denna förlorar räntebidragen, drabbar det de boende. Då frågar jag om ni socialdemokrater har räknat på det här egentligen. Ni är ju det största hotet mot hyresgäster över huvud taget om man räknar på dessa människor som bor i en fastighet som mister räntebidragen helt och hållet beroende på att kommunledningen i demokratisk ordning fattar ett beslut om att avyttra ett bolag - kanske för att man vill förbättra kommunens ekonomi och satsa på äldreomsorg, barnomsorg och sjukvård.</textBlock>
  </contentBlock>
  <contentBlock page="0" id="i-1b1f800c2ba487a9">
    <textBlock id="i-ca491b5adb446709">Anf.  238  LARS STJERNKVIST (s):</textBlock>
    <textBlock id="i-aadc9bb5720bc879">Fru talman! Då förstår jag frågan. Vi socialdemokrater har förstått att det finns borgerliga kommunpolitiker - och kanske också en och annan socialdemokrat - som umgås med planer på att överge sitt bostadssociala ansvar. Det tycker vi är allvarligt. Men vi tror inte ens om folkpartistiska och moderata kommunalråd att de är beredda att, om de vet det på förhand, genomdriva beslut som kraftigt försämrar ekonomin för sina kommuninvånare. Det är därför den här regeln finns. Syftet är alltså inte att försämra för hyresgästerna, utan syftet är att undvika att man fattar beslut som försämrar tillvaron för kommuninvånarna.</textBlock>
  </contentBlock>
  <contentBlock page="0" id="i-348a444469b98532">
    <textBlock id="i-849c174c256769fc">Anf.  239  OWE HELLBERG (v):</textBlock>
    <textBlock id="i-b5bb693ad70eafc1">Fru talman! Vänsterpartiet stöder regeringens förslag i den här frågan, men det är inte med någon större entusiasm, måste jag säga. Det är ju inte genom hot, Lars Stjernkvist, som man vinner förtroende bland landets kommuner och kommunpolitiker. Det gör man genom signaler om att staten ställer upp på en politik som gör det möjligt att föra en social bostadspolitik.</textBlock>
    <textBlock id="i-e06391457201d707">Då vill jag ställa några frågor till Lars Stjernkvist direkt, för jag menar att det här måste få en uppföljning i den bostadspolitiska propositionen. Får det inte det, är det mycket tveksamt med stöd till ett sådant här förslag.</textBlock>
    <textBlock id="i-d6f652a850e8381c">Blir det några pengar till bostadsbolag i kris som den här offentliga utredningen pekar på? Blir det några förbättringar när det gäller kommunernas rättigheter att komma över lägenheter? Vi pratar ju om frivilliga överenskommelser. Jag läste nyligen om</textBlock>
    <textBlock id="i-caea1b79b311b5e5">Ljungberggruppens fastighetsbestånd och om vilka regler som man ställde för tilltänkta hyresgäster. Jag anser att dessa är rent diskriminerande.</textBlock>
    <textBlock id="i-f2e1d63314c1afc0">Hur skall vi få tillbaka den bostadspolitiska debatten i de kommunala församlingarna? I Gävle härom dagen under allmänhetens frågestund fick en människa svaret: Sådana frågor hör inte hemma i kommunfullmäktige. De får du ställa till företrädarna för de kommunala bostadsbolagen.</textBlock>
    <textBlock id="i-90dc4b0453132865">Är det så vi vill ha det med bostadspolitiken, Lars</textBlock>
    <textBlock id="i-5ce77a2556cff544">Stjernkvist?</textBlock>
  </contentBlock>
  <contentBlock page="0" id="i-91539f70b1a1c183">
    <textBlock id="i-9e70f3bbc9b708a5">Anf.  240  LARS STJERNKVIST (s):</textBlock>
    <textBlock id="i-1ddf341a3544e3bc">Fru talman! Owe Hellberg vet att jag varken vill eller kan svara på några konkreta frågor när det gäller den proposition som skall läggas fram i vår. Just nu behandlar vi proposition nummer 37.</textBlock>
    <textBlock id="i-940d404976bd8104">Men regeringen skulle inte ha lagt fram ett sådant här förslag, och vi socialdemokrater skulle inte ha ställt upp bakom ett sådant här förslag, om vi inte var övertygade om att de kommunala bostadsföretagen har en viktig roll, och skall ha en viktig roll i framtiden. Det vi gör här är ju att förhindra att moderater och andra i vissa kommuner raserar det sociala ansvaret.</textBlock>
    <textBlock id="i-e1eb450a7bda5246">Självklart måste vi också fundera på vilka åtgärder som behövs för att utveckla ägandet och underlätta för de kommunpolitiker som vill ta ett bostadssocialt ansvar. Där tror jag säkert att Owe Hellberg och jag så småningom, precis som i dag, skall kunna bli överens.</textBlock>
  </contentBlock>
  <contentBlock page="0" id="i-a3c93fbf6f4edf99">
    <textBlock id="i-b9261379517fcddb">Anf.  241  OWE HELLBERG (v):</textBlock>
    <textBlock id="i-409ec134dc18f25d">Fru talman! Det här förslaget är inte särskilt långsiktigt om man får säga det på ett särskilt sätt. Redan år 2001 är de samlade räntebidragen till kommunerna</textBlock>
    <textBlock id="i-475dc46c07962dfa">300 miljoner över hela Sverige. Det är inte ett särskilt långsiktigt beslut. Jag ser ju här också, Lars</textBlock>
    <textBlock id="i-8e2eb9903fd44f0f">Stjernkvist, att det finns en större samhörighet mellan</textBlock>
    <textBlock id="i-8457e268c7e5c6d7">Socialdemokraterna och Vänsterpartiet i den här frågan. Samhörigheten med borgerligheten är inte särskilt stor i de här frågorna. Därför förväntar jag mig naturligtvis diskussioner om de här frågorna i kommande bostadsproposition.</textBlock>
  </contentBlock>
  <contentBlock page="0" id="i-a77d2c19abc0ee26">
    <textBlock id="i-7962917f8df8ab81">Anf.  242  LARS STJERNKVIST (s):</textBlock>
    <textBlock id="i-d5685758c73d9584">Fru talman! Ja, för att avsluta en lång färd på ett positivt sätt, kan jag säga att jag hoppas att detta inte bara gäller mig och Owe Hellberg. Jag hoppas på den bostadspolitik som så småningom kommer att formas, alltså den mer långsiktiga. Det här är ju ett kortsiktigt förslag, och det är tänkt som ett kortsiktigt förslag.</textBlock>
    <textBlock id="i-449fc32e91c08e82">Jag hoppas att den långsiktiga politiken skall formas inte bara av Owe Helberg och mig - alltså av vänsterpartister och socialdemokrater. Jag hoppas att det också skall gå att hålla liv i den breda enighet som formades i den bostadspolitiska utredningen när vi så småningom fattar beslut här i kammaren. Det tycker jag är en väldigt viktig utgångspunkt.</textBlock>
    <textBlock id="i-6ec17fe5ddde38b3">Vi har naturligtvis ett ansvar inom alla områden, men jag skulle vilja påstå att vi har ett särskilt ansvar inom ett så centralt välfärdsområde som det här. Vi måste försöka hitta långsiktiga lösningar som är så breda som möjligt.</textBlock>
  </contentBlock>
  <contentBlock page="0" id="i-849f291a16e2975d">
    <textBlock id="i-37535027e12cc3ef">Anf.  243  ERLING BAGER (fp):</textBlock>
    <textBlock id="i-48255fa0ebfa3b99">Fru talman! Jag tänker inte förlänga debatten något nämnvärt, men jag vill fråga Lars Stjernkvist en gång till om det här med vad som händer med hyresgästerna i en fastighet som säljs till privata ägare och som mister räntebidragen. Är det så att ni socialdemokrater räknar krasst med att lagen ger tvärstopp så att ni förhindrar utvecklingen? Eller inser ni inte att det här kommer att ske; att fastigheter kommer att säljas? Er lagstiftning innebär att man tappar räntebidragen totalt och att hyresgäster drabbas.</textBlock>
  </contentBlock>
  <contentBlock page="0" id="i-be7ef804eea40241">
    <textBlock id="i-ff1314e4ef0cb1be">Anf.  244  LARS STJERNKVIST (s):</textBlock>
    <textBlock id="i-768cc8ef2aadc4f3">Fru talman! Det gäller ju att vi i god tid innan kommunpolitikerna fattar beslut i viktiga frågor för sina kommuninvånare talar om - som vi gör här - att fattar ni det ena eller det andra beslutet, så får det de här kommunalekonomiska konsekvenserna. Det gör vi i det här fallet. Vi säger: Om det är så att ni säljer ut en stor del av era bostadslägenheter, så får det de här ekonomiska konsekvenserna. Om man sedan gör detta trots den kunskapen, då är det inte Lars Stjernkvist som skall ställas till svars utan de kommunpolitiker som fattar ett sådant beslut. Den frågan skall ställas till dem.</textBlock>
    <textBlock id="i-5534ee01762b5fcb">Jag hoppas naturligtvis att ansvarsfulla kommunpolitiker - folkpartister och andra - med den här propositionen, som jag hoppas att riksdagen ställer sig bakom, kommer att avstå från sådana affärer som försämrar ekonomin för kommuninvånarna.</textBlock>
  </contentBlock>
  <contentBlock page="0" id="i-0378492391289a1a">
    <textBlock id="i-2d5c913239421f3e">Anf.  245  ERLING BAGER (fp):</textBlock>
    <textBlock id="i-410970e8e2cc87a5">Fru talman! Jag är litet förvånad över att Lars</textBlock>
    <textBlock id="i-0f79c40bd953783a">Stjernkvist har den här inställningen. Det är alltså en lag som är ett tvärstopp, och man skall straffa dem som säljer ut en fastighet. Sedan är det inte Lars</textBlock>
    <textBlock id="i-0d813531f2260ec3">Stjernkvists och Bostadsdepartementets skuld att människor kan drabbas och få höga hyror genom att rubbet av räntebidragen försvinner.</textBlock>
  </contentBlock>
  <contentBlock page="0" id="i-5a1f000ccaa7e9b7">
    <textBlock id="i-b26ac2528877e9db">Anf.  246  LARS STJERNKVIST (s):</textBlock>
    <textBlock id="i-82afe3ae28cd7f98">Fru talman! Återigen vill jag säga att det inte är så att kommunerna har fått pengar av staten för att bygga upp bostadsföretag villkorslöst på något sätt. Om vi ger stöd för att kommunerna skall utföra en tjänst, en verksamhet, som sedan kommunerna bestämmer sig för att sluta med, är det varken särskilt orättvist eller orimligt att fråga sig om inte det också skall få ekonomiska konsekvenser.</textBlock>
    <textBlock id="i-654889adae3bcafe">Visst, det finns några som har sålt ändå. Där har man väl bedömt att det trots allt har varit värt priset.</textBlock>
    <textBlock id="i-231ff084562fb757">Naturligtvis hoppas jag att det här i de flesta fall bidrar till att kommunpolitiker avstår från att sälja, men idiotstopp är det inte.</textBlock>
  </contentBlock>
  <contentBlock page="0" id="i-2259cf0fc5e0d79b">
    <textBlock id="i-f24365c9037ae9e3">Anf.  247  ERLING BAGER (fp):</textBlock>
    <textBlock id="i-b29889ae5b2fdf5e">Fru talman! Jag tror att vi skall gå till kaféet för att där avsluta diskussionen.</textBlock>
  </contentBlock>
  <contentBlock page="0" id="i-15f37b3bb8adb821">
    <textBlock id="i-d6890766bb0ae7a9">Överläggningen var härmed avslutad.</textBlock>
    <textBlock id="i-7fda30deaa6d80f1">(Beslut skulle fattas den 5 december.)</textBlock>
  </contentBlock>
  <contentBlock page="0" id="i-72fa0277c5955bd8">
    <textBlock id="i-51e430ce7ffb446e">12 §  Bordläggning</textBlock>
  </contentBlock>
  <contentBlock page="0" id="i-a9c439539a8604fa">
    <textBlock id="i-323bc5332aa8d6cc">Anmäldes och bordlades</textBlock>
    <textBlock id="i-1e30f434301d7248">Konstitutionsutskottets betänkande</textBlock>
    <textBlock id="i-68900b5a14ca2b3a">1997/98:KU1 Budgetpropositionen utgiftsområde</textBlock>
    <textBlock id="i-9b3392b7e15f592f">Rikets styrelse samt Riksdagens förvaltningskontors årsredovisning</textBlock>
  </contentBlock>
  <contentBlock page="0" id="i-37298e6e9c8940c9">
    <textBlock id="i-f9723d64f840fc5c">Justitieutskottets betänkande</textBlock>
    <textBlock id="i-555e6e9675aa8a2a">1997/98:JuU1 Utgiftsområde 4 Rättsväsendet</textBlock>
  </contentBlock>
  <contentBlock page="0" id="i-342d018785f83448">
    <textBlock id="i-aaf214e31218b398">13 §  Anmälan om frågor för skriftliga svar</textBlock>
  </contentBlock>
  <contentBlock page="0" id="i-3371c0abd79c5e28">
    <textBlock id="i-0b25acfc6b932a0a">Anmäldes att följande frågor för skriftliga svar framställts den 4 december</textBlock>
  </contentBlock>
  <contentBlock page="0" id="i-e085d0093f684ff5">
    <textBlock id="i-1dfeb8cf038948dd">1997/98:219 av Sonja Fransson (s) till socialministern</textBlock>
    <textBlock id="i-6c5bbc679ac5ce62">Fibromyalgi</textBlock>
    <textBlock id="i-c52fa1e9a002b9a5">1997/98:220 av Sonja Fransson (s) till socialministern</textBlock>
    <textBlock id="i-def802c101ee0f2d">Ledsagarservice</textBlock>
    <textBlock id="i-c6624526505f4139">1997/98:221 av Mikael Janson (fp) till statsrådet</textBlock>
    <textBlock id="i-72e812dbf5527a3e">Thomas Östros</textBlock>
    <textBlock id="i-0aae4bef202f3a69">F-skatteinbetalningar för nyetablerade firmor</textBlock>
    <textBlock id="i-828733869eef87cf">1997/98:222 av Tuve Skånberg (kd) till utrikesministern</textBlock>
    <textBlock id="i-050e03fbf6d29922">Bildandet av en palestinsk stat</textBlock>
    <textBlock id="i-21063cc20861d0a2">1997/98:223 av Eskil Erlandsson (c) till statsrådet</textBlock>
    <textBlock id="i-6282ef178d3ce1f5">Thomas Östros</textBlock>
    <textBlock id="i-e772a17822f88824">Beskattning av idéella föreningar</textBlock>
  </contentBlock>
  <contentBlock page="0" id="i-9c9b5b62b6b04d57">
    <textBlock id="i-49cca5a5cee9748c">Frågorna redovisas i bilaga som fogas till riksdagens snabbprotokoll tisdagen den 9 december.</textBlock>
  </contentBlock>
  <contentBlock page="0" id="i-18cde2ef653db75f">
    <textBlock id="i-2610b64ee72140fa">14 §  Anmälan om skriftliga svar på frågor</textBlock>
  </contentBlock>
  <contentBlock page="0" id="i-bb8a246bdcbff87f">
    <textBlock id="i-43d0856c59b1451d">Anmäldes att följande skriftliga svar på frågor inkommit den 3 december</textBlock>
  </contentBlock>
  <contentBlock page="0" id="i-1481274fc1b2da39">
    <textBlock id="i-49dd8eac3bb3f5f1">1997/98:179 av Eva Zetterberg (v) till statsrådet Leif</textBlock>
    <textBlock id="i-606ff7112a3cc22f">Pagrotsky</textBlock>
    <textBlock id="i-039cdc2ca69c39cc">Sprängämnesexport till Iran</textBlock>
    <textBlock id="i-7e9152cbd169e8a6">1997/98:182 av Marie Granlund (s) till näringsministern</textBlock>
    <textBlock id="i-9a6d2acaea0a9229">Varvsstöd</textBlock>
    <textBlock id="i-edcc7a1848765557">1997/98:192 av Eva Goës (mp) till näringsministern</textBlock>
    <textBlock id="i-4e3efbfbce33e99e">Sverige och klimatkonventionen den 4 december</textBlock>
  </contentBlock>
  <contentBlock page="0" id="i-73877989e632981e">
    <textBlock id="i-8536694f1dfdda9f">1997/98:168 av Margitta Edgren (fp) till utbildningsministern</textBlock>
    <textBlock id="i-6179064f561929e0">Jämställdhetslagens tillämplighet vid universitet och högskolor</textBlock>
    <textBlock id="i-f14fef4773bbebeb">1997/98:184 av Carina Hägg (s) till statsrådet Pierre</textBlock>
    <textBlock id="i-7879e34b01c3b393">Schori</textBlock>
    <textBlock id="i-3e782eb068415595">UNDCP:s opiumbekämpning</textBlock>
    <textBlock id="i-03cf402f683287f3">1997/98:198 av Maggi Mikaelsson (v) till jordbruksministern</textBlock>
    <textBlock id="i-3a7a7dabba447650">Jordförvärvslagen</textBlock>
  </contentBlock>
  <contentBlock page="0" id="i-e4b47e4ce7f748f6">
    <textBlock id="i-7319efbcc4c21344">Svaren redovisas i bilaga som fogas till riksdagens snabbprotokoll tisdagen den 9 december.</textBlock>
  </contentBlock>
  <contentBlock page="0" id="i-b5c5dc724a5557d8">
    <textBlock id="i-486633fc31931ca8">15 §  Kammaren åtskildes kl. 21.30.</textBlock>
  </contentBlock>
  <contentBlock page="0" id="i-989e6b3c84254831"/>
  <contentBlock page="0" id="i-44337293c0503f88">
    <textBlock id="i-f7bf48c454737412">Förhandlingarna leddes av talmannen från sammanträdets början t.o.m. 1 §</textBlock>
    <textBlock id="i-b2d2aeaf62568c45">anf. 22 (delvis), av andre vide talmannen därefter till ajourneringen kl. 13.56, av tredje vice talmannen därefter t.o.m. 4 § anf. 159</textBlock>
    <textBlock id="i-674d38a64d7d3d35">(delvis), av förste vice talmannen därefter till ajourneringen kl. 18.11, av andre vice talmannen därefter t.o.m. 11 § anf. 199</textBlock>
    <textBlock id="i-33a0b0e584585adf">(delvis) och av talmannen därefter till sammanträdets slut.</textBlock>
  </contentBlock>
</protocol>
