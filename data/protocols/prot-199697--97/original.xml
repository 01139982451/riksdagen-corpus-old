<protocol id="prot-199697--97">
  <contentBlock page="0" id="i-d2064e6c464b7782">
    <textBlock id="i-1fdf4e5e966a6ffc">Det justerade protokollet beräknas utkomma om 3 veckor</textBlock>
  </contentBlock>
  <contentBlock page="0" id="i-94f290285d8b3d9c">
    <textBlock id="i-a8d65f8072e16f3e">--------------------------------------------------------------</textBlock>
  </contentBlock>
  <contentBlock page="0" id="i-9a5d22ae53d786b3">
    <textBlock id="i-8eb7ae9bb15c4104"/>
    <textBlock id="i-471a0360f7fc1e82">1 §  Justering av protokoll</textBlock>
  </contentBlock>
  <contentBlock page="0" id="i-586b7b5acee29f08">
    <textBlock id="i-4147e6d6410f955b">Justerades protokollen för den 22 och 23 april.</textBlock>
  </contentBlock>
  <contentBlock page="0" id="i-ace77d00cc72c7d2">
    <textBlock id="i-08a079503c36edb3">2 §  Ledighet, m.m.</textBlock>
  </contentBlock>
  <contentBlock page="0" id="i-fc836689b67e5e79">
    <textBlock id="i-2024f27f77b8b38b">Talmannen meddelade att Bo Finnkvist (s) ansökt om fortsatt ledighet under tiden den 26 april-31 juli.</textBlock>
  </contentBlock>
  <contentBlock page="0" id="i-9a7812706260e131">
    <textBlock id="i-646f4e1429d843ae">Kammaren biföll denna ansökan.</textBlock>
  </contentBlock>
  <contentBlock page="0" id="i-4de0fe3893a107d0">
    <textBlock id="i-6e6f59f3b1bfffc4">Talmannen meddelade att Marina Pettersson (s)</textBlock>
    <textBlock id="i-0916b5bf5e0b4070">skulle fortsätta tjänstgöra som ersättare för Bo Finnkvist.</textBlock>
  </contentBlock>
  <contentBlock page="0" id="i-f027e58137da63d9">
    <textBlock id="i-f8a45438c846350b">3 §  Frågestund</textBlock>
  </contentBlock>
  <contentBlock page="0" id="i-29ba6e6ae26b5b7f">
    <textBlock id="i-59ddbdb39ebbc581">Anf.  1  TALMANNEN:</textBlock>
    <textBlock id="i-3e9f2a25becbb52b">Kammaren övergår så till frågestunden. Regeringen representeras i dag av statsrådet Thage G Peterson, socialminister Margot Wallström, finansminister Erik</textBlock>
    <textBlock id="i-075ab835ef736e63">Åsbrink, arbetsmarknadsminister Margareta Winberg, kommunikationsminister Ines Uusmann, kulturminister Marita Ulvskog, näringsminister Anders Sundström och statsrådet Ylva Johansson. Statsrådet Thage</textBlock>
    <textBlock id="i-2e2b160bf3c10a6b">G Peterson besvarar allmänpolitiska frågor. Frågor till övriga statsråd förutsätts beröra deras ansvarsområden inom regeringen. Jag hälsar regeringens företrädare välkomna.</textBlock>
    <textBlock id="i-75de70629d738de9">Regeringens inställning till EMU</textBlock>
  </contentBlock>
  <contentBlock page="0" id="i-686b97455aaa1655">
    <textBlock id="i-267a4fa9852a4ec9">Anf.  2  LARS TOBISSON (m):</textBlock>
    <textBlock id="i-3cf3c046cfdfff8d">Fru talman! I höstas var det läge för Sverige att, i likhet med Finland och Italien, gå in i den europeiska växelkursmekanismen med sikte på att övergå från starten i EMU:s tredje fas med gemensam centralbank och valuta. Men regeringen vågade inte. I stället uppmanade man till debatt och vägrade att själv bekänna färg. Effekten av denna beslutsångest har ju visat sig. Kronan har försvagats och räntan har stigit.</textBlock>
    <textBlock id="i-e0573c17f60615f1">Medan Finland, som ju har det minst lika svårt som vi ekonomiskt, ligger ½ % över D-marksräntan, ligger vi</textBlock>
    <textBlock id="i-317f5ba803609217">1 ½ % över.</textBlock>
    <textBlock id="i-52bae409e50311ce">Nu sägs det ändå dra ihop sig till ett ställningstagande. Både statsministern och finansministern säger att de skall bekänna färg i maj månad. Statsministern verkar vilja skjuta finansministern framför sig och säger att det kan komma tidigt, kanske redan 1 maj.</textBlock>
    <textBlock id="i-553c489d996b267e">Låt mig fråga finansministern om han redan här för riksdagens kammare två dagar före 1 maj kan och vill tillkännage sin uppfattning. Om inte - vad skall detta hemlighetsmakeri tjäna till?</textBlock>
  </contentBlock>
  <contentBlock page="0" id="i-1d968f76edfa58bf">
    <textBlock id="i-db7f4d7a0606d075">Anf.  3  Finansminister ERIK ÅSBRINK (s):</textBlock>
    <textBlock id="i-2ce22c6abba23f5e">Fru talman! Lars Tobisson vet mycket väl att regeringen och socialdemokratin på ett tidigt stadium har lagt fast den beslutsprocess som vi vill följa. Vi har tyckt att det har varit mycket viktigt att ta del av, och även själva delta i, en omfattande debatt om dessa frågor. Vi har haft en sådan debatt inom socialdemokratin och i landet i övrigt. Det är naturligtvis ett viktigt underlag för det kommande ställningstagande som vi skall göra. Helt i enlighet med den planering som vi har beskrivit rycker nu den tidpunkten närmare.</textBlock>
    <textBlock id="i-2abe58cefc442ee0">Inom socialdemokratin har vi en partikongress i september. Den skall föregås av ett utlåtande från partistyrelsen, och dessförinnan skall verkställande utskottet tillkännage sin uppfattning. Det är det som nu ligger nära. Samtidigt skall de för landet avgörande besluten fattas genom att riksdagen i höst får möjlighet att definitivt ta ställning till om Sverige skall sträva efter att vara med i den första omgången av länder eller inte.</textBlock>
  </contentBlock>
  <contentBlock page="0" id="i-23f559d2c83377d9">
    <textBlock id="i-8be64cf8c37e19a5">Anf.  4  LARS TOBISSON (m):</textBlock>
    <textBlock id="i-ecfb6491c47e5ab9">Fru talman! Menar Erik Åsbrink att han fortfarande inte har bestämt sig fast han skall ge besked inom kort tid?</textBlock>
    <textBlock id="i-62331550cec294dc">Att tala om att man inbjuder till offentlig debatt utan att själv ha en åsikt ger ett väldigt konstigt resultat. Varken statsministern eller finansministern har ju deltagit i debatten utan ställt sig vid sidan av.</textBlock>
    <textBlock id="i-02006e93ed5cffd6">Växelkurspolitik är en mycket svår fråga. Om statsministern och finansministern, som är valda för uppgiften, inte förmår att bilda sig en uppfattning som går att diskutera, hur kan man då begära av enskilda medborgare att de skall kunna göra det? Hur försvarar finansministern det förhållandet att denna vacklan och tvekan har lett till höjda räntor och en försvagad krona? Utvecklingen har fortsatt så sent som i dag.</textBlock>
  </contentBlock>
  <contentBlock page="0" id="i-950657d897576492">
    <textBlock id="i-a1b839a16a57c785">Anf.  5  Finansminister ERIK ÅSBRINK (s):</textBlock>
    <textBlock id="i-a39584b4aaf56fcf">Fru talman! Det är allom bekant att sedan socialdemokratin tog över regeringsmakten har räntorna i det närmaste halverats, statsfinanserna har förbättrats dramatiskt och inflationen har gått ned till noll. Det är trots allt det avgörande som har hänt under den här perioden.</textBlock>
    <textBlock id="i-5cf48a177746b67f">Sedan får Lars Tobisson respektera att regeringen och den socialdemokratiska partiledningen själva väljer tillfälle, både i den här frågan och i andra frågor, när vi skall lägga förslag och när vi skall tillkännage en uppfattning. Det är möjligt att Lars Tobisson tycker att det är tråkigt och att Moderaterna tillämpar en annan beslutsordning, nämligen beslut först och debatt sedan. Jag tycker att det har ett stort värde att vi i denna fråga, som har så stor betydelse för vårt lands framtid, låter hela svenska folket både sätta sig in i frågan och delta i en debatt. I den debatten har både jag och andra regeringsledamöter deltagit.</textBlock>
    <textBlock id="i-074a6e2a2541fb2a">Nu rycker den tidpunkt närmare när vi definitivt skall ta ställning. Lars Tobisson skall naturligtvis, tillsammans med alla andra, få besked i den frågan.</textBlock>
  </contentBlock>
  <contentBlock page="0" id="i-71a334418c7f94fd">
    <textBlock id="i-c579c1f399a1886c">Anf.  6  LARS TOBISSON (m):</textBlock>
    <textBlock id="i-0a5a4e30bf5db06c">Fru talman! Finansministern! Sedan i höstas, när det var läge att gå över i ERM och deklarera avsikter beträffande EMU, har räntan stigit, avståndet till D-</textBlock>
    <textBlock id="i-96279cda22b712ae">marksräntan kraftigt ökat och kronan försvagats till en nivå som gör att vi nu inte gärna kan slå in på den kursen.</textBlock>
    <textBlock id="i-db83b6d03b398c1e">Vad jag vet är Erik Åsbrink inte ledamot av Socialdemokraternas partistyrelse eller verkställande utskott. Han är finansminister. Hans forum är här i riksdagen. Varför inte meddela sin uppfattning här för riksdagens kammare i stället för att hemlighålla den och dröja med den och säga att man återkommer i ett senare läge när dessa skadeverkningar ytterligare kan ha förstärkts?</textBlock>
  </contentBlock>
  <contentBlock page="0" id="i-540c68d91fcf8a89">
    <textBlock id="i-e09c63fa93dec217">Anf.  7  Finansminister ERIK ÅSBRINK (s):</textBlock>
    <textBlock id="i-34ddb3d556ea287c">Fru talman! Lars Tobisson behöver inte bekymra sig om den inre ordningen inom socialdemokratin. Jag kan upplysa Lars Tobisson om att jag är adjungerad i såväl verkställande utskottet som partistyrelsen. Däremot är jag inte vald eftersom jag befann mig på ett helt annat område när dessa val gjordes. Den ordningen klarar vi på ett alldeles utmärkt sätt.</textBlock>
    <textBlock id="i-00e12bbdbbf25c5f">Låt mig än en gång säga att Lars Tobisson får acceptera att regeringen och jag själva väljer när vi anser att vi skall gå till riksdagen med förslag och när vi skall tillkännage vår uppfattning. Detta är en fråga som kommer att avgöras ganska nära i tiden.</textBlock>
    <textBlock id="i-668d80684ec067ea">Fastighetsskatten</textBlock>
  </contentBlock>
  <contentBlock page="0" id="i-1c6ddc407ee2fa86">
    <textBlock id="i-f1820e32faa37c41">Anf.  8  ISA HALVARSSON (fp):</textBlock>
    <textBlock id="i-8d8a378f519276be">Fru talman! Vid en särskilt anordnad debatt om fastighetsskatten här på hösten 1995 lovade den dåvarande finansministern att man snarast skulle komma med förslag och underlätta för de permanentboende i särskilt attraktiva områden. Men det har ju inte kommit något. Jag undrar när detta kommer. Jag skulle vilja ställa den frågan till den nuvarande finansministern.</textBlock>
  </contentBlock>
  <contentBlock page="0" id="i-8f686169360ba614">
    <textBlock id="i-01a398246aa8c146">Anf.  9  Finansminister ERIK ÅSBRINK (s):</textBlock>
    <textBlock id="i-6f1486a044e28e29">Fru talman! Det är en fråga som statsrådet Östros har ansvar för i regeringen och inte jag. Men det är ju känt att vid den senaste fastighetstaxeringen gjordes det vissa lättnader. Det infördes övergångsregler för att det skulle bli en mindre effekt av de höjda taxeringsvärdena. Det skedde med inriktning på att få en lindrigare börda för de grupper som drabbades särskilt hårt av höjda taxeringsvärden.</textBlock>
  </contentBlock>
  <contentBlock page="0" id="i-8a19b20a49a76b61">
    <textBlock id="i-cb837acf4483d643">Anf.  10  ISA HALVARSSON (fp):</textBlock>
    <textBlock id="i-8ec2c4d5605978a4">Fru talman! Det är ju också känt att dessa förändringar inte hjälpte de permanentboende i attraktiva områden. Det har gjorts många försök till utskottsinitiativ både i skatteutskottet och i finansutskottet, men det har stupat på att socialdemokrater och centerpartister inte har velat göra något. Nu har man ju chansen att komma igen och göra något rejält för just de permanentboende i attraktiva områden.</textBlock>
  </contentBlock>
  <contentBlock page="0" id="i-f099613039f54f59">
    <textBlock id="i-5cf5e1981993132b">Anf.  11  Finansminister ERIK</textBlock>
    <textBlock id="i-e035a9eb2fb94bc2">ÅSBRINK (s):</textBlock>
    <textBlock id="i-69d16ffc1ad8b874">Fru talman! Den här frågan har debatterats och utretts i åtskilliga år. Det skedde även under den tid då</textBlock>
    <textBlock id="i-0ac1d1d9013ce051">Isa Halvarssons parti satt i regeringsställning, utan att det så vitt jag känner till ledde till några konkreta resultat.</textBlock>
    <textBlock id="i-bce847f2208f8c07">Det är naturligtvis mycket svårt att hitta en lösning på det här problemet eftersom det är svårt att skilja ut olika kategorier av människor som bor i samma område, permanentboende och sådana som har flyttat dit på senare tid. Det är oerhört svårt att hitta en lösning på det här problemet. Men om Isa Halvarsson kan bidra med en lösning skall jag lyssna med stort intresse.</textBlock>
  </contentBlock>
  <contentBlock page="0" id="i-e7750e640a32cc5d">
    <textBlock id="i-312811feb763db9a">Anf.  12  ISA HALVARSSON (fp):</textBlock>
    <textBlock id="i-10628fe8bff24bc5">Fru talman! Det är klart att de förslag som har lagts fram genom olika utskottsinitiativ inte kommer att vara heltäckande och säkert inte totalt rättvisa heller. Men rättvisa är att människor, de som är permanentboende, skall kunna bo kvar. Lägesfaktorn kan man t.ex. ändra.</textBlock>
  </contentBlock>
  <contentBlock page="0" id="i-eb7287868de17a25">
    <textBlock id="i-621bb436688d1f7e">Anf.  13  Finansminister ERIK</textBlock>
    <textBlock id="i-dcf2824a0cfd7651">ÅSBRINK (s):</textBlock>
    <textBlock id="i-522a0d41825f5ea6">Fru talman! Det låter sig sägas. Men ta exempelvis vissa delar av Stockholms skärgård. Det finns människor som i generationer har bott i det området. Det är kanske dem Isa Halvarsson åsyftar. Men det finns ju också andra som har flyttat dit ganska nyligen. Det finns synnerligen välbärgade människor som har flyttat dit, människor som har låtit omvandla sina sommarstugor till permanentbostäder. Det är väldigt tveksamt om skattelättnader också skall gå till de grupperna.</textBlock>
    <textBlock id="i-7ce5d9d4fd082ca8">Då uppkommer nästa fråga: Hur skall man på ett praktiskt hanterligt sätt skilja mellan de olika grupperna? Hittills har det inte varit möjligt att hitta en fungerande lösning på detta.</textBlock>
  </contentBlock>
  <contentBlock page="0" id="i-b6a95ad6c0f39da5">
    <textBlock id="i-58c2820a5dcecd15">Anf.  14  PER LAGER (mp):</textBlock>
    <textBlock id="i-b80c4c49133d78c6">Fru talman! Jag tycker att det är en mycket viktig fråga, hur länge man kommer att utreda den här frågan på Finansdepartementet. Det är ju faktiskt där den ligger. Den lyftes fram en gång av den bostadspolitiska utredningen för att hanteras just på Finansdepartementet. Vi har väntat mycket länge. Jag tycker nog att nu är finansministern svaret skyldig. När kommer vi att få ett förslag? Nästan alla partier i riksdagen har förslag på hur man skulle kunna lösa problemet.</textBlock>
    <textBlock id="i-8ca2c70f4e77c1cb">Sammantaget tror jag att man kan finna en väg som får ett brett stöd och som också blir effektiv. Det handlar ju, som sagt var, om att skydda de människor som råkar mest illa ut.</textBlock>
  </contentBlock>
  <contentBlock page="0" id="i-9a4c51719be4b505">
    <textBlock id="i-6e51bddd32e6cffe">Anf.  15  Finansminister ERIK</textBlock>
    <textBlock id="i-37ec3aca1168b46b">ÅSBRINK (s):</textBlock>
    <textBlock id="i-1c4b54e349e9b16e">Fru talman! Det är som sagt statsrådet Östros som har ansvaret för den här frågan. Men så vitt jag känner till pågår det ett arbete med sikte på att lägga fram förslag under 1998.</textBlock>
    <textBlock id="i-7e160a1dd0ea3cbd">Arbetslösheten</textBlock>
  </contentBlock>
  <contentBlock page="0" id="i-1289685aa71df7e5">
    <textBlock id="i-7658d9dbcbd856fe">Anf.  16  PER UNCKEL (m):</textBlock>
    <textBlock id="i-6552873d7217c180">Fru talman! Jag skulle vilja ställa en fråga till</textBlock>
    <textBlock id="i-b40fc42c8fdc5314">Margareta Winberg. Jag undrar hur man i regeringen utan att rodna kan säga sig sätta kampen mot arbetslösheten främst.</textBlock>
    <textBlock id="i-95c977f74269ad79">Av den vårproposition riksdagen just nu behandlar framgår det att arbetslösheten år 2000 kommer att uppgå till 13,3 %. Det är 0,8 procentenheter lägre än i dag, på tre år.</textBlock>
    <textBlock id="i-730b9e178841c2e6">Räknat på ett annat sätt visar det sig att regeringen med uppblåsta kalkyler lyckas skapa 137 000 nya jobb netto, när en halvering av blott den öppna arbetslösheten fram till år 2000 skulle kräva 300 000 nya jobb netto. Inte ens en halvering av halveringen lyckas regeringen alltså uppnå.</textBlock>
    <textBlock id="i-c73bdd40589adad0">Min fråga är: Vad menar regeringen egentligen, när man säger sig vilja bekämpa arbetslösheten och skapa jobb?</textBlock>
  </contentBlock>
  <contentBlock page="0" id="i-e0be9585e071f551">
    <textBlock id="i-041662afb9b589c0">Anf.  17  Arbetsmarknadsminister</textBlock>
    <textBlock id="i-1ae1bcdc5f27a3ee">MARGARETA WINBERG (s):</textBlock>
    <textBlock id="i-9cecb8db571da7af">Fru talman! Detta förslag ligger nu i riksdagen. Vi lade fram det för två veckor sedan. Där ingår ett batteri av åtgärder. Uppenbarligen till skillnad från andra menar vi nämligen att det inte går att med en enda åtgärd lösa detta. Det behövs många åtgärder. Det handlar om ett gott företagarklimat, om en ny arbetsmarknadspolitik, om ytterligare utbildningssatsningar, om att bygga om Sverige osv.</textBlock>
    <textBlock id="i-dea9b3c1e7dacd00">Med de förslag till åtgärder som vi nu har lagt fram i riksdagen når vi 4,5 % öppen arbetslöshet år</textBlock>
    <textBlock id="i-e89ecb6651a9bbe8">2000. Detta är inte det sista förslag som denna regering lägger fram. Vi kommer att lägga fram en budgetproposition i höst, en vårproposition nästa år, osv.</textBlock>
    <textBlock id="i-571130d9f980abf7">Vi har ett mycket bindande åtagande att gå tillbaka till riksdagen varje halvår för att redovisa hur situationen är och vid behov lägga fram ytterligare förslag. Det avser vi att hålla fast vid.</textBlock>
    <textBlock id="i-3e3e693463b464e6">Därmed kommer vi också att ytterligare få ned den halva procent som motsvarar 20 000 jobb. Vi kommer att lyckas med det i de kommande förslag som vi lägger fram.</textBlock>
  </contentBlock>
  <contentBlock page="0" id="i-d0c1a17a690c885e">
    <textBlock id="i-a4d6022495310503">Anf.  18  PER UNCKEL (m):</textBlock>
    <textBlock id="i-84595aeed107f11b">Fru talman! Margareta Winberg svarade inte alls på den fråga jag ställde, utan på en fråga hon själv ställde. Min fråga var: Om vi nu enligt regeringens egna kalkyler kommer att ha 13,3 % arbetslöshet år</textBlock>
    <textBlock id="i-f8c75744547d2322">2000, blott 0,8 procentenheter lägre än i dag, hur kan man då säga att man tar till stora insatser för att klara jobben?</textBlock>
    <textBlock id="i-2e30d25160e8805b">Om nu regeringen själv säger att man bara lyckas få fram hälften av de nya arbeten som behövs för att nå upp till de 300 000 jobb som skulle behövas för att halvera den öppna arbetslösheten fram till år 2000, hur kan regeringen då säga att man tar till krafttag mot arbetslösheten?</textBlock>
    <textBlock id="i-51107e94419d03e4">Min fråga handlade alltså inte om att be statsrådet redovisa de förslag regeringen har lagt fram för riksdagen. De vet vi ligger här. Min fråga handlade om varför regeringen inte lägger fram förslag som leder till att arbetslösheten effektivt kan bekämpas.</textBlock>
  </contentBlock>
  <contentBlock page="0" id="i-1a43f16576f4bd97">
    <textBlock id="i-58f845dde505c666">Anf.  19  Arbetsmarknadsminister</textBlock>
    <textBlock id="i-78b7bc5b1533b93f">MARGARETA WINBERG (s):</textBlock>
    <textBlock id="i-992dca846924098b">Fru talman! Uppenbarligen räknar Per Unckel på ett annat sätt än vad regeringen gör. Vad jag kan förstå räknar Per Unckel de ytterligare personer som kommer att gå i utbildning som arbetslösa.</textBlock>
    <textBlock id="i-750728568d1d0146">I den vedertagna statistiken är det inte på det viset.</textBlock>
    <textBlock id="i-d3d77009fb6bbd26">Det vet Per Unckel mycket väl. Går människor i utbildning, satsar man ytterligare på utbildning, är det klart att de i statistikens mening inte räknas som arbetslösa.</textBlock>
    <textBlock id="i-921abb8a16be7e8f">För övrigt kan jag komplettera mitt svar med att säga att under de senaste veckorna ser vi en mycket positiv trend. Bara under vecka 17 har den totala arbetslösheten, alltså öppen arbetslöshet och personer i åtgärder, minskat med 9 366 i jämförelse med 1996.</textBlock>
    <textBlock id="i-7e197883119b80c3">Det är nu alltså en trend nedåt. Så jag tror kanske att</textBlock>
    <textBlock id="i-b49f1c78cc43d458">Per Unckel inte behöver känna en sådan förskräcklig oro som han nu tycks ge uttryck för.</textBlock>
    <textBlock id="i-7d0dc3fcfe69fbff">Dessutom tycker jag att vi skall använda statistiken på liknande sätt. Bara då kan vi jämföra våra uppfattningar.</textBlock>
  </contentBlock>
  <contentBlock page="0" id="i-8703ddc1bf2bf425">
    <textBlock id="i-846d8d5718f97b40">Anf.  20  PER UNCKEL (m):</textBlock>
    <textBlock id="i-46f958744b0e5653">Fru talman! 4,5 % öppet arbetslösa räknar regeringen med år 2000. 4,4 % räknar man med skall finnas i åtgärder och - det är riktigt - 4,4 % i extraordinära utbildningsinsatser, dvs. utbildningsinsatser som sätts in därför att dessa människor är arbetslösa.</textBlock>
    <textBlock id="i-50c362838892581b">Detta är det vedertagna sättet att lägga ihop 4,5, 4,4</textBlock>
    <textBlock id="i-1673124afe6d5417">och 4,4 och få det till 13,3.</textBlock>
    <textBlock id="i-60bb4083e6b3da14">Om arbetsmarknadsministern inte gillar detta kan man använda den andra kalkylmetoden som jag redovisade. Den innebär att man ser hur många faktiska nya arbeten som tillkommer. Då visar det sig att det krävs 300 000 nya arbeten netto för att halvera den öppna arbetslösheten. Regeringen säger själv i budgetpropositionen att man bara klarar 137 000.</textBlock>
    <textBlock id="i-44d74dc421df6d06">Därför återkommer min fråga: När kommer regeringen med förslag som faktiskt leder till att arbetslösheten på allvar kan börja att gå ned?</textBlock>
  </contentBlock>
  <contentBlock page="0" id="i-753897a2b7e7ce30">
    <textBlock id="i-e4a5b16260a7504f">Anf.  21  Arbetsmarknadsminister</textBlock>
    <textBlock id="i-262c4a92957cdcdf">MARGARETA WINBERG (s):</textBlock>
    <textBlock id="i-9ebc594b860ed0dc">Fru talman! Jag måste säga att jag blir oerhört förvånad över att just Per Unckel ställer den här frågan.</textBlock>
    <textBlock id="i-0c33c2d2147a7b59">Som före detta utbildningsminister borde Per Unckel veta vilken betydelse utbildning av olika slag, högre utbildning åtminstone, har ur Per Unckels perspektiv som motor för tillväxt och jobb. Det gör mig väldigt förvånad.</textBlock>
    <textBlock id="i-52b8756cfe2801c7">Jag undrar: När Per Unckel var utbildningsminister och skolminister, räknade han då dem han hade ansvar för som arbetslösa?</textBlock>
  </contentBlock>
  <contentBlock page="0" id="i-643f21ac88886a95">
    <textBlock id="i-373bcd3bf6d31290">Anf.  22  MARIANNE</textBlock>
    <textBlock id="i-1b88f26cae4a61e0">SAMUELSSON (mp):</textBlock>
    <textBlock id="i-3475c1c3d6249272">Fru talman! Jag har en följdfråga om arbetslösheten som framför allt berör den offentliga sektorn. Jag tycker mig kunna se att man med regeringens politik håller på att slå sönder kvaliteten inom den offentliga sektorn med hjälp av arbetsmarknadsåtgärder. Vi kan i dag möta undersköterskor som går arbetslösa. De har ersatts genom kanske ungdomsplats eller 55-plus av någon som inte har den utbildning och den kompetens som man faktiskt strävar efter att få inom t.ex.</textBlock>
    <textBlock id="i-9851c7a51689d65a">vård och omsorg.</textBlock>
    <textBlock id="i-f8ac5829e8ba0fd2">Jag undrar: Är inte det här som regeringen håller på med bara ett sätt att slussa runt människor utan att fundera över vad vi långsiktigt har för behov i samhället?</textBlock>
    <textBlock id="i-71b478d371b9556e">Jag skulle också vilja att arbetsmarknadsministern svarade på hur hon ser på offentlig sektor i dag. Med vårpropositionens åtgärder i form av att man skickar ned pengar säger Kommunförbundet och Landstingsförbundet att man kanske kan behålla hälften av den personal man hade planerat att göra sig av med.</textBlock>
  </contentBlock>
  <contentBlock page="0" id="i-f14c6fd561ec43ab">
    <textBlock id="i-7837c394c0ac37a0">Anf.  23  Arbetsmarknadsminister</textBlock>
    <textBlock id="i-926a10ee11ea5363">MARGARETA WINBERG (s):</textBlock>
    <textBlock id="i-b18d8404d29b620a">Fru talman! Den offentliga sektorn är viktig. Den är viktig för att ha en bra verksamhet i vården, omsorgen och utbildningen. Den är viktig för att ge många människor arbete, särskilt kvinnorna.</textBlock>
    <textBlock id="i-88b0771a74a8dda0">Den offentliga sektorn har krympt, mellan åren</textBlock>
    <textBlock id="i-a34e7a5aae68a688">1990 och 1994 med över 100 000 och 1994-1996</textBlock>
    <textBlock id="i-3132b8d18b0c9b08">med ungefär 30 000. Det har skett delvis på grund av omstrukturering, men också på grund av besparingar.</textBlock>
    <textBlock id="i-c676b8954a19caa6">Det är därför vi säger att nu när vi har sanerat statsbudgeten, nu när vi ser att vi har ett överskott 1998, är det just den verksamheten som står först i tur. Det är den verksamheten som får 4 miljarder detta år och 8</textBlock>
    <textBlock id="i-2a217865a7fcde89">miljarder de kommande åren för att förstärka vård, omsorg och utbildning.</textBlock>
    <textBlock id="i-6fc8bd7057fcc2fe">Om man läser litet mer noggrant i den enkät som</textBlock>
    <textBlock id="i-63a581dd16c2dc0c">Kommunförbundet har gjort ser man att en majoritet av kommunerna faktiskt säger att de kommer att anställa fler personer. Till detta kan man lägga nya arbetsmarknadspolitiska åtgärder.</textBlock>
  </contentBlock>
  <contentBlock page="0" id="i-d126f23ea2fe392a">
    <textBlock id="i-d1b6cc9b7690d5ba">Anf.  24  MARIANNE</textBlock>
    <textBlock id="i-a4ed4e108114aad2">SAMUELSSON (mp):</textBlock>
    <textBlock id="i-6d6dde8bf66c45c9">Fru talman! Då undrar jag om regeringen planerar för att människor skall kunna behållas i de jobb de är bra på och utbildade för, så att man kan ha en hög kvalitet och kompetens inom offentlig sektor och inte utarmar den genom att skicka runt människor på det sätt som sker i dag. I dag kan man hitta sjuksköterskor som går på arbetsmarknadsåtgärder vilka kostar samhället mer än vad deras tjänst som sjuksköterska hade gjort om de hade fått ha den kvar. Jag vill gärna ha ett svar när det gäller att människor slussas runt på det här sättet utan någon egentlig samhällsekonomisk vinst.</textBlock>
  </contentBlock>
  <contentBlock page="0" id="i-57fb9bf8c4cb1f0c">
    <textBlock id="i-6623de0db4286bf9">Anf.  25  Arbetsmarknadsminister</textBlock>
    <textBlock id="i-1fe5ec8669f8776a">MARGARETA WINBERG (s):</textBlock>
    <textBlock id="i-de1215e0399c508f">Fru talman! Jag delar Marianne Samuelssons uppfattning om betydelsen av den offentliga sektorn.</textBlock>
    <textBlock id="i-9e9a520b3341bff7">Regeringen som helhet anser också att den är viktig.</textBlock>
    <textBlock id="i-688daf8e5364a9c3">Det är just därför som den offentliga sektorn - vård, omsorg och utbildning - precis som hon själv påpekar står först i kön när vi har fått ordning på ekonomin och kan se ett överskott. Vi satsar de pengar som jag just har nämnt på dessa sektorer för att förbättra kvaliteten, men det får förstås också till konsekvens att fler människor där kan behålla sitt jobb och kanske t.o.m.</textBlock>
    <textBlock id="i-d47ab4be6c0803e9">få en ny anställning.</textBlock>
    <textBlock id="i-a765869d53556ff3">Till detta skall läggas en ny form av åtgärd, den s.k. Kalmarmodellen, som vi nu utvecklar i hela landet. Det är också något vi tror kommer att gagna verksamheten och även de arbetslösa väldigt mycket.</textBlock>
  </contentBlock>
  <contentBlock page="0" id="i-17991b50edc52805">
    <textBlock id="i-a71468bc49435918">Anf.  26  CARINA HÄGG (s):</textBlock>
    <textBlock id="i-df757d874e5a717f">Fru talman och statsrådet! Vi återkommer gång på gång till två olika begrepp när vi pratar om arbetslöshet: dels nedskärningar, dels strukturella förändringar.</textBlock>
    <textBlock id="i-a8722a3d0b07951d">Nu är det ju lika hårt oberoende av hur man får sin uppsägning och får lämna sitt jobb. Det känns lika hårt att bli uppsagd av den ena som av den andra orsaken. Men för oss som skall bedöma det här utifrån vore det önskvärt att man lättare kunde avgöra vad som är vad. Finns det någon beräkning av vilka som blivit uppsagda på grund av strukturella förändringar och vilka som blivit det av besparingsskäl, så att vi vet vad som händer i samhället?</textBlock>
  </contentBlock>
  <contentBlock page="0" id="i-a8cefc81a53f74ae">
    <textBlock id="i-18b54fb518ffa037">Anf.  27  Arbetsmarknadsminister</textBlock>
    <textBlock id="i-64220cf3b1c56f53">MARGARETA WINBERG (s):</textBlock>
    <textBlock id="i-028f5ab6b55b972a">Fru talman! Vi har ingen sådan siffra tillgänglig, utan det är något som vi med förtroende måste överlämna till respektive kommun och landsting. Där vet man bäst vad som är gjort och vad som behöver göras.</textBlock>
    <textBlock id="i-1c0444b5f904135f">Vad vi kan se över landet är att man har kommit olika långt i omstruktureringsarbetet.</textBlock>
    <textBlock id="i-26814f9298414b99">SJ:s prispolitik</textBlock>
  </contentBlock>
  <contentBlock page="0" id="i-55aeb0d7ecae704e">
    <textBlock id="i-e325329141b21a80">Anf.  28  BENGT HARDING OLSON (fp):</textBlock>
    <textBlock id="i-67f0637c653cfe58">Fru talman! Jag har en fråga till kommunikationsminister Ines Uusmann. Frågan gäller SJ - den här gången inte att SJ sålt alla sina tåg och lok som sale-lease back, men det gäller ändå SJ:s affärer.</textBlock>
    <textBlock id="i-38d71031d65e4b4b">Enligt allmän information skall SJ halvera priset på tågbiljetter under sommaren. Min enkla fråga är då: Hur mycket kommer det här att kosta, och hur skall man finansiera en uppkommande förlust?</textBlock>
  </contentBlock>
  <contentBlock page="0" id="i-708b182f257cdd4e">
    <textBlock id="i-f6b0fd000447d97e">Anf.  29  Kommunikationsminister INES</textBlock>
    <textBlock id="i-5601708146f32eae">UUSMANN (s):</textBlock>
    <textBlock id="i-afaeb0ed4feacd9a">Fru talman! SJ:s prispolitik är en fråga som affärsverket SJ självt råder över. Riksdag och regering sätter inte biljettpriser och lägger heller inte fast några strukturer för biljettpriserna. Det uppdrag vi i regeringen har fått av riksdagen handlar om att SJ vad gäller avkastnings- och soliditetskrav skall fungera så att det både är ekonomiskt stabilt och dessutom gynnar järnvägstrafiken på lång sikt.</textBlock>
    <textBlock id="i-b1dee06eb9f434d5">Som alla vet har SJ haft, och har, ekonomiska problem. Man har nu ett konsolideringsprogram som innebär att man tror sig kunna öka intäkterna, och man räknar också med att kunna göra vissa strukturrationaliseringar.</textBlock>
  </contentBlock>
  <contentBlock page="0" id="i-f3eeb3389bb03bf7">
    <textBlock id="i-a0b27ef91fa2435b">Anf.  30  BENGT HARDING OLSON (fp):</textBlock>
    <textBlock id="i-ceee9a7ed032d013">Fru talman! Frågan är ändå hur stor förlust det kan handla om här. Om man gör beräkningar med utgångspunkt från persontrafikchefen Karl-Erik Strands egna uppgifter kommer man fram till att det blir ca</textBlock>
    <textBlock id="i-e0538f110918eabe">100 miljoner i förlust på den här affären. Enligt uppgift har det skett ett sammanträffande mellan departementet och SJ där också kommunikationsministern var med, och man är alltså där fullt medveten om risken för den här förlusten.</textBlock>
    <textBlock id="i-f559138c0f93b17e">Min kompletterande fråga blir då: Har exempelvis ministern här givit något slags bortfallsgaranti när det gäller hur en sådan här realiserad förlust skall betalas?</textBlock>
    <textBlock id="i-3ed21d15c12b7fbe">Slutfrågan handlar naturligtvis om regeringens relation till riksdagen. Riksdagen har ju satt ett krav om lönsamhet på SJ. SJ skall gå runt med egna pengar. Tycker inte regeringen att det kravet gäller fortfarande?</textBlock>
  </contentBlock>
  <contentBlock page="0" id="i-c7939ea41593faa9">
    <textBlock id="i-bf16a6e7bce08893">Anf.  31  Kommunikationsminister INES</textBlock>
    <textBlock id="i-93f0aed81dc71c92">UUSMANN (s):</textBlock>
    <textBlock id="i-239ad3961691da4e">Fru talman! Jag vill säga till Bengt Harding Olson att de beslut riksdagen har fattat när det gäller avkastningskrav och soliditet för affärsverket SJ självklart gäller. Just av den anledningen kan jag inte kommentera vare sig prispolitik eller andra uttalanden som persontrafikdirektörer och andra i SJ eventuellt har gjort, så länge de inte går utanför sitt mandat.</textBlock>
    <textBlock id="i-119abf1a397d4819">När det gäller regeringens sammanträffande med</textBlock>
    <textBlock id="i-162c8965227edff6">SJ är det så att regeringen, dvs. jag och mina medarbetare på Kommunikationsdepartementet, regelbundet har samtal med både SJ:s ledning och dess styrelse.</textBlock>
    <textBlock id="i-1d860b405b04f1f7">Så sker i affärsverket SJ, och så sker i övriga affärsverk och aktiebolag som lyder under departementet.</textBlock>
    <textBlock id="i-e625755d12012a8c">Energibesparingsbidrag</textBlock>
  </contentBlock>
  <contentBlock page="0" id="i-ad3d39ec05e3d4f3">
    <textBlock id="i-b8cde373efa6bd94">Anf.  32  PER ROSENGREN (v):</textBlock>
    <textBlock id="i-e0a4214700fffaa8">Fru talman! Flera villaägare satte in energibesparande investeringar i sina fastigheter i fjol. De trodde då att de delvis skulle få bidrag till detta. Det gäller t.ex. ackumulatortankar. Det finns folk som ansökte om bidrag i augusti, och för några veckor sedan fick de besked om att de inte skulle få några bidrag eftersom pengarna var slut. Hade de däremot väntat och satt in investeringarna efter den 1 april i år skulle de ha kunnat få de nya pengarna.</textBlock>
    <textBlock id="i-e12dc144e281176a">Jag vill då fråga Anders Sundström: Ämnar ni titta på detta och göra någonting åt det, så att de som hamnat i det här glappet inte drabbas på det här sättet?</textBlock>
  </contentBlock>
  <contentBlock page="0" id="i-40bc3706a2c7b5a6">
    <textBlock id="i-36b83659a1ac153a">Anf.  33  Näringsminister ANDERS</textBlock>
    <textBlock id="i-7d6aa0217e5a5295">SUNDSTRÖM (s):</textBlock>
    <textBlock id="i-6d18bd6a8d32ff0e">Fru talman! Jag har inte fått den frågan tidigare.</textBlock>
    <textBlock id="i-ddec3be1fe5d0a0e">Jag tittar gärna på det.</textBlock>
    <textBlock id="i-6c90dd9cb8e7e8d3">LP-stiftelsen</textBlock>
  </contentBlock>
  <contentBlock page="0" id="i-a46dafcf0f77822f">
    <textBlock id="i-a70330ee55dfa56a">Anf.  34  CHATRINE PÅLSSON (kd):</textBlock>
    <textBlock id="i-42d3e65e6bf70426">Fru talman! Jag har en fråga till socialminister</textBlock>
    <textBlock id="i-657e0c8ae6417611">Margot Wallström. Det gäller LP-stiftelsen.</textBlock>
    <textBlock id="i-adfddadf284b38c5">Föregående vecka tvingades LP-stiftelsen gå i konkurs. Man hade gjort diverse uppvaktningar och vädjat för sin verksamhet, en verksamhet som - ideellt och från frivilliga - de facto samlar in ungefär 25</textBlock>
    <textBlock id="i-f5dc4ff4617adc29">miljoner varje år. Nu har man på kort tid samlat in</textBlock>
    <textBlock id="i-aea0341c6c429d8c">6 ½ miljoner, men man behövde ytterligare pengar för att förhindra en konkurs.</textBlock>
    <textBlock id="i-486d6a566a9a0354">Vi har sett att regeringen har räddat Friidrottsförbundet, och Dramaten har också fått pengar. Min fråga till Margot Wallström är: Varför kunde man inte ge de miljoner som hade behövts för att förhindra en konkurs för LP-stiftelsen?</textBlock>
  </contentBlock>
  <contentBlock page="0" id="i-6240f86c335c2b2c">
    <textBlock id="i-e23c61785325f73c">Anf.  35  Socialminister MARGOT</textBlock>
    <textBlock id="i-de64729495accf94">WALLSTRÖM (s):</textBlock>
    <textBlock id="i-157c788c070e63f6">Fru talman! Jag skall besvara en interpellation om</textBlock>
    <textBlock id="i-8022501876fd16fb">LP-stiftelsen efter den här frågestunden. Nu är ju konkursen ett faktum, och LP-stiftelsen har godtagit konkursen. Det är klart att LP-stiftelsen har samma problem som en mängd andra institutioner och hem för missbrukare. Efterfrågan på institutionsplatser av detta slag har minskat drastiskt under de senaste åren.</textBlock>
    <textBlock id="i-2c05def3c8459214">LP-stiftelsen hade framför allt många obetalda skatteskulder. Och det bedömdes inte att man kunde gå in i detta sammanhang. Vi ville helst ha en rekonstruktion och menade att LP-stiftelsen borde gå in.</textBlock>
    <textBlock id="i-b115dda945adc249">Men vi förfogar inte över några medel av det slaget som vi kan gå in med. Det kanske också hade sett något märkligt ut om vi skulle gå in och så att säga ta över och betala de obetalda skatteskulderna.</textBlock>
    <textBlock id="i-d5f2dfc603c8ba24">Vi får ändå betona att vi anser att LP-stiftelsen har gjort och gör ett mycket beundransvärt arbete med att hjälpa människor med missbruksproblem.</textBlock>
  </contentBlock>
  <contentBlock page="0" id="i-76995937313bc873">
    <textBlock id="i-55de80927dc026b0">Anf.  36  CHATRINE PÅLSSON (kd):</textBlock>
    <textBlock id="i-c9a3ebeed7e9fc82">Fru talman! Enligt uppgift hade man gjort en muntlig överenskommelse. Det är faktiskt ett statligt finansbolag som har satt LP-stiftelsen i konkurs. Det verkar mycket egendomligt från olika perspektiv tycker jag. Man vet att missbruksvården är så oändligt viktig, och tiotusentals människor räddas faktiskt till livet. Det är människor som oftast har prövat alla olika övriga utbud av missbruksvård men misslyckats.</textBlock>
    <textBlock id="i-c5656c11e6f58f02">Jag vill ställa en fråga som gäller regeringens syn på ideella verksamheter, där det finns människor som vill göra något. Är inte det värt stöd? Det vore bra om socialministern kunde säga huruvida det är en principfråga eller en värderingsfråga som har legat i botten.</textBlock>
    <textBlock id="i-8948fb624ebfd919">De 20 miljoner som hade behövts är ändå ganska små pengar i detta sammanhang.</textBlock>
  </contentBlock>
  <contentBlock page="0" id="i-d8b6b227a3707eeb">
    <textBlock id="i-40e6bde38c403419">Anf.  37  Socialminister MARGOT</textBlock>
    <textBlock id="i-6539d7d3a7a164e6">WALLSTRÖM (s):</textBlock>
    <textBlock id="i-0567a877b9c12e7b">Fru talman! Det är i så fall mycket viktigt att få säga att vi uppskattar det arbete som LP-stiftelsen har gjort och att det absolut inte är någon principfråga, att vi på något sätt skulle vara emot den missbruksvård som bedrivs av ideella organisationer eller sammanslutningar av detta slag. Tvärtom kan de uppvisa mycket goda resultat. Det här är ju en komplicerad historia eftersom LP-stiftelsen hade köpt tre mycket stora anläggningar just under den tid då efterfrågan på institutionsplatser minskade. Här handlar det också om en bedömning. Vad kommer man att klara av inför framtiden? Hur mycket har man tagit på sig? Och hur skall man se till att ekonomin inte blir så dålig att man i så fall måste återkomma redan nästa år och säga att man behöver hjälp? Det har man nämligen gjort under de senaste åren. Också en borgerlig regering uppvaktades vid ett flertal tillfällen av LP-stiftelsen, men den kunde inte gå in på annat sätt än med visst projektstöd. Det har också vi gjort med 3 ½ miljon kronor.</textBlock>
    <textBlock id="i-d4d5b3dbfeef3f20">Det som Venantius gjorde på slutet enligt de uppgifter som jag har fått var att man ville ha en långsiktig lösning och se till att det fanns en ledning som kan klara det ekonomiska ansvaret.</textBlock>
  </contentBlock>
  <contentBlock page="0" id="i-16df100a5fb849ac">
    <textBlock id="i-02af4fe41338ace7">Anf.  38  CHATRINE PÅLSSON (kd):</textBlock>
    <textBlock id="i-97b0f07ccfdaa140">Fru talman! Min följdfråga blir: Avser regeringen att initiera någon ersättning för den här verksamheten, som ju bevisligen har inneburit väldigt mycket bra behandling? Om verksamheten inte skall fortsätta blir det ju helt plötsligt ett gap. Det finns ju inte så värst mycket liknande, om någon, behandling i vårt land.</textBlock>
  </contentBlock>
  <contentBlock page="0" id="i-b20b3b711fb8a10d">
    <textBlock id="i-a3625014cfa74177">Anf.  39  Socialminister MARGOT</textBlock>
    <textBlock id="i-301fb6c9141e22e2">WALLSTRÖM (s):</textBlock>
    <textBlock id="i-7a15aa0d99d9042f">Fru talman! Jag vet att LP-stiftelsen har strävat efter att kunna försälja en del stora fastigheter och kanske göra sig av med någon av de stora anläggningarna för att ändå förhoppningsvis kunna fortsätta. Vi får därför se hur LP-stiftelsen själv tänker hantera den uppkomna situationen. Men när LP-stiftelsen uppvaktade mig på departementet sade jag att jag anser att det finns anledning att snabbt skaffa sig en överblick över vad som händer när det gäller institutionsvården totalt sett över landet. Det är ju inte bara dessa hem som har haft svårt att fylla platserna. Är det så att vi kanske för framtiden helt enkelt gör oss av med för många institutionsplatser? Och hur behåller man i så fall kompetens och annat? Det är alltså riktigt som</textBlock>
    <textBlock id="i-290b9d52d100f0aa">Chatrine Pålsson säger, att man behöver se över detta för att skaffa sig en bild för att kunna planera för framtiden när det gäller institutionsvården.</textBlock>
    <textBlock id="i-99f872ba2c265296">Arbetstidsförkortning</textBlock>
  </contentBlock>
  <contentBlock page="0" id="i-6a5edc8ad3bc0e65">
    <textBlock id="i-3bcdd192f8c9a21c">Anf.  40  BIRGER SCHLAUG (mp):</textBlock>
    <textBlock id="i-fd6405ae91f4f5fe">Fru talman! Jag vill ställa en fråga till arbetsmarknadsministern om en förkortning av arbetstider, delning av jobben och arbetslösheten.</textBlock>
    <textBlock id="i-e96e50c79a30a30d">Som arbetsmarknadsministern vet ville vi i Miljöpartiet förkorta arbetstiden mycket snabbt från 40</textBlock>
    <textBlock id="i-e8fe9d239f99a0ba">timmar till 35 timmar i veckan, därför att vi tror att det ger jobb. Men jag har förstått att Socialdemokraterna är inne på en annan väg, nämligen avtalsvägen, dvs. att arbetsmarknadens parter skall försöka förhandla ned arbetstiden med 14-15 minuter per vecka.</textBlock>
    <textBlock id="i-9c57517c34ec2dc6">Jag menar att detta kan ge en del välfärdsvinster, men det kommer inte att ge speciellt många jobb.</textBlock>
    <textBlock id="i-7e66ca5e9e64244d">Delar arbetsmarknadsministern min och Miljöpartiets syn på detta, att ett stort steg ger jobb men att några minuter per vecka ger mycket få jobb?</textBlock>
  </contentBlock>
  <contentBlock page="0" id="i-19674d10cde0c723">
    <textBlock id="i-624f8ba3f3858f4d">Anf.  41  Arbetsmarknadsminister</textBlock>
    <textBlock id="i-ef1d6f4e9f885591">MARGARETA WINBERG (s):</textBlock>
    <textBlock id="i-01410ee25386f4a4">Fru talman! Frågan om en arbetstidsförkortning är inte ny. Om man ser tillbaka i historien kan man se att vi har genomfört arbetstidsförkortningar i form av minskad veckoarbetstid, ökad föräldraledighet, ökad semester, osv. Detta tillsammans med ett par andra faktorer har sannolikt bidragit till att vi i Sverige som ett av få länder har kunnat ha full sysselsättning.</textBlock>
    <textBlock id="i-635fd7a0d408ee7e">Huruvida enbart en arbetstidsförkortning ger en mycket stor effekt på arbetsmarknaden i form av fler jobb, därom tvistar de lärde. Jag är inte lika övertygad som Birger Schlaug om att så blir fallet.</textBlock>
    <textBlock id="i-1b5c69746c91fd90">Regeringens uppfattning är att detta i första hand är en fråga för parterna, och den diskussionen pågår som bekant. Innan vi vet vad parterna till slut enar sig om har jag för min del inte mer att säga här och nu.</textBlock>
  </contentBlock>
  <contentBlock page="0" id="i-70724dedebba7f0a">
    <textBlock id="i-7827df03297b1f54">Anf.  42  BIRGER SCHLAUG (mp):</textBlock>
    <textBlock id="i-65fa459a85824f69">Fru talman! Min fråga var egentligen en helt annan. Tror Margareta Winberg att en minskning av arbetstiden med 12-13 minuter per vecka genom att avtalen förändras leder till fler jobb? Inser inte även arbetsmarknadsministern att en rejäl minskning av arbetstiden, med låt oss säga fyra-fem timmar per vecka, från 40 timmar till 35 timmar, ger fler jobb?</textBlock>
    <textBlock id="i-d592cd48799d50be">Delar inte arbetsmarknadsministern det synsättet? Det är detta som jag vill ha svar på. Ger det fler jobb att man minskar arbetstiden litet åt gången än att ta ett stort steg på en gång? Vilket är bäst?</textBlock>
  </contentBlock>
  <contentBlock page="0" id="i-8d4bac44d7429fb9">
    <textBlock id="i-bc99e843c46ed713">Anf.  43  Arbetsmarknadsminister</textBlock>
    <textBlock id="i-ef8b4b0a9edb833c">MARGARETA WINBERG (s):</textBlock>
    <textBlock id="i-6d2ce5ceb47bedc4">Fru talman! Det är sannolikt bäst att minska arbetstiden ordentligt, men det har en baksida som man inte kan bortse från, vilket jag tycker att Birger</textBlock>
    <textBlock id="i-48f1ed81c5125444">Schlaug gör, nämligen att detta skall betalas. Frågan är då på vilket sätt det skall betalas. Där är vi av den uppfattningen att parterna nu får undersöka om de kan använda en del av det framtida löneutrymmet för att minska arbetstiden. Låt dem ta det ansvaret, så får vi se vad som händer.</textBlock>
  </contentBlock>
  <contentBlock page="0" id="i-8db7b25b667a3c8f">
    <textBlock id="i-7f4f8620c621e5e9">Anf.  44  BIRGER SCHLAUG (mp):</textBlock>
    <textBlock id="i-b2c2dc7d727bbd77">Fru talman! Arbetslösheten är ju jättestor, och här finns det alltså en möjlighet. Arbetsmarknadsministern delar också uppfattningen att ett stort steg vore bättre för att skapa jobb. Låt oss säga att en arbetstidsförkortning från 40 till 35 timmar ger 200 000 nya jobb - 200 000 människor kommer in på arbetsmarknaden. Då tjänar staten 32 miljarder kronor på minskade utgifter för a-kassan. Varför inte använda dessa pengar för att sänka skatten för låginkomsttagarna, så att låginkomsttagarna får ungefär lika mycket pengar över i plånböckerna? Det ger ju jobb. Ni har själva sagt att arbetslösheten är det största problemet, och arbetsmarknadsministern säger att en minskning av arbetstiden med många timmar på en gång skapar fler jobb. Varför gör ni då inte det?</textBlock>
  </contentBlock>
  <contentBlock page="0" id="i-4816ce5bb330016c">
    <textBlock id="i-109da0f7c7d45410">Anf.  45  Arbetsmarknadsminister</textBlock>
    <textBlock id="i-96fa17c9226f415d">MARGARETA WINBERG (s):</textBlock>
    <textBlock id="i-e4b11d11adb0739d">Fru talman! Birger Schlaug, det är faktiskt inte så enkelt. Då skulle vi kunna minska arbetstiden till 20,</textBlock>
    <textBlock id="i-d4e6c17747a99b69">15 eller 10 timmar i veckan och tjäna mycket pengar.</textBlock>
    <textBlock id="i-d6be7edfd7714fb8">Men det klara sambandet finns faktiskt inte. Dessutom kan vi inte använda arbetsmarknadspolitiska pengar, vare sig a-kassepengar eller andra pengar, för att pumpa in dem i företagen för att subventionera en arbetstidsförkortning. Det inser nog även Birger</textBlock>
    <textBlock id="i-197f502d16c6cd6a">Schlaug. Vi måste göra detta stegvis, och det måste i första hand vara en fråga för parterna. Om de inte klarar detta, låt oss då återkomma till den diskussionen.</textBlock>
  </contentBlock>
  <contentBlock page="0" id="i-3682d01d22a26d72">
    <textBlock id="i-d0fbbaf7b5c95226">Anf.  46  EWA LARSSON (mp):</textBlock>
    <textBlock id="i-416b54fee939620e">Fru talman! Detta är sannolikt ingen ny fråga. Det var LO som en gång i tiden drev frågan om en arbetstidsförkortning. Sedan kom TCO, mitt förbund, sedan kom DELFA-utredningen, och sedan blev det stopp med förslaget om sex timmars arbetsdag. Vad hände där egentligen? Nåväl, nu är det så att Miljöpartiet gärna hjälper till att försöka hitta konstruktiva idéer och förslag. Vad säger arbetsmarknadsministern om ett samhällskontrakt i gammal Saltsjöbadsanda, ett samhällskontrakt mellan staten och arbetsmarknadens parter, där statens insats skulle bli att stå för en kraftfullt sänkt normalarbetstid med fem timmar på en gång och en sänkning av egenavgifterna med 50 %</textBlock>
    <textBlock id="i-71736c6379836429">och sänkta skatter för dem som har de lägsta lönerna, medan arbetsgivarna skulle ge ytterligare anställningar och stå för kompetenshöjande utbildning, och arbetstagaren i sin tur skulle stå för en större flexibilitet vad avser arbetstiden? Vad säger arbetsmarknadsministern om det?</textBlock>
  </contentBlock>
  <contentBlock page="0" id="i-6372a2b112d11e70">
    <textBlock id="i-5f75bbd476a3fe27">Anf.  47  Arbetsmarknadsminister</textBlock>
    <textBlock id="i-9cb1820b05ba857b">MARGARETA WINBERG (s):</textBlock>
    <textBlock id="i-62357c1353d25165">Fru talman! Det är självklart omöjligt för mig att här och nu i denna talarstol - rakt över bordet så att säga - ta ställning till det ena förslaget bättre än det andra, som det verkar vara. Vi har ju en viss beredningsprocess i regeringen. Dessutom är jag inte det ansvariga statsrådet, utan det är Ulrica Messing som är det. Därför är det omöjligt för mig att ha synpunkter på det ganska långa och komplicerade förslag som</textBlock>
    <textBlock id="i-7aafa09fe77a2ebf">Ewa Larsson nu lade fram.</textBlock>
    <textBlock id="i-577430e0eb20b142">Miljökrav på bilindustrin</textBlock>
  </contentBlock>
  <contentBlock page="0" id="i-8780a410dd1d02e0">
    <textBlock id="i-9ab56609544767d2">Anf.  48  MONICA GREEN (s):</textBlock>
    <textBlock id="i-1d73dba4c4b072b1">Fru talman! Jag har en fråga till kommunikationsministern. Frågan berör också litet grand näringsministern, eftersom den gäller vår bilindustri.</textBlock>
    <textBlock id="i-c8e85cc77deedba5">Men ni får gärna lyssna allihop.</textBlock>
    <textBlock id="i-2957707ee6743104">Det gäller nollvisionen, den fantastiskt bra vision som vi har satt upp och som handlar om att få ned antalet döda eller svårt skadade i trafiken till noll. Hur skall vi kunna implementera detta även när det gäller miljön och de skador på människor som miljön ger -</textBlock>
    <textBlock id="i-8767199c8be5f14b">skador som härrör från avgaser och partiklar från bilar och lastbilar? Ett sätt kan vara att minska bilarnas energiförbrukning. Vi vill ju gärna ha en bra och modern bilindustri i Sverige. Då gäller det att även våra biltillverkare ligger långt framme beträffande både forskning och utveckling av motorerna, så att dessa drar litet energi.</textBlock>
    <textBlock id="i-04877ef8228a1cb8">Kan ministern på något sätt bidra till att påskynda utvecklingen mot en modernare och miljövänligare trafik i framtiden?</textBlock>
  </contentBlock>
  <contentBlock page="0" id="i-97d2401b4c1b3b58">
    <textBlock id="i-0877fde24c1ba38b">Anf.  49  Kommunikationsminister INES</textBlock>
    <textBlock id="i-da25f0b182177bbf">UUSMANN (s):</textBlock>
    <textBlock id="i-35c094bf31b26f56">Fru talman! När det gäller nollvisionen och detta med en trafiksäkrare miljö handlar det om tre delar:</textBlock>
    <textBlock id="i-e1f8585f1b1387cd">vägarna, förarna och bilarna. Bilarna skall vara både säkra och så miljöanpassade som möjligt.</textBlock>
    <textBlock id="i-9ca0f4ee3d24fb33">Svensk bilindustri har ju en nisch som innebär att man satsat på större bilar. Därmed har bilarna dragit mera "soppa" per mil. Nu är den stora utmaningen för svensk bilindustri, och för europeisk bilindustri totalt sett, att se till att man kan klara av en inblandning av andra bränslen, t.ex. biobränslen, och en minskad energiåtgång. Detta är viktigt för att slippa konflikten med trafiksäkerheten. De två stora svenska biltillverkarna har nu ett program för det här. De brukar vara seriösa, så jag förutsätter att de är seriösa också i det här fallet.</textBlock>
  </contentBlock>
  <contentBlock page="0" id="i-fdf1f865cc1bcce8">
    <textBlock id="i-ff6ac03918ef76b9">Anf.  50  MONICA GREEN (s):</textBlock>
    <textBlock id="i-d3b9a1296ca3aefd">Fru talman! Jag tror också på den svenska bilindustrin, och jag tror att man där är seriös. Men jag har nästan fått uppfattningen att man ligger något i bakvatten - om jag får uttrycka mig så. Det finns bilindustrier runt om i världen som visar att bilar kan ha en väldigt liten bränsleförbrukning per mil. Jag har uppfattat det så att vår bilindustri när det gäller forskning och utveckling inte riktigt legat så långt framme att det går att få fram en bra och miljövänlig produkt som drar litet bränsle. Hur kan kommunikationsministern bidra till en sådan förbättring?</textBlock>
  </contentBlock>
  <contentBlock page="0" id="i-cf9d0ee689c28ef2">
    <textBlock id="i-b6a41cabb1c544cb">Anf.  51  Kommunikationsminister INES</textBlock>
    <textBlock id="i-f073332072524652">UUSMANN (s):</textBlock>
    <textBlock id="i-c499f7a83d3be81c">Fru talman! Jag delar uppfattningen att det finns de som, åtminstone i retoriken, har kommit längre på detta område. Det gäller även biltillverkare som tillverkar litet större bilar. Bl.a. finns det sådana program i Amerika. Även japanerna smyger fram bra effektiviseringsprogram. Det har vi märkt under den senaste tiden.</textBlock>
    <textBlock id="i-9ec1b5b756b16120">Vad som nu kan göras från svensk sida är att politiker, konsumenter och, naturligtvis, producenter samverkar - politiker genom att ställa politiska krav och genom regelverk och konsumenterna genom att ställa krav på att bilar som de köper skall för det första kunna visa att de faktiskt är energisnåla. För det andra ställs kravet att bilarna måste bli allt snålare vad gäller bensinåtgången. Jag tror att konsumentmakten är något effektivare än t.ex. kraven i USA, där man har lagstiftat om en viss procent biobränslebilar.</textBlock>
  </contentBlock>
  <contentBlock page="0" id="i-12bb281f913625a2">
    <textBlock id="i-61b29b9a6d6969f0">Anf.  52  ELISA ABASCAL REYES (mp):</textBlock>
    <textBlock id="i-168787377b3e102a">Fru talman! Det finns bl.a. europeiska tillverkare som, inte bara i retoriken utan också tekniskt, har kommit bra mycket längre än Volvo och svenska biltillverkare över huvud taget.</textBlock>
    <textBlock id="i-897953a7bd2a96fe">Om svensk bilindustri inte når upp till de miljömål som vi fastställt och om svensk bilindustri släpar efter, kan ministern då ställa sig bakom en avvägning som innebär att man via ekonomiska styrmedel eller andra, lagtekniska, styrmedel stärker miljöskyddet, på bekostnad av den svenska bilindustrin?</textBlock>
  </contentBlock>
  <contentBlock page="0" id="i-5b6ae54a4b5c9837">
    <textBlock id="i-0abfeec58352315f">Anf.  53  Kommunikationsminister INES</textBlock>
    <textBlock id="i-b4b3a786ef179771">UUSMANN (s):</textBlock>
    <textBlock id="i-0476f5026782bb39">Fru talman! Jag tror att det är väldigt viktigt att komma ihåg att denna bransch är internationellt beroende. Om vi ställde krav på Saab och Volvo som vi inte ställer på Opel eller Ford, skulle vi bara förstöra en mängd arbetstillfällen i Sverige - utan att därmed förbättra vare sig trafiksäkeheten eller trafikmiljön.</textBlock>
    <textBlock id="i-63bd16e1d7af330d">De krav som vi skall ställa måste alltså ställas på en större marknad, dvs. inte bara på den svenska marknaden. För svensk bilindustri är det viktigt att ligga på framkanten när det gäller energieffektiva bilar. Det är alltså ett viktigt konkurrensmedel för svensk bilindustri.</textBlock>
  </contentBlock>
  <contentBlock page="0" id="i-d61d888e1cd81928">
    <textBlock id="i-ba17dac78dc18f78">Anf.  54  HANNA ZETTERBERG (v):</textBlock>
    <textBlock id="i-485e28d406ce75bf">Fru talman! Jag tänkte komplettera med en fråga om nollvisionen. Svenskproducerade bilar sägs vara väldigt säkra. Det finns forskare som hävdar att de är säkra just därför att de är stora, inte så mycket bara på grund av konstruktionen. Om kommunikationsministern har studerat de här forskningsresultaten kunde hon kanske också säga något här i kammaren om detta. Ju större bilar som byggs, desto större är naturligtvis säkerheten för dem som sitter i de stora bilarna, men inte för andra resenärer ute på våra vägar. Det är ganska viktigt, framför allt i diskussionen om bensinförbrukningen. Det hävdas alltså att stora bilar är säkrare och att de därför måste de dra mera bensin, men jag tror att det är en felaktig bedömning.</textBlock>
  </contentBlock>
  <contentBlock page="0" id="i-90472c8f957fb499">
    <textBlock id="i-3c5673e6666ecbf8">Anf.  55  Kommunikationsminister INES</textBlock>
    <textBlock id="i-b77b2add0dfe76a8">UUSMANN (s):</textBlock>
    <textBlock id="i-c853c679e5a7b9e4">Fru talman! Det är alldeles riktigt, Hanna Zetterberg, att de stora bilarna är säkrare för dem som sitter i bilen. Däremot är de inte lika säkra för dem som finns utanför. Särskilt om man krockar med en liten skruttig japan, om jag får uttrycka mig så, kan det bli ganska eländigt. Det bästa vore att alla bilar var lika tunga och lika säkra. Om två sådana bilar krockar, händer inte riktigt lika mycket. Det finns alltså en konstruerad motsättning, kan man säga, mellan trafiksäkerheten och miljön.</textBlock>
    <textBlock id="i-b391c8b5ed223a83">Svenska bilar är icke de tyngsta och heller icke de allra största. Det finns betydligt större bilar. Men också mellanklassens bilar tillhör de allra trafiksäkraste, och de inte så farliga för de små bilarna.</textBlock>
    <textBlock id="i-0389a597d0ca4720">Avregleringar och skattesänkningar</textBlock>
  </contentBlock>
  <contentBlock page="0" id="i-5a026fa284b2a696">
    <textBlock id="i-2b76c1089de296d8">Anf.  56  OLA KARLSSON (m):</textBlock>
    <textBlock id="i-89093286768964ab">Fru talman! I Nya Zeeland har ett omfattande och framgångsrikt avregleringsarbete genomförts som omfattat stora sänkningar av skatter och bidrag samt avregleringar av bl.a. arbetsmarknaden.</textBlock>
    <textBlock id="i-abc81682c04e8da6">Vid en studieresa dit nyligen fick vi beskedet att en av arkitekterna bakom avregleringen, Roger</textBlock>
    <textBlock id="i-9ea7e57c6d961b75">Douglas - tidigare finansminister, numera en stark man i partiet ACT, Association for Consumers and</textBlock>
    <textBlock id="i-2a98eb55b5e36f26">Taxpayers - numera av den svenska regeringen anlitas som rådgivare. Jag vill därför fråga Thage Peterson om det är skattesänkningar eller om det är avregleringen av arbetsmarknaden som regeringen söker stöd för och råd kring.</textBlock>
  </contentBlock>
  <contentBlock page="0" id="i-026e8028e92495fb">
    <textBlock id="i-f862d56d3df81b56">Anf.  57  Statsrådet THAGE G</textBlock>
    <textBlock id="i-c89a5aa59ca29a19">PETERSON (s):</textBlock>
    <textBlock id="i-db2826978e75eaa3">Fru talman! Jag har inte anlitat någon sådan rådgivare.</textBlock>
  </contentBlock>
  <contentBlock page="0" id="i-8d1df4f2a59363c4">
    <textBlock id="i-446507542ac74948">Anf.  58  OLA KARLSSON (m):</textBlock>
    <textBlock id="i-5eb9c243be816261">Fru talman! Annars är Nya Zeeland ett mycket bra exempel, där man bör hämta råd och stöd. Där har man genom avregleringar och sänkta skatter lyckats halvera arbetslösheten. Det besked vi fick i Nya Zeeland, att Roger Douglas anlitas som rådgivare av den svenska ministern, tycker jag är mycket bra. Det tyder på att ett visst förnuft kanske sprider sig också här när det gäller avregleringar och skattesänkningar.</textBlock>
  </contentBlock>
  <contentBlock page="0" id="i-306b822c47d0525b">
    <textBlock id="i-7a75883f1de29dae">Anf.  59  Statsrådet THAGE G</textBlock>
    <textBlock id="i-07d20450f4885982">PETERSON (s):</textBlock>
    <textBlock id="i-058b39cf6e305766">Fru talman! Ola Karlsson väcker en viss nyfikenhet. I den bok som nyzeeländarna har dragit lärdomar av finns mycket som förskräcker. Man kanske också kan se det från motsatt håll. Vi skall faktiskt studera den där boken.</textBlock>
    <textBlock id="i-f7389be54cfa9cca">Akutsjukhusen</textBlock>
  </contentBlock>
  <contentBlock page="0" id="i-2b1e89a2bfbd4a0b">
    <textBlock id="i-c524987771d81c12">Anf.  60  THOMAS JULIN (mp):</textBlock>
    <textBlock id="i-aee5919665b36d1f">Fru talman! Jag har en fråga till socialministern.</textBlock>
    <textBlock id="i-2a2ce293576022c7">Den gäller de små akutsjukhusen.</textBlock>
    <textBlock id="i-671a5a4c8e9a227c">Jag och många med mig oroas över neddragningen vid och nedläggningen av ett flertal akutsjukhus i</textBlock>
    <textBlock id="i-ed828cd6fa723609">Sverige. I Hudiksvall demonstrerade 15 000 personer i lördags mot nedläggningshotet mot akutsjukvården i</textBlock>
    <textBlock id="i-5d9b6278c881f2d9">Hudiksvall och Bollnäs.</textBlock>
    <textBlock id="i-7bf864ec9594f588">Hur skall vårdbehovet kunna tryggas med de stora avstånd som uppstår? Anser socialministern att det är nödvändigt med de här rationaliseringarna?</textBlock>
  </contentBlock>
  <contentBlock page="0" id="i-bd5037cb21f14bcc">
    <textBlock id="i-d254e9098d8f2d2a">Anf.  61  Socialminister MARGOT</textBlock>
    <textBlock id="i-856dc0da74ad465f">WALLSTRÖM (s):</textBlock>
    <textBlock id="i-be45041e4eacd684">Fru talman! Hur frestande det än kan vara att ha synpunkter på sådana här frågor är det icke desto mindre sjukvårdshuvudmännen som själva beslutar om hur det här skall vara organiserat. Det som Socialstyrelsen gör och det vi måste kontrollera är att lagarna följs. Vi har tillsyn över hur detta utförs. Man gör också regelbundna kontroller och besök på t.ex.</textBlock>
    <textBlock id="i-e088a1cb78a75f44">akutmottagningarna.</textBlock>
  </contentBlock>
  <contentBlock page="0" id="i-b2aa8c761fd04f71">
    <textBlock id="i-99eeac3ceace8139">Anf.  62  THOMAS JULIN (mp):</textBlock>
    <textBlock id="i-de43799610eeae0b">Fru talman! Trots allt beror många av neddragningarna och rationaliseringarna på statens minskade stöd till landstingen. Jag anser att frågan är befogad.</textBlock>
  </contentBlock>
  <contentBlock page="0" id="i-e091427426efb215">
    <textBlock id="i-3aec8301fcdd12b2">Anf.  63  Socialminister MARGOT</textBlock>
    <textBlock id="i-e7e83c794e35bcce">WALLSTRÖM (s):</textBlock>
    <textBlock id="i-30cab9af44278269">Fru talman! Desto gladare är väl landstingen nu när man i samband med vårpropositionen får ett rejält tillskott. Det kommer förstås att betyda att vi underlättar för dem att fullfölja sin viktiga uppgift att också sköta akutvården.</textBlock>
  </contentBlock>
  <contentBlock page="0" id="i-0d57837d2d891292">
    <textBlock id="i-8f73a60003a45ba4">Anf.  64  THOMAS JULIN (mp):</textBlock>
    <textBlock id="i-41b4eeeb4f930fb7">Fru talman! Som jag ser det täcker det tillskottet bara en liten del av de stora neddragningar som har gjorts under den senaste tiden. Det täcker bara en liten del av den förlust som landstingen gör genom höjningen av egenavgiften.</textBlock>
  </contentBlock>
  <contentBlock page="0" id="i-79c436503b18f47a">
    <textBlock id="i-b50250d37536055e">Anf.  65  Socialminister MARGOT</textBlock>
    <textBlock id="i-24b933e8d8750e5c">WALLSTRÖM (s):</textBlock>
    <textBlock id="i-0ee46972d0b4da8f">Fru talman! Vilket ekonomiskt utgångsläge man har ser mycket olika ut från landsting till landsting. I</textBlock>
    <textBlock id="i-720b7d6ab2282b8f">många landsting säger man att man med hjälp av dessa pengar faktiskt kan göra nysatsningar. I andra landsting innebär de att man t.ex. slipper säga upp personal, vilket också är mycket betydelsefullt i det här läget. Det är ju personalen som står för kvaliteten och omvårdnaden. Det kommer att betyda en hel del att man får det här tillskottet.</textBlock>
    <textBlock id="i-58ff12a4c0470838">Det är också viktigt att säga att en majoritet av landstingen brottas med frågor av det här slaget. Hur skall vi ha vården organiserad? Ny medicinsk teknik har medfört att man inte behöver lika många vårdplatser, och att man måste se till att organisera vården och även ekonomin på ett annat sätt.</textBlock>
    <textBlock id="i-e86271dc334d86ef">A-kassa</textBlock>
  </contentBlock>
  <contentBlock page="0" id="i-fd14fb759d3b7d52">
    <textBlock id="i-63579312679c2924">Anf.  66  SYLVIA LINDGREN (s):</textBlock>
    <textBlock id="i-29dd4d84793f2582">Fru talman!  Jag har en fråga beträffande a-kassan till arbetsmarknadsminister Margareta Winberg.</textBlock>
    <textBlock id="i-d45ea2c557d7804f">Har regeringen gjort någon analys av effekterna av det a-kasseförslag som Moderata samlingspartiet har lagt fram och jämfört det med det förslag som regeringen har presenterat här i riksdagen?</textBlock>
  </contentBlock>
  <contentBlock page="0" id="i-a8b611a8a413f72c">
    <textBlock id="i-4040b4c409b73398">Anf.  67  Arbetsmarknadsminister</textBlock>
    <textBlock id="i-471cb6c5f17a4d76">MARGARETA WINBERG (s):</textBlock>
    <textBlock id="i-0e27048d23577ab1">Fru talman! Eftersom det ursprungligen var tänkt att debatten om a-kassan skulle hållas i morgon är det klart att vi har analyserat samtliga partiers förslag.</textBlock>
    <textBlock id="i-ea041877a0bb8e43">På frågan om Moderaternas förslag kan man svara att det de föreslår är ett bibehållande av 75 %. Det är alltså ingen höjning. De föreslår en kortare period med a-kassa, alltså 300 dagar. Det skulle i dagens situation innebära att 300 000 personer skulle åka ur a-kassan. Det betyder att man inte heller kan ange i vilket system de skulle hamna eller hur de skulle försörjas. Det skulle vidare betyda att 35 000 personer inte skulle komma in i a-kassan, därför att man har hårdare kvalifikationsvillkor.</textBlock>
    <textBlock id="i-25a533f0d45feb24">Man skulle spara ungefär 20 miljarder i akassesystemet och 8-9 miljarder i den övriga arbetsmarknadspolitiken. Med andra ord står Moderaterna för ett helt annat system än det a-kasseförslag som regeringen lade fram. Det är inte så konstigt, eftersom vi har olika människosyn. Det kommer tydligt till uttryck i det här förslaget.</textBlock>
  </contentBlock>
  <contentBlock page="0" id="i-47bfecdf4d29bd84">
    <textBlock id="i-868ea42709c607a4">Anf.  68  BARBRO JOHANSSON (mp):</textBlock>
    <textBlock id="i-17516133b2e94917">Fru talman! Jag har en följdfråga som gäller akassan. Har arbetsmarknadsministern eventuellt tänkt sänka karensdagarna för de människor som slutar utan giltig anledning? I de här fallen är det 45 karensdagar, och det drabbar människor mycket hårt.</textBlock>
  </contentBlock>
  <contentBlock page="0" id="i-54bea9f1979a5f5a">
    <textBlock id="i-49ba6f0bf6fb4034">Anf.  69  Arbetsmarknadsminister</textBlock>
    <textBlock id="i-056fa24b57919862">MARGARETA WINBERG (s):</textBlock>
    <textBlock id="i-41fc81a9c534312e">Fru talman! Nej, någon sådan tanke har jag inte.</textBlock>
    <textBlock id="i-f9149f520f10a8a0">Resursarbete i offentlig sektor</textBlock>
  </contentBlock>
  <contentBlock page="0" id="i-926f27e2fa72760f">
    <textBlock id="i-e6803b7741586c65">Anf.  70  SIRI DANNAEUS (fp):</textBlock>
    <textBlock id="i-f9f3a4e0b9d06635">Fru talman! Jag har också en fråga till arbetsmarknadsministern.</textBlock>
    <textBlock id="i-4af08581d4249b39">Regeringen föreslår i vårpropositionen s.k. resursarbeten i offentlig sektor. Det krävs att man har varit öppet arbetslös i sex månader, och ministern har redan nämnt den s.k. Kalmarmodellen.</textBlock>
    <textBlock id="i-6a85b43fc24d3b3a">Lönen utgörs av a-kassa samt att arbetsgivaren står för mellanskillnaden upp till 90 % av dagpenningen. Vi har redan något liknande, det s.k. offentligt tillfälliga arbetet, OTA eller 55-plus. Där krävs att man skall vara 55 år också. Men lönen är i det fallet a-kassa plus 45 kr.</textBlock>
    <textBlock id="i-f451310b695841d4">Då kommer jag till min fråga: Får man välja vilken man skall ha av de här två åtgärderna om man är</textBlock>
    <textBlock id="i-c62f41a8fa8db5f8">55 år eller äldre? Vem är det som väljer, är det arbetsgivaren eller arbetstagaren? Lönen blir ju olika.</textBlock>
  </contentBlock>
  <contentBlock page="0" id="i-0a6a1292b25c8eff">
    <textBlock id="i-d39104b49d5478fb">Anf.  71  Arbetsmarknadsminister</textBlock>
    <textBlock id="i-625b2ef0c8b10218">MARGARETA WINBERG (s):</textBlock>
    <textBlock id="i-b31387fd76736a3a">Fru talman! Det här är två helt olika åtgärder.</textBlock>
    <textBlock id="i-ef98208b77a6f99e">Tanken är att man när det gäller resursarbeten skall komma överens på den enskilda arbetsplatsen om denna vikariepool, där ett antal arbetslösa skulle ingå.</textBlock>
    <textBlock id="i-b81dbc522f2edd3c">Det gör man från arbetsförmedlingens, arbetsgivarens och fackets sida. Det är viktigt att facket är med så att inte denna vikariepool eller dessa resursarbeten tränger undan de ordinarie arbetena. Där spelar facken en viktig roll. Detta är en sådan åtgärd som kan organiseras på vissa platser.</textBlock>
    <textBlock id="i-8ea58e8fe212ed9b">Den andra åtgärden, 55-plus eller OTA, kommer att leva vidare parallellt med det förstnämnda systemet. Man får i den handlingsplan som varje arbetslös skall få göra upp om vilken av de här två åtgärderna som passar den enskilde. Det sker i en dialog mellan arbetsförmedlingen och den arbetslöse.</textBlock>
    <textBlock id="i-69cfe45d5a39495e">Svensk köpkraft</textBlock>
  </contentBlock>
  <contentBlock page="0" id="i-560a7d5375b865d2">
    <textBlock id="i-47285b063b99a32e">Anf.  72  HOLGER GUSTAFSSON (kd):</textBlock>
    <textBlock id="i-e9c33e43d2080e32">Fru talman! Jag skulle vilja rikta min fråga till statsrådet Peterson.</textBlock>
    <textBlock id="i-59c609542d516ba0">Vi har fått alldeles färsk statistik i dag som visar att Sverige halkar ned i köpkraft om man gör en jämförelse inom EU. Vi ligger under 50-procentsnivån.</textBlock>
    <textBlock id="i-3259eafd6e3921c4">Sverige har som de andra medlemsländerna enats om en rekommendation, nämligen Essenpunkterna, för att öka tillväxten och sysselsättningen.</textBlock>
    <textBlock id="i-69f4fc64345932e6">Min fråga till statsrådet är: Hur värderar regeringen den här situationen, att vi nu har halkat ned under</textBlock>
    <textBlock id="i-d75493dc45cbc0f3">50-procentsnivån och att sysselsättningen är besvärande? Hamburgsområdet har den dubbla köpkraften jämfört med Sverige.</textBlock>
  </contentBlock>
  <contentBlock page="0" id="i-fe95fef603c616a4">
    <textBlock id="i-6e80f32f4598f462">Anf.  73  Statsrådet THAGE G</textBlock>
    <textBlock id="i-0153dff2f200d1ae">PETERSON (s):</textBlock>
    <textBlock id="i-b4a38a20137a9650">Fru talman! Det var i och för sig trevligt att få en fråga från Holger Gustafsson, men detta var en alldeles speciell fråga för finansministern.</textBlock>
  </contentBlock>
  <contentBlock page="0" id="i-25534a5aeebf9b9f">
    <textBlock id="i-cf1c8054d946229d">Anf.  74  Finansminister ERIK</textBlock>
    <textBlock id="i-697dcf2a92085d19">ÅSBRINK (s):</textBlock>
    <textBlock id="i-c3df825b58c0ab8d">Fru talman! Det är riktigt att Sverige har tappat i relativ position jämfört med andra länder. Det skedde framför allt under åren 1991, 1992 och 1993, när</textBlock>
    <textBlock id="i-dd81f9268ad6de82">Sverige hade en negativ tillväxt, dvs. det samlade värdet av produktionen i Sverige sjönk tre år i rad.</textBlock>
    <textBlock id="i-c6cfe394b5ef3185">Det var det stora raset. Det var det som innebar att vi tappade väsentligt jämfört med andra länder.</textBlock>
    <textBlock id="i-fd52437cb2fff9a0">Det är naturligtvis en viktig uppgift för oss att få upp tillväxten, öka sysselsättningen och få ned arbetslösheten. Jag har goda förhoppningar inför framtiden, eftersom jag menar att vi har lagt en mycket god grund för detta genom den ekonomiska politik som har förts de senaste åren.</textBlock>
  </contentBlock>
  <contentBlock page="0" id="i-c18b91880c45aa73">
    <textBlock id="i-7526f44704d3ba79">Anf.  75  HOLGER GUSTAFSSON (kd):</textBlock>
    <textBlock id="i-e0c0a5f5c20e08ce">Fru talman! Enligt samma statistikkälla har vi en arbetslöshet om 10,9 % med det mått som man mäter med inom OECD och FN. Också det är över EU-</textBlock>
    <textBlock id="i-635f2dfe42944a1e">genomsnittet. Min fråga till finansministern är: Kan detta leda till att vi nu börjar fundera litet mer allvarligt på att sänka arbetsgivaravgifterna, vilket är en del av Essenpunkterna?</textBlock>
  </contentBlock>
  <contentBlock page="0" id="i-8c8390f1d9ff3273">
    <textBlock id="i-f1731ab59d948c29">Anf.  76  Finansminister ERIK</textBlock>
    <textBlock id="i-e9b0a56ab26a1cee">ÅSBRINK (s):</textBlock>
    <textBlock id="i-226b4524cb8f0319">Fru talman! Det är riktigt att det används olika arbetslöshetsmått, som ger olika resultat. Det är inte självklart vilket mått som är det bästa. Vi får nog leva med olika mått också i framtiden, bl.a. därför att man inom EU har ett särskilt mått, som naturligtvis också tillämpas på Sverige. Den viktiga uppgiften, oavsett vilket mått vi använder, är naturligtvis att steg för steg nedbringa arbetslösheten, och det är det som hela den ekonomiska politiken är inriktad på.</textBlock>
    <textBlock id="i-f18bfe86e11bfad5">Jag menar att vi har mycket goda förutsättningar att klara detta, eftersom vi har lagt en så stark grund i svensk ekonomi, med starka statsfinanser, sjunkande räntor, ingen inflation, överskott i våra utrikes affärer och en kraftig produktivitetshöjning. Kort sagt: Vi står mycket väl rustade inför den konjunkturuppgång som nu är på väg.</textBlock>
  </contentBlock>
  <contentBlock page="0" id="i-555a40acd9e31c17">
    <textBlock id="i-11304b19947b574b">Anf.  77  TALMANNEN:</textBlock>
    <textBlock id="i-ff0dee12b9afaf0a">Med detta är riksdagens frågestund denna vecka avslutad. Jag tackar regeringens företrädare och kammarens ledamöter för deras insatser.</textBlock>
  </contentBlock>
  <contentBlock page="0" id="i-f29b53d569bfd976">
    <textBlock id="i-2ab1a5a93f740875">4 §  Meddelande om fördröjda svar på interpellationer</textBlock>
  </contentBlock>
  <contentBlock page="0" id="i-e55b3abb8f59dbaf">
    <textBlock id="i-44bfb8a0d2a2e422">Till riksdagen hade inkommit följande skrivelser:</textBlock>
  </contentBlock>
  <contentBlock page="0" id="i-7771982d25ad5a34">
    <textBlock id="i-41f1816d7a5b9575">Interpellation 1996/97:278</textBlock>
  </contentBlock>
  <contentBlock page="0" id="i-7edc777fb14e41c6">
    <textBlock id="i-9f5820cc136edad0">Till riksdagen</textBlock>
    <textBlock id="i-9dcbc2ec87ef4028">Interpellation 1996/97:278 av Birgitta Wistrand om kulturprogram i SVT.</textBlock>
    <textBlock id="i-08cbf1f30a4de76f">Interpellationen kommer att besvaras tisdagen den</textBlock>
    <textBlock id="i-99f1945d95c67f11">20 maj 1997.</textBlock>
    <textBlock id="i-7bae5bc41d36c145">Skälet till dröjsmålet är att jag inte kunnat finna en debattdag som passar både interpellanten och mig.</textBlock>
    <textBlock id="i-0d1d79ce28a74b9b">Stockholm den 25 april 1997</textBlock>
    <textBlock id="i-e669d0cdfaece474">Marita Ulvskog</textBlock>
  </contentBlock>
  <contentBlock page="0" id="i-b2e9b88c94c130a3">
    <textBlock id="i-14f120b6b37ff49d">Interpellation 1996/97:274</textBlock>
  </contentBlock>
  <contentBlock page="0" id="i-202e321633cf9222">
    <textBlock id="i-6010db8b23bcd6a3">Till riksdagen</textBlock>
    <textBlock id="i-d5a9edb9e5f3f14e">Interpellation 1996/97:274 av Görel Thurdin om jämställdhetsaspekter på fysisk planering och byggd miljö.</textBlock>
    <textBlock id="i-927822d2e7163a24">Interpellationen kommer att besvaras tisdagen den</textBlock>
    <textBlock id="i-c3ef89b318266cd0">27 maj 1997.</textBlock>
    <textBlock id="i-8b8ed87dd462fa20">Skälet till dröjsmålet är att jag inte kunnat finna en debattdag som passar både interpellanten och mig.</textBlock>
    <textBlock id="i-c358a11be5b15772">Stockholm den 24 april 1997</textBlock>
    <textBlock id="i-0e60c4ad324541d4">Jörgen Andersson</textBlock>
  </contentBlock>
  <contentBlock page="0" id="i-24ace9ab68347ef6">
    <textBlock id="i-a58ecd7068fb064a">5 §  Svar på interpellation 1996/97:277 om timplanen för grundskolan</textBlock>
  </contentBlock>
  <contentBlock page="0" id="i-fc6d3a11689d7982">
    <textBlock id="i-5db46db4b797ace1">Anf.  78  Statsrådet YLVA</textBlock>
    <textBlock id="i-6f477b95f93c27cc">JOHANSSON (s):</textBlock>
    <textBlock id="i-2853808168671433">Fru talman! Inga Berggren har med hänvisning till att jag aviserat en ändring av grundskolans timplan frågat mig för vilka ämnen regeringen avser att minska undervisningstiden för att ge ämnet idrott större utrymme.</textBlock>
    <textBlock id="i-893c0c83f6cadc13">Jag vill först understryka betydelsen av de praktisk/estetiska ämnena för eleverna. Enligt läroplanen skall skolan "främja elevernas harmoniska utveckling.</textBlock>
    <textBlock id="i-fedae8464ed90bc1">Detta skall åstadkommas genom en varierad och balanserad sammansättning av ämnen och arbetsformer". I samband med läroplansreformen gjordes förändringar i olika ämnens timtal. Framför allt var det de praktisk/estetiska ämnenas timtal som reducerades för att möjliggöra en förstärkning av de grundläggande kunskaperna, ge utrymme för ett utökat språkval och för att ge eleverna möjligheter till eget val.</textBlock>
    <textBlock id="i-b09462eec95e77df">Den inbördes balansen mellan olika ämnen förändrades, varvid särskilt slöjd respektive idrott och hälsa kom att få en förhållandevis kraftig timtalsreduktion. Att de praktisk/estetiska ämnenas tid reducerades har enligt min mening inneburit att grundskolan riskerar att bli alltför teoretisk och abstrakt, särskilt för de elever som ser dessa ämnen som ljuspunkter i skolarbetet. Eleverna har också själva markerat sitt stora intresse för det praktisk/estetiska området genom att välja huvudsakligen dessa ämnen inom utrymmet för elevens val, vilket utvärderingar från</textBlock>
    <textBlock id="i-dbf42e34cb181c5e">Skolverket visar.</textBlock>
    <textBlock id="i-1ec709eb6534c38a">Jag vill nämna att jag under årens lopp fått ta emot mängder av brev från elever, lärare och föräldrar som uttrycker både oro och missnöje med minskningen av utrymmet för de praktisk/estetiska ämnena i skolan.</textBlock>
    <textBlock id="i-a044f510c6935ba4">Breven har gällt främst slöjd respektive idrott och hälsa. Jag håller samtidigt med Inga Berggren om att undervisning i hemkunskap är viktig, inte minst för möjligheterna att som samhällsmedborgare lära sig hantera frågor om hushållsekonomin, omsorgen om miljön och vår hälsa. Jag uttryckte klart i interpellationsdebatten den 18 mars i år min syn på hemkunskapen som ett mycket viktigt ämne med stor utvecklingspotential.</textBlock>
    <textBlock id="i-13fac2be0f9caa8c">När det gäller de praktisk/estetiska ämnena är det min avsikt att lägga fram ett förslag som innebär ökad tid för slöjd respektive idrott och hälsa. Jag är i dag inte beredd att gå in på den konkreta utformningen.</textBlock>
    <textBlock id="i-2ff6412f2f78b3e3">Ärendet bereds inom Regeringskansliet och kommer att bli föremål för remissförfarande innan förslag läggs fram.</textBlock>
  </contentBlock>
  <contentBlock page="0" id="i-24be3499e916fc2c">
    <textBlock id="i-3121125cbbff656e">Anf.  79  INGA BERGGREN (m):</textBlock>
    <textBlock id="i-75f954a739042e39">Fru talman! Tack för svaret, Ylva Johansson! I</textBlock>
    <textBlock id="i-de4ff0e7f7147879">svaret understryker statsrådet betydelsen av de praktisk/estetiska ämnena för de unga. Jag håller med om detta. Praktisk tillämpning av teoretiska kunskaper är många gånger utmärkt för inlärningen och kan ge både unga och äldre en ahaupplevelse.</textBlock>
    <textBlock id="i-3a04dcd2e18fa7e5">Skälet till min fråga är i första hand att statsrådet åberopar folkhälsoskäl för att utöka antalet timmar för idrottsämnet i grundskolan. Jag hävdar att samma motiv skulle kunna användas också för en utökning av antalet timmar för ämnet hemkunskap. Det övergripande målet för hemkunskapen är enligt kursplanen hälsa och resurshushållning. Skolan skall i sin undervisning i hemkunskap sträva efter att eleverna förstår sambandet mellan mat och hälsa.</textBlock>
    <textBlock id="i-09b44df49c34259c">Sambandet mellan mat och hälsa är väl dokumenterat. När det gäller att förebygga hjärt- och kärlsjukdomar och cancer är kunskapen om detta mycket viktig. Bästa sättet att åstadkomma attityd- och beteendeförändringar är att föregå med goda exempel, helt enkelt att utföra en handling, i det här fallet att tillaga en god, spännande och näringsriktig mat.</textBlock>
    <textBlock id="i-b50fc471d21188cf">Enligt min mening skulle även ämnet hemkunskap med åberopande av folkhälsoskäl precis som idrottsämnet behöva fler timmar på grundskolans timplan.</textBlock>
    <textBlock id="i-843cd1f2a2f7f127">Varför föreslår skolministern inte detta?</textBlock>
    <textBlock id="i-2b4e497f10bf1a88">Regeringen framhåller i sin skrivelse nr 112 Utvecklingsplan för förskola, skola och vuxenutbildning om att underlätta ett förändrat arbetssätt genom att öka skolornas möjligheter och tillämpa timplanen mer flexibelt och fritt. Jag får inte resonemanget om å ena sidan en utökning av antalet timmar för idrott och slöjd, å andra sidan en mindre styrande effekt för timplanen på skolans arbete att hänga samman. För mig är detta två motstridande budskap.</textBlock>
    <textBlock id="i-30cd482c933444c1">Hur förklarar skolministern regeringens inställning? Det hade enligt mitt sätt att resonera varit mera logiskt om en nationell utvärdering kommit först och revideringen kommit sedan. Men såvitt jag förstår har ingen egentlig utvärdering av de praktisk/estetiska ämena gjorts. Stämmer detta?</textBlock>
  </contentBlock>
  <contentBlock page="0" id="i-c0a8c86a97c1d115">
    <textBlock id="i-2b86a5caf15d8e17">Anf.  80  Statsrådet YLVA</textBlock>
    <textBlock id="i-e4a66f6a980c48b0">JOHANSSON (s):</textBlock>
    <textBlock id="i-c33c1b43fe86c024">Fru talman! För att börja med den sista frågan är det så att flera av de praktiska ämnena liksom också andra ämnen i skolan har varit föremål för en omfattande genomgång inom den nationella utvärdering som Skolverket har bedrivit under ett flertal år. Resultatet av den utvärderingen är bl.a. att slöjdämnet är ett av de ämnen som allra bäst uppfyller läroplanens och kursplanernas mål. Det är också ett av de mest populära ämnena bland eleverna.</textBlock>
    <textBlock id="i-4b1c3e357419e31b">Fru talman! Jag håller med Inga Berggren om att hemkunskap har en mycket viktig roll i skolan, dels för att öka kunskaperna i hälsofrågor, dels för att öka elevernas förutsättningar att i sitt privatliv och i sin roll som samhällsmedborgare kunna göra väl avvägda beslut. Behovet av kunskaper för att de skall kunna göra dessa väl avvägda beslut i sitt privatliv och som samhällsmedborgare ökar hela tiden i takt med att också valmöjligheterna och kunskaperna om effekterna av olika beslut ökar.</textBlock>
    <textBlock id="i-71aa56beade578fb">Jag delar alltså uppfattningen att hemkunskap har en viktig roll. Hemkunskap är också ett av det ämnen som faktiskt fick en liten utökning i sitt timtal när den nya läroplanen lades fast, t.ex. till skillnad från ämnet idrott och hälsa, som fick en väsentlig reducering av sitt timantal.</textBlock>
    <textBlock id="i-32b4f30f0167191d">Min avsikt är dels att utöka den tid som av staten rekommenderas när det gäller slöjd samt idrott och hälsa, samtidigt som jag tycker att det är väsentligt att påbörja en utveckling där timplanen får en allt mindre styrande roll i skolan och där vi ökar flexibiliteten för den lokala skolan. Det kan ske på flera olika sätt, och det är en av de frågor som finns med i den beredning av ärendet som nu sker inom Utbildningsdepartementet. En möjlig väg att gå är t.ex. att utöka utrymmet för skolans val i timplanen. Men ärendet bereds för närvarande i Utbildningsdepartementet. Det kommer att bli en remissomgång innan det är dags för regeringen att ta ställning och presentera ett förslag för riksdagen, så jag räknar med att frågan kommer att bli väl diskuterad innan det är dags för avgörande.</textBlock>
  </contentBlock>
  <contentBlock page="0" id="i-8a3963587d1b574d">
    <textBlock id="i-508c6b80cdc2dcea">Anf.  81  INGA BERGGREN (m):</textBlock>
    <textBlock id="i-70e4df4e022d6b28">Fru talman! Då tar jag tillfället i akt att tillföra en del synpunkter under beredningens gång.</textBlock>
    <textBlock id="i-a607db3118613025">När det gäller den nationella utvärderingen har man vad jag förstår ännu inte hunnit utvärdera Läroplan -94, utan det är den äldre Lgr 80 som man har utvärderat. Jag tycker därför att det finns en litet haltande inställning här. Det hade varit väsentligt att först utvärdera Läroplan -94 och sedan göra en revidering om man ansåg att det behövdes en sådan.</textBlock>
    <textBlock id="i-bc743db22316551d">Jag vill i den här diskussionen konstatera att hemkunskap är skolans minsta ämne tidsmässigt. Hemkunskap har 118 timmar, idrott 460 timmar och slöjd</textBlock>
    <textBlock id="i-46bfd2471660d88e">282 timmar totalt under grundskoletiden. Hemkunskapen är uppbyggd så att det finns en uttalad koppling mellan teori och praktik som i sig ger goda förutsättningar för problemlösning och ett kritiskt granskande förhållningssätt till handlingar och vanor i vardagslivet, och det tycker jag är väl värt att ta fasta på.</textBlock>
    <textBlock id="i-5ce398d201c36968">För att eleverna skall få den kunskap som tidigare gick i arv mellan generationerna skulle en utökning av hemkunskapsämnet ge en större möjlighet att lära genom praktisk tillämpning. I dag är det ju inte helt ovanligt att familjer av skilda skäl slutat laga mat och äta tillsammans åtminstone under veckorna. Som jag ser det berövas de unga en hel del av sitt kulturarv.</textBlock>
    <textBlock id="i-5d566955c6944c2d">Många barn och ungdomar får inte i dag lära sig hur riktig mat skall smaka. Det är viktigt att också matkulturen får leva kvar. Bristen på matkunskap urholkar både matkultur och folkhälsa.</textBlock>
    <textBlock id="i-a5d976c54ad70848">Jag vill fortsätta diskussionen med att fundera och diskutera kring begreppet hälsa. WHO definierar hälsa som högsta möjliga välbefinnande för den enskilda individen fysiskt, psykiskt och socialt. Och begreppet hälsa inom hemkunskapen står för att eleven skall få förutsättningar för att må bra och fungera väl. Visst är det så att när vi, skolministern, jag och alla andra, känner välbefinnande har vi en god hälsa och känner oss friska och på alerten.</textBlock>
    <textBlock id="i-057e889ad20dcaef">För att uppnå det behöver vi kunskaper om att det är viktigt att både äta rätt och gott och röra på oss.</textBlock>
    <textBlock id="i-aaf5f4652e86b45d">Det är inte enbart fysisk aktivitet som har betydelse för folkhälsan, utan det finns väl belagt i olika undersökningar att kostens och matens betydelse är väl så viktig. Vi kan alltså göra väldigt mycket själva för att förebygga hjärt- och kärlsjukdomar och t.ex. välja rätt mat. Övervikt och diabetes, som är en av vår tids folksjukdomar, kan vi sätta stopp för genom att både äta rätt och motionera.</textBlock>
    <textBlock id="i-595881a405635334">Jag tar dessa exempel dels för att belysa nödvändigheten av att ordentligt definiera begreppet folkhälsa, dels för att motivet "folkhälsoskäl" också kan användas för en utökning av antalet timmar för hemkunskapen. Instämmer skolministern i detta?</textBlock>
  </contentBlock>
  <contentBlock page="0" id="i-0c0a41d96e354956">
    <textBlock id="i-dda157cd780d355d">Anf.  82  Statsrådet YLVA</textBlock>
    <textBlock id="i-733db4bd538eab60">JOHANSSON (s):</textBlock>
    <textBlock id="i-a8f7e7345487dfc1">Fru talman! Inga Berggren presenterar sitt inlägg som ett ord på vägen i det beredningsarbete som pågår inom Utbildningsdepartementet, och jag väljer att tolka det så.</textBlock>
    <textBlock id="i-bf6f34f27cdd2a7b">Jag håller med i stort om det Inga Berggren säger om hemkunskapsämnets betydelse och utvecklingspotential. Vi hade för en dryg månad sedan en interpellationsdebatt här i riksdagen om hemkunskapsämnet, och jag tänker inte upprepa vad jag sade där. Men jag delar uppfattningen att hemkunskap är ett centralt ämne i skolan.</textBlock>
    <textBlock id="i-4c0117aefe11b592">Samtidigt måste vi komma ihåg att det inte bara är hur många timmar som avsätts i timplanen som avgör vilken roll ett ämne spelar i skolans helhet. Olika ämnen samspelar till en helhet på olika sätt i skolan.</textBlock>
    <textBlock id="i-5060f969836031fc">Alla de ämnen som är viktiga i skolan bedöms inte så att de viktiga ämnena alltid kan få en utökning av timplanen. Tyvärr finns det inte utrymme för det. Det skall inte ses som en värdering av olika ämnens vikt gentemot varandra.</textBlock>
    <textBlock id="i-bc25a28e1283d640">För hälsoaspekter är det självklart inte alls bara fysisk aktivitet som har betydelse. Kost har en otroligt stor betydelse för hälsan. Det är också därför ämnet idrott och hälsa har breddats till sitt innehåll i den nya läroplanen och den nya kursplanen. Det kan självklart ändå inte ersätta hemkunskapsämnet.</textBlock>
    <textBlock id="i-086b2614ce352de1">Jag delar, som svar på den sista frågan, uppfattningen att det kan finnas många goda skäl för att utöka flera av ämnena i skolan, också hemkunskapen, men det finns inte utrymme att göra utökningar av skolans timplan på det viset.</textBlock>
  </contentBlock>
  <contentBlock page="0" id="i-fd68e4bf7af66a95">
    <textBlock id="i-ab2d626fdb858aa8">Anf.  83  INGA BERGGREN (m):</textBlock>
    <textBlock id="i-a08f0005c1c9465a">Fru talman! Det är viktigt att konstatera - och jag hoppas att vi kan vara överens om det - att timplanens styrande effekt på hur man arbetar i skolan skall bli mindre i framtiden. I den diskussionen kan man ju faktiskt fundera över hur statsrådet har funderat kring att samtidigt föreslå att idrott och slöjd skulle få ett utökat antal timmar. Någon fingervisning om hur detta skulle ske fick jag i det första svaret. Men det viktiga är ju just att vi ser helheten och att vi får balansen. Där är det inte minst viktigt att det är elevens eget val som får utrymme, så att vi får en större flexibilitet. Det är viktigt att understryka det.</textBlock>
    <textBlock id="i-29a9a77344744aab">Det är också mycket viktigt att vi får en bättre analys än att bara tala om en kraftig timreduktion just för idrott och slöjd som skäl för att utöka dessa ämnen. Det behövs en ordentlig utvärdering, menar jag, och därefter en eventuell revidering.</textBlock>
  </contentBlock>
  <contentBlock page="0" id="i-1a6a7aaf2c5a318b">
    <textBlock id="i-a0235472d99df82f">Anf.  84  Statsrådet YLVA</textBlock>
    <textBlock id="i-d937cfd9b8b5a642">JOHANSSON (s):</textBlock>
    <textBlock id="i-aed6401bfdeb7c68">Fru talman! Jag tycker att det är viktigt att vi får en större flexibilitet i skolorna och en mindre tidsstyrning. Det kan ske på olika sätt: dels genom förändringar i timplanen som medger fler lokala beslut, dels genom andra förändringar i skolan som behöver ske. Däremot menar jag att det inte är självklart att flexibiliteten skall utökas utifrån det läge som just i dag råder i timplanen. Jag anser att det finns en risk för att balansen mellan de teoretiska och de mer praktisk-estetiska delarna av skolan har rubbats vilket har missgynnat de praktisk-estetiska ämnena, och jag tycker att den andelen av skolans arbete behöver stärkas för att ge en tillräckligt bra helhet.</textBlock>
    <textBlock id="i-a9284209628dee38">Vi skall också komma ihåg att ämnet idrott och hälsa är litet speciellt i den meningen att det är ett av de få ämnen som man över huvud taget inte kan koncentrationsläsa utan som behöver förekomma under varje läsår i skolan på ett sätt som kanske inte är giltigt för andra ämnen.</textBlock>
  </contentBlock>
  <contentBlock page="0" id="i-94cd9726f12fcc33">
    <textBlock id="i-5f5eaa8488e07427">Överläggningen var härmed avslutad.</textBlock>
  </contentBlock>
  <contentBlock page="0" id="i-9a9de8c0e77d7cf1">
    <textBlock id="i-6aac812653b23be2">6 §  Svar på interpellation 1996/97:273 om LP-</textBlock>
    <textBlock id="i-17fee38203ecab91">stiftelsen</textBlock>
  </contentBlock>
  <contentBlock page="0" id="i-ed6d513130028546">
    <textBlock id="i-eced80ab190e8323">Anf.  85  Socialminister MARGOT</textBlock>
    <textBlock id="i-cfe343a4883a8ac3">WALLSTRÖM (s):</textBlock>
    <textBlock id="i-c5e06d1848d60a93">Fru talman! Elver Jonsson har frågat mig vilka omedelbara åtgärder regeringen är beredd att vidta för att rädda en sådan viktig verksamhet som den LP-</textBlock>
    <textBlock id="i-4554941a805596a6">stiftelsen bedriver.</textBlock>
    <textBlock id="i-fcf97b02f7f5160d">LP-stiftelsen gör ett beundransvärt arbete för att hjälpa människor med missbruksproblem. Detta har också socialutskottet uttalat. En orsak till att stiftelsen under de senaste åren fått ekonomiska problem är att efterfrågan på institutionsplaceringar inom missbrukarvården har minskat. Intäkter från vårdavgifter har stadigt minskat. Detta är en situation som all institutionsbunden missbrukarvård har känning av - även de statligt drivna LVM-hem som Statens institutionsstyrelse är huvudman för. Många privata vårdgivare har också tvingats avveckla sin verksamhet. Den förändrade efterfrågan har lett till att vissa strukturförändringar blivit nödvändiga bland såväl de statliga som privata vårdgivarna.</textBlock>
    <textBlock id="i-469a583c4cd8b992">På grund av det akuta konkurshotet är LP-</textBlock>
    <textBlock id="i-43c3256d1aec12fd">stiftelsen beroende av ett omedelbart tillskott om minst 20 miljoner kronor för delbetalningar till obetalda skatter och kreditgivare.</textBlock>
    <textBlock id="i-94e05fb332774dd3">Regeringen beviljade den 13 juni 1995 LP-</textBlock>
    <textBlock id="i-85c289a0b6227f6e">stiftelsen bidrag om totalt 3 ½ miljoner kronor till olika projekt som till viss del anknöt till den ordinarie verksamhet som stiftelsen bedriver. Detta temporära stöd har inte löst stiftelsens mer långsiktiga ekonomiska problem. Regeringen disponerar inga tillgängliga medel för denna typ av problem.</textBlock>
    <textBlock id="i-5b28eb57179ebff3">LP-stiftelsen har i olika skrivelser till regeringen hemställt om statliga medel om ca 20 miljoner kronor för att undgå konkurshotet. Skrivelserna, som handläggs av Finansdepartementet, bereds för närvarande.</textBlock>
    <textBlock id="i-81d99b0ba3e929c7">Regeringen förutsätter dock att LP-stiftelsen tillsammans med berörda fordringsägare i konstruktiv anda i första hand löser situationen genom en uppgörelse.</textBlock>
  </contentBlock>
  <contentBlock page="0" id="i-cf0a4dcc5c10281b">
    <textBlock id="i-6b5047fa16158106">Anf.  86  ELVER JONSSON (fp):</textBlock>
    <textBlock id="i-99974111ddba992d">Fru talman! När jag nu tackar socialministern för svaret kan vi konstatera att jag gör det i en situation med hög arbetslöshet, missbruksproblem, barn som far illa, vuxna som oroar sig för sig själva, för sin nutid och framför allt för sin framtid. Det skall också sägas att många goda insatser görs från de offentliga instanserna, men det finns också goda komplement på enskilt initiativ. Ett sådant värdefullt komplement har</textBlock>
    <textBlock id="i-fe1b3f7af3f16e13">LP-stiftelsen under lång tid varit.</textBlock>
    <textBlock id="i-09498f2191d87c7d">Socialministern delar min uppfattning om att LP-</textBlock>
    <textBlock id="i-8bc8e05a2af04560">stiftelsen gör "ett beundransvärt arbete för att hjälpa människor med missbruksproblem". I det avseendet är vi helt ense. Men när statsrådet gör det till en fråga om enbart lägre efterfrågan och penningproblem är det att hantera frågan alltför ytligt. Att efterfrågan sjunker beror ju inte på att behovet har minskat.</textBlock>
    <textBlock id="i-094efba03bfa9439">Tvärtom är det närmast i växande. Det är i stället de svaga kommunala ekonomierna som gör att man inte köper tjänster utifrån. Därför kan inte frågan reduceras till ett teknisk-ekonomiskt spörsmål. Dessutom finns det anledning för statsmakten att känna ett särskilt ansvar därför att det offentliga samhället inte har känt det ansvaret i en svår situation som lett fram till missbruk och misär. Det finns anledning för oss, både regering och riksdag, att ta ett större ansvar för att bromsa de krafter som enbart vill sko sig på medborgarnas och missbrukarnas bekostnad. Jag tycker att den alltför slappa hanteringen av alkoholpolitiken och andra drogfrågor av stat och kommun kräver både eftertanke och en förändring. I den situationen behövs alla de krafter som är beredda att engagera sig och gå in i en sådan här verksamhet. Man behöver både uppmuntran och samhällets stöd.</textBlock>
    <textBlock id="i-26d4711227fee9b4">Det känns tungt att den som först rusar fram och sätter en sådan här verksamhet på obestånd är staten själv genom att, som i detta fall, driva in oreglerade skatteskulder. Dessutom är det ekonomiskt tveksamt då de lönegarantier som nu skall utlösas kommer, om man inte hittar positiva lösningar, att kosta staten många gånger mer.</textBlock>
    <textBlock id="i-c148f0a4efa3af3a">Nu säger statsrådet att regeringen inte disponerar några tillgängliga medel för den här typen av problem. Jag skall hålla statsrådet räkning för att hon inte nonchalerar problemen som sådana. Men undanflykten att man inte disponerar några medel håller egentligen inte. Vad det handlar om är vilket engagemang staten ägnar och vilken betydelse staten tillmäter en sådan här verksamhet. Exemplen är många då staten gått in för att hjälpa och rädda - ingen skugga över sådana utryckningar. Men mitt påstående är att regeringen inte tillräckligt har prioriterat den här verksamheten, som framgångsrikt bedrivits och som det finns ett skriande behov av ute i samhället.</textBlock>
    <textBlock id="i-e3b6c2b9d8c9d4ff">Den fråga som jag vill rikta till statsrådet är:</textBlock>
    <textBlock id="i-c689b913d5fd9647">Kommer socialministern att engagera sig för att man i beredningen i regeringen och Finansdepartementet ger de sociala motiv som måste vägas in då man går in och bedömer en verksamhet som känns mer angelägen än någonsin tidigare?</textBlock>
  </contentBlock>
  <contentBlock page="0" id="i-659e895257be170f">
    <textBlock id="i-31974cf635de98b9">Anf.  87  ERLING BAGER (fp):</textBlock>
    <textBlock id="i-3a5b2889deeedea9">Fru talman! I likhet med Elver Jonsson efterlyser jag ett större engagemang från Socialdepartementet när det gäller LP-stiftelsen. LP-stiftelsen startade</textBlock>
    <textBlock id="i-3ca6c78bd15b3adf">1959 och kom 1960 i gång med ett omfattande arbete bland alkohol- och narkotikamissbrukare. I dag bedriver stiftelsen ett omfattande arbete för socialt utslagna människor på ca 50 platser i landet. På 45 orter bedriver stiftelsen kontaktverksamhet för missbrukare och hemlösa.</textBlock>
    <textBlock id="i-065031e4f6522343">Fru talman! Det kan tveklöst konstateras att LP-</textBlock>
    <textBlock id="i-d93222bc8a9ffa62">stiftelsens verksamhet i Sverige i flera avseenden är unik. Det finns inte något annat exempel på en ideell social verksamhet av motsvarande omfattning. Även de resultat som uppnåtts i form av rehabiliterade människor står av allt att döma i särklass. Utvärderingar ger vid handen att LP-stiftelsens arbete bland missbrukare har varit mer framgångsrikt än andra vårdalternativ. Därtill är två tredjedelar av de i dag</textBlock>
    <textBlock id="i-3baef2cc0c4e44dd">320 anställda personerna f.d. missbrukare som genom att först ha blivit rehabiliterade sedan fått en plats på arbetsmarknaden. Bara detta är unikt.</textBlock>
    <textBlock id="i-5597ab61780cb57f">Antalet missbrukare är stort i lågkonjunkturens spår, och antalet uteliggare och socialt nedgångna människor ökar. Bristen på pengar i kommunerna har enligt uppgifter lett till att vissa kommuner visar mindre benägenhet att remittera missbrukare till vårdhem. Låt mig peka på en sak. När nu kommunerna inte har råd att sända lika många till LP-stiftelsen har stiftelsen aldrig vägrat att ta emot någon person som vill ha hjälp, även om kommunen inte betalar utan man har sagt att alla är välkomna. Alla som vill ha hjälp av stiftelsen skall stiftelsen ställa upp för trots att ingen betalar. Däri ligger en del av förklaringen till de underskott som uppstått.</textBlock>
    <textBlock id="i-78782339962eb3cb">Under stiftelsens existens har ca 350 miljoner samlats in som frivilliga gåvor. Vid en extra insamling före påsk fick man in ca 6 miljoner för att hjälpa upp stiftelsen. Det har varit olika propåer om att statsmakterna borde ställa upp. Vi har motionerat från fem olika partier om att staten borde gå in mer. Det har gjorts försök till uppvaktningar i socialutskottet.</textBlock>
    <textBlock id="i-beb7d025fcb1684c">Det har försökts att ta ett initiativ i socialutskottet, men det har tyvärr röstats ned. Under föregående år har samtal förts med både Göran Persson och Erik</textBlock>
    <textBlock id="i-dc6e9e8750ab2840">Åsbrink. Det är beklagligt att vi från statens och regeringens sida inte har kunnat visa mer uppskattning för verksamheten.</textBlock>
    <textBlock id="i-a7a68976c745680a">LP-stiftelsens framgångar får nu vara förebild i omvärlden. I Ungern, Bulgarien, Rumänien, Portugal,</textBlock>
    <textBlock id="i-ad175e6b44640d82">Estland, Finland och Norge har man tagit efter och jobbar efter det sätt som LP-stiftelsen har lyckats så fint med. I Norge går staten in med 20 miljoner i år.</textBlock>
    <textBlock id="i-b1246225fc0b5c4f">Man har under de senaste tio åren gått in med ungefär</textBlock>
    <textBlock id="i-4003b9a07411febe">80 miljoner från statsbudgeten i Norge. Jag skulle önska att Socialdepartementet och statsrådet åkte till</textBlock>
    <textBlock id="i-204cf107631d9661">Oslo och besökte både LP-stiftelsens motsvarighet och social- och finansdepartementen och såg hur de arbetar för att backa upp ett så här stort och värdefullt arbete.</textBlock>
    <textBlock id="i-cacb8dcdd66ca6a5">Jag vill i likhet med Elver Jonsson efterlysa större engagemang från socialministern.</textBlock>
  </contentBlock>
  <contentBlock page="0" id="i-75b5bfad5dfbda8a">
    <textBlock id="i-e73f697500d3b483">Anf.  88  MARIANNE</textBlock>
    <textBlock id="i-4871f26954677cf2">SAMUELSSON (mp):</textBlock>
    <textBlock id="i-8bf38f8f69d23a70">Fru talman! För några år sedan talades det mycket om de glömda barnen. Det var barn till alkoholiserade föräldrar som inte fick den uppmärksamhet och det stöd som de behövde därför att de inte hade föräldrar som klarade av situationen.</textBlock>
    <textBlock id="i-861b76512c2fdd1a">I dag borde vi mer tala om de glömda människorna. Av socialministerns svar kan vi tydligt notera att vad som hänt är att vi glömt bort människor som sitter fast i ett alkohol- eller drogmissbruk. Svaret är nämligen att efterfrågan på platser har minskat. Det skulle i sin tur vara anledningen till att regeringen tycker att skatteskulden kanske är viktigare för staten än den verksamhet som bedrivs för de människor som skulle behöva stöd och hjälp i ett rehabiliteringshem. Det är inte så att antalet missbrukare har minskat, utan de har blivit mer och mer glömda. Av ekonomiska skäl prioriteras inte den gruppen därför att den gruppen inte orkar slåss för sina rättigheter och möjligheter och snarare går djupare ned i ett missbruk. I kommun efter kommun har man faktiskt minskat på missbrukssidan därför att man tyckt att man inte har råd med det när man måste spara och missbrukargruppen kanske är tystare än andra.</textBlock>
    <textBlock id="i-945d958c18a90c8c">Jag tycker att socialministerns svar också visar att man från regeringens sida tycker att den här gruppen kan man fortsätta att spara på. Det är vad man reellt gör när man tvingar LP-stiftelsen att lägga ned sin verksamhet eller gå i konkurs.</textBlock>
    <textBlock id="i-f3f5e1720371dfb5">Jag skulle önska att vi hade fått se ett mera engagerat svar från socialministern i sakfrågan. På många områden jobbas det intensivt med att försöka minska drogmissbruk osv. Här finns en verksamhet som trots allt har fungerat och gett människor nytt hopp och nya möjligheter.</textBlock>
    <textBlock id="i-2fbf87e9283d4011">I svaret sägs att det inte finns några tillgängliga medel för denna typ av problem. Detta är ganska tragiskt att behöva läsa. Det finns bankakuter, fallskärmar och ökat partistöd. På en mängd områden finns det faktiskt pengar som kan plockas fram när det uppstår problem. Fortfarande finns det ett företagarstöd som enligt företagarna själva egentligen inte skulle behövas därför att företagen går så bra. Det finns ingen anledning till att de skall ha stöd från staten, men det tas ändå tacksamt emot eftersom det tillför ytterligare vinster.</textBlock>
    <textBlock id="i-a3bae9c9e01cc08d">Jag vill ställa en fråga och få ett svar med anledning av interpellationen. Hur har regeringen beräknat de kostnader som konkursen kommer att förorsaka samhället? Förmodligen kommer det inte in några skattemedel efter konkursen. Förmodligen ökar antalet arbetslösa. Förmodligen ökar kostnaderna för de missbrukare som inte får plats inom denna verksamhet. Jag skulle gärna vilja ha ett svar på frågan hur socialministern och regeringen beräknar samhällskostnaderna för denna verksamhets konkurs.</textBlock>
  </contentBlock>
  <contentBlock page="0" id="i-0462eb8682d7bc9a">
    <textBlock id="i-eb5df1bd108e7b1d">Anf.  89  Socialminister MARGOT</textBlock>
    <textBlock id="i-367e99ef4c0e3f05">WALLSTRÖM (s):</textBlock>
    <textBlock id="i-eb27a9f67e46f5de">Fru talman! Vi diskuterar egentligen två frågor här.</textBlock>
    <textBlock id="i-3cb5e632e7bc5614">För det första diskuterar vi det övergripande som handlar om missbrukarvården, hur den skall organiseras, hur vi skall ha det med institutionsvård och hur kommunerna skall kunna sköta den här uppgiften i framtiden. Det är mycket viktiga frågor att diskutera, och det kommer vi att få göra under en tid framöver.</textBlock>
    <textBlock id="i-224c4c06cefc9563">Jag har också anmält att jag är intresserad av att snabbt skaffa mig en överblick över hur det ser ut med institutionsvården och missbrukarvården.</textBlock>
    <textBlock id="i-3687c1830f66f99a">Detta är inte den första och enda institution som har problem i dag. Efterfrågan på institutionsvård har minskat, och det beror på flera saker. Det beror framför allt på att kommunerna har en så pressad ekonomisk situation och också på att man letar alternativ.</textBlock>
    <textBlock id="i-ea48b189bccfa237">Man har inte alltid varit helt nöjd med resultaten av institutionsvården. Man söker alternativ som kan vara både billigare och effektivare. Här är det viktigt att vi skaffar oss en god överblick, så att vi inte ställer till med problem för framtiden och så att missbrukarna inte hamnar i kläm på ett oacceptabelt sätt.</textBlock>
    <textBlock id="i-c1a58522925da479">För det andra handlar det om LP-stiftelsen. Innan vi tar i så väldigt som Marianne Samuelsson gör vill jag säga att enligt LP-stiftelsen själv har man och har haft en för stor kostym. Man har införskaffat två stora anläggningar på sistone som man inte kan fylla. Det är för många anställda och man har tagit emot många som man inte har fått några pengar för. Detta går inte att klara.</textBlock>
    <textBlock id="i-c85a54a25bcca88e">Vad det nu handlar om är att staten skulle gå in och betala obetalda skatteskulder. Vare sig det statliga bolaget Venantius eller Skattemyndigheten har varit ovilliga. De har in i det sista varit med i rekonstruktionsdiskussionen. Enligt uppgift har ju Venantius efterskänkt hela skulden. Däremot ville man att det skulle hända någonting för att det skulle gå att komma fram till en uppgörelse. Att påstå att Venantius inte skulle vara villigt att diskutera är såvitt jag har förstått oriktiga uppgifter. Alla parter vill ju helst ha en uppgörelse och en rekonstruktion. LP-stiftelsens egna företrädare säger att också de förstår att det är viktigt att anpassa verksamheten till en ny verklighet.</textBlock>
    <textBlock id="i-29eba15aba905905">Frågan är hur vi skall göra med andra institutioner och hem som finns för missbrukarvård. Skall vi göra ett statligt åtagande även där? Vi skall komma ihåg att</textBlock>
    <textBlock id="i-a52012132595199c">LP-stiftelsen har under både 80-talet och 90-talet med jämna mellanrum uppvaktat regeringen för att få stöd när man har varit i kris. Nu försöker man att sälja en eller ett par fastigheter för att kunna få en bättre ordning på sina finanser. Det är ju ett ansvar som man har också som arbetsgivare, att se till att man kan finansiera verksamheten. Eller menar Marianne Samuelsson att vi skall gå in och ta det ansvaret? I så fall kommer man kanske tillbaka redan nästa år och ber om mer pengar för att täcka eventuella underskott.</textBlock>
    <textBlock id="i-8da38886cf847809">Samtidigt är vi alla fyra debattörer helt ense om att</textBlock>
    <textBlock id="i-fa1047a21ab2cbe0">LP-stiftelsen bedriver en fin verksamhet. Men man måste se till att man har en långsiktig och hållbar finansiering. Det gör också att det blir tryggt för dem som kommer dit och skall vårdas där och för de anställda. Det är viktigt. Under 80-talet och 90-talet har man också fått stöd av socialdemokratiska regeringar, dock icke av Bengt Westerberg som också blev uppvaktad. Även om det har varit mera av projektkaraktär har man fått stöd tidigare, och det har inte hjälpt.</textBlock>
    <textBlock id="i-abfc5376b0e5c424">Låt oss fortfarande hoppas att det här kan bli en rekonstruktion. Förhandlingarna är ju inte avslutade.</textBlock>
  </contentBlock>
  <contentBlock page="0" id="i-0461d5e8a16411d7">
    <textBlock id="i-874951191b74b31d">Anf.  90  ELVER JONSSON (fp):</textBlock>
    <textBlock id="i-00e033ee716bc051">Fru talman! Jag uppskattar socialministerns nyanserade ton och att hon slår fast att vi är överens om en grundinställning. Det inger förhoppningar om att det hela ändå skall komma till ett lyckosamt slut. Frågan är inte helt enkel. Den har flera dimensioner. Statsrådet sade att det egentligen handlar om två frågor.</textBlock>
    <textBlock id="i-196079ce824214f8">Ändå hänger de väldigt mycket ihop.</textBlock>
    <textBlock id="i-57c9c845a9810449">Jag vill återigen upprepa att det som känns angeläget och det som vi vill göra, det gör vi. Vad det i hög grad handlar om är om det finns ett engagemang från Socialdepartement som är så starkt att det ger resultat också i Finansdepartementet. Jag vill påstå att känslorna för dessa insatser kanske inte är lika starka där, eftersom man inte har den referensramen och den erfarenheten som socialministern har. Därför är det viktigt att just statsrådet följer den här frågan.</textBlock>
    <textBlock id="i-652bbc5fbb3e0ed8">Vare sig riksdagen eller regeringen kan med gott samvete skjuta den här frågan ifrån sig med hänvisning till enbart den finansiella och fiskala situationen.</textBlock>
    <textBlock id="i-757ec9d42ddc372c">Jag tror att man behöver göra en gradskillnad när det gäller insatser. Här handlar det om att rädda viktiga mänskliga värden. Jag tycker mig se att det alltför ofta är människor på det som vi kallar för samhällets botten som raskast råkar illa ut. De röststarka har företrädare och förespråkare. När vi alla av och till ger vårt verbala stöd innebär det också en praktisk förpliktelse.</textBlock>
    <textBlock id="i-1a9070a170d09028">Jag var tillsammans med förre statsministern Ingvar Carlsson och höll uppmuntrande hyllningstal vid ett jubileumsarrangemang som berörde LP-stiftelsen.</textBlock>
    <textBlock id="i-097918edf2dd3edf">Ingvar Carlsson talade engagerat om behovet av sådan verksamhet som LP-stiftelsen står för, och det instämde jag i. Min slutsats blev att vi som politiker inte får begränsa oss till högstämda hyllningstal och sedan oengagerat bli tysta. Det är därför som jag har tagit till orda i den här debatten. Här gäller det människovärden som måste räddas.</textBlock>
    <textBlock id="i-bd3cdd0297251d6d">Sedan sade statsrådet att man nu söker alternativ och försöker att - som det uttrycktes - anpassa kostymen. Det är nog viktigt att göra det. Jag har tidigare hört inlägg från socialministern om att man eftersträvar en långsiktig lösning, och det är också väsentligt.</textBlock>
    <textBlock id="i-2f9e3004ca528998">Men det är en sak som vi ändå måste hålla i minne när det talas om att det har utbetalats projektpengar under åren etc.: Det är i förhållande till verksamheten oerhört små belopp i jämförelse med hur vi stöder andra verksamheter. Ingen skugga över andra aktiviteter, men jag tror att vi behöver en bättre proportionalitet när det gäller vad vi kan få ut av ett sådant här arbete.</textBlock>
    <textBlock id="i-45c1af06ff83d325">Därför är det så angeläget att det leder till en lycklig lösning.</textBlock>
  </contentBlock>
  <contentBlock page="0" id="i-c2c0bd8916f4ccdb">
    <textBlock id="i-97b342f0a9b87d8b">Anf.  91  ERLING BAGER (fp):</textBlock>
    <textBlock id="i-198f6d58997fab4d">Fru talman! Allra först: LP-stiftelsen har minskat sin verksamhetsvolym och man har minskat sin personal och gjort försök till anpassning. I förhållande till andra organisationer typ länkrörelsen har statsmakterna genom åren gett mindre bidrag till LP-</textBlock>
    <textBlock id="i-23e9108d8e56778b">stiftelsen än till länkrörelsen. Jag har ingenting emot att länkrörelsen har fått större bidrag, men med tanke på det arbete som LP-stiftelsen har bedrivit och det resultat som har uppnåtts borde man från staten ha kunnat ställa upp mer.</textBlock>
    <textBlock id="i-1ac3a2c87f76608e">När det gäller tidigare socialministrar har Gertrud</textBlock>
    <textBlock id="i-0fae2530f5a80658">Sigurdsen och Karin Söder gjort stora insatser för att hjälpa LP-stiftelsen, inte minst när Hällnäshemmet kunde förvärvas och när man startade den verksamheten som har varit oerhört framgångsrik.</textBlock>
    <textBlock id="i-92a8b8bc87f04557">Det är viktigt att man nu ser till att så mycket som möjligt av LP-stiftelsens värdefulla arbete och sätt att hjälpa människor kan fortsätta, men då måste också staten ta sitt ansvar. Då är det viktigt att regeringen och socialministern tar initiativ för att försöka se till att detta arbete kan backas upp av regeringen. Titta gärna återigen på hur man i Norge uppskattar arbetet och direkt från statsbudgeten går in och stöder arbetet, därför att man har konstaterat att det hjälper så många utslagna människor att bli rehabiliterade och att man på det sättet minskar de totala kostnaderna för nationen.</textBlock>
  </contentBlock>
  <contentBlock page="0" id="i-cf4e406081c9b305">
    <textBlock id="i-d6c669cdcb876419">Anf.  92  MARIANNE</textBlock>
    <textBlock id="i-b74a54e6b306746a">SAMUELSSON (mp):</textBlock>
    <textBlock id="i-e0fb069bc043c549">Fru talman! Socialministern tyckte tydligen att min ton var i högsta laget. Men i sak bemötte hon det jag sade inte utifrån att det skulle vara fel utan snarare utifrån att det var rätt, nämligen att regeringen nu måste se över vad som händer med missbrukarna så att de inte hamnar i kläm. Det var precis det jag påpekade, nämligen att det är den grupp som i dag har hamnat i kläm, bl.a. i de kommunala besparingarna, vilket i sin tur förorsakar att de här hemmen har svårare att få sin ekonomi att gå runt. Men det är inte så att missbrukarna inte skulle behöva plats på de här hemmen.</textBlock>
    <textBlock id="i-dbf8788a7bc4a953">Just gruppen missbrukare har i dag ingen röst. De orkar inte själva slåss, utan de tar hellre till flaskan eller sina droger. Jag tycker att det är vår skyldighet att ta till höga toner för deras skull, därför att de är också människor och behövs i samhället, och de behöver få en chans att komma tillbaka.</textBlock>
    <textBlock id="i-bd5e7f231feab847">Jag fick tyvärr inte något som helst svar på frågan vad som skulle hända om rekonstruktionen inte fungerar som socialministern önskar, utan det blir så att den här verksamheten slås ut, och vad det skulle innebära i kostnader för samhället.</textBlock>
    <textBlock id="i-e1da4466d4ce22e6">Det finns också den aspekten att den här verksamheten har visat solidaritet i så stor utsträckning att man har tagit emot missbrukare utan att kunna få pengar för dem via kommuner eller staten. Jag tycker då att samhället har ett ansvar för de människor som behöver den här rehabiliteringen.</textBlock>
    <textBlock id="i-3a55b6e2de667138">Jag tycker inte att det här svaret är tillräckligt, men jag hoppas verkligen att socialministern följer upp och jobbar vidare med frågan, utifrån att den här gruppens situation verkligen behöver beaktas i dag.</textBlock>
    <textBlock id="i-63f24b917b88eaf2">Vi möter tyvärr fler och fler ute på gatan som borde få vara på rehabiliteringshem.</textBlock>
  </contentBlock>
  <contentBlock page="0" id="i-96647919cfb504d3">
    <textBlock id="i-85ca6ac9537a0afe">Anf.  93  Socialminister MARGOT</textBlock>
    <textBlock id="i-8934f23c93f85236">WALLSTRÖM (s):</textBlock>
    <textBlock id="i-a25e07b9f2db921f">Fru talman! Jag utgår från att vårt gemensamma engagemang ligger i att se till att vi har en bra missbrukarvård. Jag hoppas och utgår från att man lokalt fortfarande försöker få en uppgörelse. Det allra bästa vore att man kom överens med sina fordringsägare om hur man skall ha det och att man fick till stånd en uppgörelse som innebär att man kan gå vidare och krympa kostymen något och anpassa sig efter nya förhållanden.</textBlock>
    <textBlock id="i-cd8bbd0cb791cc1d">Jag vet inte var Marianne Samuelsson menar att vi skall ta de här pengarna. Vi har inga sådana lösa pengar. Dessutom kommer naturligtvis andra vårdhem och institutioner att säga att det är djupt orättvist:</textBlock>
    <textBlock id="i-7dc58be700819a2a">Varför skall ni betala för dem men inte för oss? Det finns ju de som redan har fått lägga ned sin verksamhet. Skall staten ta på sig det ansvaret?</textBlock>
    <textBlock id="i-c6ed9d0b9187e62f">Det är klart att det också är ett värde att det här är en verksamhet som är profilerad och som i hög grad bygger på frivillighet. Frågan är då hur mycket staten skall gå in och ta ansvar för. Hittills har man gjort det.</textBlock>
    <textBlock id="i-6ea7f77c9a2585b3">Det är unikt att LP-stiftelsen, bland många andra som skulle ha kunnat söka stöd, trots allt har fått det genom åren, även om det har varit små pengar. Men hur mycket skall de få innan det blir en statlig verksamhet igen?</textBlock>
    <textBlock id="i-fc85b4aecf4b43ec">Det är också deras egen bedömning att de behöver krympa kostymen något och anpassa sig. De kanske har köpt för stora anläggningar, som de nu har svårt att klara ekonomiskt, också med tanke på att kommunerna inte kan ha missbrukarvården på samma sätt.</textBlock>
    <textBlock id="i-8c4c1a7eaf45970a">De försöker också hitta andra modeller, med mer öppenvård osv.</textBlock>
    <textBlock id="i-a09120ee307cf395">Jag tror ändå att vi fortfarande kan hoppas på att man lokalt skall kunna komma till en uppgörelse, men vårt gemensamma intresse är ju att se till att missbrukarna får hjälp och stöd. Jag vet inte om det här är det rätta sättet, att vi skall säga att vi nu går in och betalar skatteskulderna. Då är det möjligt att man kommer tillbaka igen nästa år och har bekymmer. Det viktiga är ju att man lokalt anpassar sig.</textBlock>
    <textBlock id="i-4c09cf97c3c9743e">Vi har ännu, som jag ser det, en möjlighet. Innan vi vet vart det här tar vägen är jag inte heller beredd att spekulera eller gissa vilka följderna kan bli. Jag är övertygad om att LP-stiftelsen vill fortsätta sin verksamhet framöver och också kommer att kunna göra det på olika sätt. Här finns både många frivilliga insatser och en vilja att fortsätta den här viktiga verksamheten. De kommer att göra det, men kanske ha den i något mindre skala.</textBlock>
  </contentBlock>
  <contentBlock page="0" id="i-b2d8acf714238f96">
    <textBlock id="i-62ff44a4982d2b19">Anf.  94  ELVER JONSSON (fp):</textBlock>
    <textBlock id="i-eebf83b86cce715d">Fru talman! Jag är tacksam för deklarationerna från socialministern, dels att hon slår fast att det är viktigt med en bra missbrukarvård, dels hennes klara bekännelse till det ideella arbetets betydelse. Jag hoppas också att den uppgörelsen skall kunna leda till ett gott resultat.</textBlock>
    <textBlock id="i-c2e980e209421dba">På en punkt är jag inte helt överens med socialministern, och det är att staten skulle ha gjort tillräckligt, som jag uppfattade statsrådet. Jag tycker att staten skulle sätta fram fötterna och ta ett tag till.</textBlock>
    <textBlock id="i-c01353558fc3eb31">I interpellationssvarets avslutning står det att LP-</textBlock>
    <textBlock id="i-84c167ddb3e1b619">stiftelsen med berörda fordringsägare i konstruktiv anda skulle lösa det här. Vi får sätta våra förhoppningar till det. Jag tror att det finns en sådan konstruktiv anda. Möjligen har jag tvivlat på hur stark den har varit i regeringen, enkannerligen Finansdepartementet, men jag ser socialministern som en garant för en god lösning, som säkrar fortsättningen på ett angeläget människovårdande arbete. Det känns förpliktande för mig som parlamentariker att skicka med det som en uppmaning till regeringen.</textBlock>
    <textBlock id="i-bdb301948dd4fa06">Sedan skall jag säga till socialministern att vi uppskattar att hon så energiskt jobbar också med det förebyggande, därför att det hänger ihop. Om vi skall minska behovet av missbrukarvård behövs det insatser i det förebyggande arbetet. Det är därför som jag sätter hopp till att socialministern nu följer frågan. Jag tror att den högste ansvarige för landets sociala välbefinnande har helt andra möjligheter att göra en korrekt och schyst bedömning av behovet. På den punkten sätter jag större tillit till socialministern och hennes departement, att de har större insikt, än till dem som mera ensidigt ägnar sig åt finansiella och mer krassa verksamheter.</textBlock>
  </contentBlock>
  <contentBlock page="0" id="i-dbd562114532d480">
    <textBlock id="i-500ce5942191e1fa">Överläggningen var härmed avslutad.</textBlock>
  </contentBlock>
  <contentBlock page="0" id="i-3eb55809c949ceae">
    <textBlock id="i-197a6aade19416f0">7 §  Svar på interpellation 1996/97:217 om citytunnel i Malmö</textBlock>
  </contentBlock>
  <contentBlock page="0" id="i-6573859150a4bfb1">
    <textBlock id="i-4ae73a042a5d5602">Anf.  95  Kommunikationsminister INES</textBlock>
    <textBlock id="i-4fa59597161f836e">UUSMANN (s):</textBlock>
    <textBlock id="i-35088d4ce0d7e520">Fru talman! Kerstin Warnerbring har frågat mig vilka kostnader som kan åsamkas statskassan om</textBlock>
    <textBlock id="i-6fbcd6f7543f42b2">Citytunneln genomförs på föreslaget sätt och om det svenska brobolaget, SVEDAB, ej klarar de ekonomiska åtagandena.</textBlock>
    <textBlock id="i-93af2b6766541bb5">Bakgrunden till frågan är ett förslag till avtal som har tagits fram mellan staten och företrädare för Malmöregionen om hur citytunnelprojektet kan finansieras och byggas.</textBlock>
    <textBlock id="i-212a2579f6c50926">Citytunnelprojektet i sin helhet består av en järnvägstunnel som avses gå mellan centralstationen i</textBlock>
    <textBlock id="i-a29e138660e97083">Malmö via två nya stationer i staden till Öresundsförbindelsen. Dessutom ingår i projektet att bygga förbindelsespår från tunneldelen till Trelleborgs- och</textBlock>
    <textBlock id="i-74197fa842d26fe9">Ystadsbanorna.</textBlock>
    <textBlock id="i-8fafc6c671d7daaa">Avtalet har tagits fram på regeringens initiativ efter en avsiktsförklaring som slöts i oktober 1996. Det är regeringens avsikt att senare under maj återkomma till riksdagen med de delar av finansieringslösningen som kräver riksdagens bemyndigande.</textBlock>
    <textBlock id="i-3f1b119c9e0224ba">Avtalet om finansiering och genomförande av citytunnelprojektet är uppbyggt så att de parter som kan dra nytta av projektet också finansierar, bygger och har driftsansvar för de delar som ger nyttan. Denna utgångspunkt har varit framgångsrik eftersom projektet ger olika mervärden, för den nationella godstågstrafiken, för kollektivtrafiken över sundet och för den regionala kollektivtrafiken.</textBlock>
    <textBlock id="i-a66755b9baaee077">Det är mot denna bakgrund regionen, dvs. Malmö kommun och Kommunalförbundet för Malmöhus läns kollektivtrafik, själv har tagit på sig att ansvara för byggnationen av de två nya stationerna och förbindelsespåren från Citytunneln mot Ystads- och Trelleborgsbanorna, till en kostnad på 1 miljard kronor.</textBlock>
    <textBlock id="i-019e3f3c95986685">SJ har i gengäld tagit ansvar för ombyggnaden av</textBlock>
    <textBlock id="i-9607683d476bf84f">Malmö central, vilket beräknas kosta 150 miljoner kronor.</textBlock>
    <textBlock id="i-fed2ba2f441a94b5">En del i citytunnelprojektet som regeringen anser att staten via Banverket direkt bör ansvara för är spåranläggningarna, exklusive förbindelsespåren till</textBlock>
    <textBlock id="i-380a989541e18566">Ystad och Trelleborg. Kostnaden för investeringarna i denna del är beräknad till 1,3 miljarder kronor och finansieras med ordinarie anslagsmedel.</textBlock>
    <textBlock id="i-5935071738dc8b6d">Själva tunneldelen, inklusive annat undermarksbyggande, utgör cirka hälften av kostnaden för citytunnelprojektet. Finansieringen av tunneldelen delas i det föreslagna avtalet mellan Banverket, dvs. staten, och de regionala parterna så att Banverket svarar för</textBlock>
    <textBlock id="i-1fd68afbabf6feea">44,2 % eller ca 1,1 miljarder kronor och regionen för resten. I den beräknade kostnaden ingår visst påslag för eventuella oförutsedda händelser.</textBlock>
    <textBlock id="i-b93f3ffc7415934b">Om jag får summera statens eller Banverkets åtagande i citytunnelprojektet blir det således 1,3 miljarder kronor för spåranläggningar och 1,1 miljarder kronor för bygget av tunneln, dvs. totalt 2,4 miljarder kronor. Den kostnad som regeringen anser att staten bör ta på sig i projektet bör jämföras med Banverkets investeringsram för stomjärnvägar de kommande tio åren som är 36 miljarder kronor. Jag anser således att</textBlock>
    <textBlock id="i-2e04ba5c9b3e1a52">Banverkets risk är rimlig.</textBlock>
    <textBlock id="i-82a8978b338b6ac0">Hur kommer då SVEDAB in i frågeställningen?</textBlock>
    <textBlock id="i-9b48cc9b40654305">SVEDAB är hälftenägare av Öresundskonsortiet och skall bygga de svenska anslutningarna för en del av de medel som flyter in genom trafikavgifterna på kusttill-kust-förbindelsen. Det finns i dag förutsättningar för att detta intäktsflöde skall räcka till mer än de anläggningar som planerades då avtalet med Danmark tecknades. Närmare redovisning i frågan kommer att framgå av regeringens proposition. Det är naturligtvis riksdagen som avgör hur dessa intäkter skall disponeras och om en del av dem skall användas till Citytunneln.</textBlock>
    <textBlock id="i-6486475cb88fa5b0">Regeringen anser att upp till drygt 1,7 miljarder kronor av ett sådant framtida intäktsflöde från Öresundsförbindelsen bör användas till att subventionera tunneldelen i citytunnelprojektet. Kommer inte Öresundsförbindelsen att ge detta överskott är betalningansvaret statens och de regionala parternas, enligt vad jag tidigare anfört.</textBlock>
    <textBlock id="i-a56ff3079d82213d">I det föreslagna avtalet förutsätts att ett lån tas upp på drygt 1,7 miljarder kronor för att förskottera det förväntade överskottet från SVEDAB. Banverket och de regionala parterna står som låntagare. SVEDAB:s roll är att förmedla lånet och skriva ned det med ett belopp motsvarande eventuellt överskott av intäktsflödet från broavgifterna. I den mån sådant överskott inte uppkommer skall låntagarna själva amortera lånet. Den statliga andelen av lånet är satt till 580</textBlock>
    <textBlock id="i-519856bd1235c28a">miljoner kronor.</textBlock>
    <textBlock id="i-55f682b92c28cb44">Genom denna konstruktion kan, i bästa fall, statens anslagsbelastning för citytunnelprojektet bli 580</textBlock>
    <textBlock id="i-520cc2d7c5b5a07e">miljoner kronor lägre än vad som redovisats ovan och stanna vid ca 1,8 miljarder.</textBlock>
    <textBlock id="i-fa3cad3b3803de64">För att det lån som SVEDAB tar skall få en rimlig ränta är det lämpligt att staten gör ett garantiåtagande.</textBlock>
    <textBlock id="i-d09dad925b279a26">Så är finansieringen av Öresundsbroprojektet också uppbyggd.</textBlock>
    <textBlock id="i-64d268927c359d4b">Kerstin Warnerbring frågar vad som händer staten om SVEDAB inte klarar de ekonomiska åtagandena enligt det föreslagna avtalet, dvs. om bolaget inte ger något överskott. Statens anslagsbelastning för citytunnelprojektet kommer, som jag redovisat, i detta fall att på sikt öka med 580 miljoner kronor till 2,4 miljarder kronor. Därutöver tillkommer en kapitalkostnad.</textBlock>
    <textBlock id="i-e30fba1da86e09f7">Något garantiåtagande från staten kommer inte att utlösas.</textBlock>
  </contentBlock>
  <contentBlock page="0" id="i-fed0a43e7ec0110b">
    <textBlock id="i-6fa325545ec77c11">Anf.  96  KERSTIN WARNERBRING (c):</textBlock>
    <textBlock id="i-201655d81619bd03">Fru talman! Jag tackar kommunikationsministern för svaret.</textBlock>
    <textBlock id="i-7670cd4eda800fa7">Det tycks mig dock som om kommunikationsministern tar litet lätt på frågan om statens finansiering av Citytunneln. Även 2,4 av Banverkets 36 miljarder är väldigt stora pengar som tas från andra angelägna investeringar, främst det yttre godsspåret som hade kunnat göra livet drägligare för 15 000 människor i</textBlock>
    <textBlock id="i-93b4b4aa4276d651">Malmö. Nu satsas de i stället på ett högriskprojekt som många är mycket tveksamma till.</textBlock>
    <textBlock id="i-1c8e4792710347b7">Citytunneln påstås vara en nödvändig del i broprojektet, men har ju lagts till i efterhand. Bara detta borde ju vara helt oacceptabelt. Med salamimetoden har man fattat ett beslut i taget och på så sätt genomdrivit en trafiklösning som är allt annat än miljövänlig och kostnadseffektiv. Dessutom ger den, trots enorma kostnader, inte en tillfredsställande trafiklösning i en av Sveriges mest miljöbelastade regioner.</textBlock>
    <textBlock id="i-a7ae7b1139728190">I den spårvagnsutredning som gjordes i Malmö för några år sedan slogs fast att en citytunnel bara skulle få perifer betydelse för persontransporterna i Malmö.</textBlock>
    <textBlock id="i-63c6bfbc3ef3483b">Kostnaden för tunneln låser för lång tid framåt upp både regionens och statens pengar till infrastruktursatsningar som så väl behövs för att lösa trafikkaoset i Malmöregionen på ett långsiktigt, hållbart och miljövänligt sätt.</textBlock>
    <textBlock id="i-21b1aab4d7584887">Det finns ju också flera instanser som har ifrågasatt Citytunnelns samhällsekonomiska nytta. Redan i</textBlock>
    <textBlock id="i-815b3d93a741d1fd">Bengt Dennis första utredning slogs fast att tunneln inte går att bygga på egna meriter. I KOMKOM:s förslag på tillkommande satsningar i stomjärnvägsnätet föreslås för Skånes del godsåtgärder för 1,7 miljarder. KOMKOM tillägger: Tillräcklig lönsamhet har inte kunnat beräknas för Citytunneln i Malmö, som därför inte ingår i förslaget.</textBlock>
    <textBlock id="i-b8def21132026c4f">Banverkets avgående generaldirektör liksom också Banverkets experter betecknar tunnelprojektet som osäkert, äventyrligt och kostsamt. SVEDAB:s VD har gått till skarp attack mot, vad han kallar, de önskedrömmar som har styrt planeringen av tunnelprojektet, som han betecknar som ett högriskprojekt byggtekniskt, finansiellt och trafikmässigt.</textBlock>
    <textBlock id="i-2b733d42f757d508">Det är förvånansvärt att kommunikationsministern inte har tagit några intryck av all den kritik som finns, framför allt när det gäller kostnad och finansiering.</textBlock>
    <textBlock id="i-c09d7856743e2b38">Jag måste nu få fråga kommunikationsministern: Hur kan hon så tvärsäkert påstå, med den finansieringslösning som man nu valt, att något garantiåtagande från staten inte kommer att utlösas? Om det är så tvärsäkert, varför behövs över huvud taget statens garantiåtagande? Då kan vi kanske ha i minnet att det i såväl Veckans Affärer som i en radiointervju med diverse representanter från Malmö och med den kommunikationsminister som skrev under broavtalet med Malmö har framkommit att om Citytunneln hade funnits med när broprojektet presenterades i början, hade aldrig broprojektet blivit godkänt i riksdagen.</textBlock>
  </contentBlock>
  <contentBlock page="0" id="i-98609a543a000fc8">
    <textBlock id="i-557fd243eb5b5505">Anf.  97  Kommunikationsminister INES</textBlock>
    <textBlock id="i-c0fe28a6c34460ab">UUSMANN (s):</textBlock>
    <textBlock id="i-085a589c361d71a6">Fru talman! Jag kan dela Kerstin Warnerbrings uppfattning att salamimetoden kanske inte är den bästa. Det hade naturligtvis varit bättre om man hade tagit helhetsgreppet från början, därför att det finns oerhört starka skäl till att Citytunneln skall byggas och att den skall komma till så fort som möjligt efter</textBlock>
    <textBlock id="i-d76afa2a217c41ec">Öresundsbron.</textBlock>
    <textBlock id="i-237752e75ca9accc">Först och främst ökar Citytunneln de positiva effekter som bron faktiskt har genom att den också stärker den spårbundna kollektivtrafiken. Det betyder att spårtrafiken ökar i konkurrenskraft i förhållande till biltrafiken. Det är ett skäl.</textBlock>
    <textBlock id="i-b7fcc0e2f36627e6">Det andra skälet är att Citytunneln avlastar Kontinentalbanan, vilket gör att det blir bättre miljö men också betydligt förbättrade förutsättningar för den internationella godstrafiken på tåg via Trelleborg.</textBlock>
    <textBlock id="i-3ccf77dc87248a75">Det tredje skälet är att Citytunneln stärker kollektivtrafiken i hela Skåne, främst genom att Malmö inte längre blir en ändhållplats.</textBlock>
    <textBlock id="i-addcb8c81ebacb7e">Sammantaget gör dessa tre skäl att Citytunneln blir det bästa alternativet.</textBlock>
    <textBlock id="i-704bc56665ddc4bd">Sedan kan man säga att man i stället kunde ha valt att bygga ett spår runt Malmö. Det har nu i efterhand diskuterats anledningen till att vi inte bestämde oss för det. Låt mig då förklara varför jag tycker att det är ett sämre alternativ. Ett sådant spår skulle nämligen inte ge några regionala mervärden till kollektivtrafiken. Det skulle inte gynna hela Skåneregionen. Det skulle heller inte gynna persontågtrafiken över sundet, vilket är oerhört viktigt eftersom vi vill att hela regionen Skåne-Sjelland skall bli en gemensam arbetsmarknad. Då är det viktigt att kunna pendla med tåg och att inte vara tvungen att köra bil. Vidare skulle det innebära att man tvingades att göra ganska stora investeringar i Malmö godsbangård. Dessutom skulle det innebära en riksbangård syd, var den nu skulle ligga någonstans, som inte minst skulle vara nödvändig för att inte Burlövs kommun skulle få sin miljö förstörd. En sådan godsbangård skulle inte innebära några regionala mervärden, utan den skulle till alla delar belasta statsbudgeten. Så i dagsläget är detta ett betydligt sämre alternativ än att bygga Citytunneln.</textBlock>
    <textBlock id="i-87d29682a2618f88">Så frågar slutligen Kerstin Warnerbring varför staten skall lämna garantier om jag nu är så säker på att det är ett bra projekt. Det är alltid bra med statliga garantier, därför att de betyder att man kan låna till billigare ränta. Man kan också öka riskvilligheten, eftersom det är ett samhällsnyttigt projekt. Det är de generella skäl som vi har när vi lägger ut statliga garantier på samhällsnyttiga projekt. Det är ingenting konstigt. Det blir billigare att låna. Det trodde jag att vi hade en gemensam uppfattning om.</textBlock>
  </contentBlock>
  <contentBlock page="0" id="i-4b24004ee4055e7d">
    <textBlock id="i-87d87b723b0547b7">Anf.  98  KERSTIN WARNERBRING (c):</textBlock>
    <textBlock id="i-b1f13da95ef7659f">Fru talman! Vi har nu hört ett flertal olika skäl till varför det är så oerhört nödvändigt att Citytunneln byggs. Jag har vid flera andra tillfällen här i kammaren tagit upp vart och ett av alla de skäl som kommunikationsministern nu nämner och påtalat varför dessa skäl över huvud taget inte är giltiga. Det tänker jag inte göra just nu, eftersom tiden är väldigt knapp.</textBlock>
    <textBlock id="i-0ce793e84c838dc3">Eftersom det har funnits så starka skäl för att bygga Citytunneln tycker jag att det absolut minsta anständighetskrav man kan ställa är att den skulle ha funnits med när broprojektet redovisades för flera år sedan för beslut i denna riksdag. Det vill jag ånyo understryka. Jag tycker att hanterandet är oerhört felaktigt i en demokratisk församling.</textBlock>
    <textBlock id="i-29d86541622b58f0">Jag har fått svar på frågan om varför en statlig garanti är bra, men jag har fortfarande inte fått svar på frågan varför kommunikationsministern så tvärsäkert kan säga att den inte kommer att utlösas. Någonting mer osäkert som finansieringskälla än bilavgifterna på bron för högriskprojekt som bro och citytunnel kan i alla fall inte jag tänka mig.</textBlock>
    <textBlock id="i-0c96e6799cce0999">Nu påstås det att bron framför allt skall vara ett medel att uppmuntra järnvägstrafik framför biltrafik. I</textBlock>
    <textBlock id="i-faa916f0c413371f">verkligheten hanteras ju projektet precis tvärtom.</textBlock>
    <textBlock id="i-83aa0db6abc7e117">Biltrafiken måste på alla sätt uppmuntras, för hur skall annars bilavgifterna räcka dels till bron, som redan har visat sig bli dyrare än beräknat, dels till det högriskprojekt som Citytunneln är?</textBlock>
    <textBlock id="i-5a69535695440159">Jag måste ovanpå den förra frågan också få ställa frågan hur kommunikationsministern så tvärsäkert kan uttala sig om att det i dag finns förutsättningar för att trafikavgifterna från bron skall räcka till mer än de anläggningar som planerades då avtalet med Danmark tecknades.</textBlock>
    <textBlock id="i-257aa0553c6d18b0">Jag vill ställa ytterligare en fråga angående statens garantiåtaganden. Kommunikationsministern har i svaret inte nämnt någonting om någon garantiavgift.</textBlock>
    <textBlock id="i-ddee78c2054799da">Anser inte kommunikationsministern att en sådan bör tas ut? Om inte: Varför bör en sådan inte tas ut? Varför finns det ingenting om garantiavgift i avtalet, så som det gör i avtalet med Danmark? Där har man talat om att man har kommit överens om att någon sådan garantiavgift inte skall tas ut. Citytunneln är trots allt ett helt annat projekt. Det berör bara Sverige. Jag skulle vilja veta om den frågan är diskuterad.</textBlock>
    <textBlock id="i-c779229f2b2b7e9b">Apropå det vill jag påminna om att det i vårbudgeten förra året konstaterades att staten från 1997 skulle kunna få in 150 miljoner i garantiavgifter. Är inte</textBlock>
    <textBlock id="i-b7bbb3775d94bd0d">Citytunneln ett projekt där man borde se till att man fick in en sådan avgift?</textBlock>
  </contentBlock>
  <contentBlock page="0" id="i-d1f421cfa52686b9">
    <textBlock id="i-ee5415dac67da8da">Anf.  99  Kommunikationsminister INES</textBlock>
    <textBlock id="i-8ff50dbf5bf10e09">UUSMANN (s):</textBlock>
    <textBlock id="i-4e6e036b792c1f47">Fru talman! Som jag sade i mitt tidigare inlägg kan jag dela Kerstin Warnerbrings uppfattning när det gäller att Citytunneln kommer först nu, men det är inget skäl till att inte åstadkomma ett bra projekt nu.</textBlock>
    <textBlock id="i-58af811de88215d1">Det finns dock en fördel med att komma med detta projekt något senare än själva brobygget. Det kommer att innebära att vi får en något lugnare utveckling på arbetsmarknaden. Risken för överhettning på byggarbetsmarknaden i denna region kanske blir något mindre. Annars delar jag den uppfattning som Kerstin</textBlock>
    <textBlock id="i-56aa23b610e4857d">Warnerbring har. Tunneln borde ha varit med från början. Det fanns säkert rutiga och randiga skäl till att den inte var det, men jag känner mig inte på något sätt förpliktad att säga att det inte finns någon anledning att rätta till det eftersom det var tokigt från början. Jag tycker tvärtom att det är viktigt att vi har en så pass handlingskraftig regering så att vi kan göra detta.</textBlock>
    <textBlock id="i-07d76ad924dfff76">När det gäller de statliga garantiåtagandena kan jag säga att alla investeringar naturligtvis innebär ett visst risktagande. Det innebär ju också att vi tror på att det skapas ett mervärde. Jag är alldeles övertygad om - tvärsäker, som Kerstin Warnerbring uttrycker det - att broförbindelsen kommer att ge ett överskott.</textBlock>
    <textBlock id="i-155beb80f3a1ae4b">Det är en uppfattning som inte bara jag har. På den danska sidan har man redan planerat investeringar för mer än dubbelt så mycket som vi har låst upp oss för på den svenska sidan. Det är inte bara i Kommunikationsdepartementet i Sverige som uppfattningen att det kommer att gå ihop finns. Skulle det inte göra det finns det - detta kommer att redovisas mycket noggrant - både hängslen och livrem. Vi minimerar risken för den svenska staten och för regionen, som delar på ansvaret om vinst inte skulle uppkomma. Det gäller både Banverket och Skåneregionen. På det sättet finns det alla möjligheter att känna sig trygg.</textBlock>
    <textBlock id="i-1902133128c203d2">Sedan har vi olika uppfattningar om huruvida det över huvud taget är bra med bro och broförbindelser.</textBlock>
    <textBlock id="i-a2117b5ddd311fed">Det är det som skiljer oss åt. Min uppfattning är att bron och bra landförbindelser till bron kommer att ge ett utmärkt mervärde för hela Skåne och Sjællandsregionen. I den vidgade arbetsmarknad som detta innebär är bra spårförbindelser för att göra pendeltågstrafiken så bekväm och tillförlitlig som möjligt av mycket stor vikt.</textBlock>
  </contentBlock>
  <contentBlock page="0" id="i-ea8a5381cf97dfc1">
    <textBlock id="i-359731f2a7d1c403">Anf.  100  KERSTIN WARNERBRING (c):</textBlock>
    <textBlock id="i-27292ab8a1f2c00b">Fru talman! Det är alldeles uppenbart att regeringen måste sitta inne med någon slags hemlighet om hur man skall få till stånd så oerhört mycket biltrafik på denna bro. Vi är många som inte kan förstå hur det skall gå till att få ihop ens de 12 miljarder i 1991 års penningvärde som man räknade med. De 12 miljarderna har blivit oerhört många fler sedan dess.</textBlock>
    <textBlock id="i-e111b0aa581ceaa7">Även landanslutningarna på svenska sidan har blivit dyrare. SVEDAB tog så sent som i går ett styrelsebeslut på att man måste öka sina lån, utöver de lån som man skall teckna för Citytunneln. De räcker inte till på grund av att man redan har gått över ramarna.</textBlock>
    <textBlock id="i-0a4a5fea38122720">Jag har inte fått något svar av kommunikationsministern vad gäller kreditgarantiavgift. Det skulle jag gärna vilja ha. Jag tycker att det är en ganska väsentlig fråga i detta sammanhang. Jag tycker att det är litet märkligt att kommunikationsministern så totalt har gått förbi Banverkets oro för finansieringen. Hur skall man göra om, eller rättare sagt när, projektet blir dyrare än man beräknat? Sådant inträffar alltid när det gäller sådana här projekt. Är det meningen att Banverket skall skjuta till ytterligare medel, eller hur löser man det problemet?</textBlock>
    <textBlock id="i-ed947798a2a38796">Jag vill avsluta med att säga att kommunikationsministern vid ett flertal tillfällen vid våra debatter har påpekat att vi har olika åsikter om bro och förbindelser mellan dessa två länder. Det är faktiskt inte det som det handlar om. Det handlar om att man på ett helt annat sätt för betydligt lägre kostnad hade kunnat åstadkomma en betydligt bättre förbindelse såväl till</textBlock>
    <textBlock id="i-08fb43d311247287">Danmark som i Skåne - både vad gäller den regionala kollektivtrafiken och förbindelsen mot bron. Jag beklagar fortfarande att man inte har velat lyssna på det örat och försöka få ut så mycket som möjligt för pengarna. Men när nu det här projektet skall starta, är det ändå viktigt att vi har klart för oss hur finansieringen skall gå till. Just nu tycker jag, och många andra med mig, att den ser väldigt skakig ut.</textBlock>
  </contentBlock>
  <contentBlock page="0" id="i-25dbd5c4de807403">
    <textBlock id="i-d3cfa17e83eae61f">Anf.  101  Kommunikationsminister INES</textBlock>
    <textBlock id="i-a3bf805051814824">UUSMANN (s):</textBlock>
    <textBlock id="i-5cf6ae93d829f2e6">Fru talman! Nu skall jag försöka vara kort. Jag ser att klockan går. Kreditgarantiavgiften ingår i Riksgäldens låneränta. Det är en annan konstruktion. Det är inget märkvärdigt med den saken.</textBlock>
    <textBlock id="i-fc4dd43c6ed76b1d">När det gäller Banverket och att vi inte skulle ha lyssnat, vill jag säga: Självklart har vi lyssnat på Banverket. Men Banverket och SVEDAB är ju en del av staten, och i staten styr riksdag och regering. Vi kommer att komma tillbaka till riksdagen med förslag.</textBlock>
    <textBlock id="i-0375e7ec89d3b80a">Självklart är det till syvende och sist riksdagen som har avgörandet vad gäller den slutliga delen av statens åtaganden på det här området. Jag förutsätter dock att riksdagen kommer att ställa sig bakom det förslag som regeringen kommer att lägga fram den 27 maj.</textBlock>
  </contentBlock>
  <contentBlock page="0" id="i-4957a170f2d303d4">
    <textBlock id="i-e58129f9e132e1c6">Överläggningen var härmed avslutad.</textBlock>
  </contentBlock>
  <contentBlock page="0" id="i-3c345d6f272d1ad4">
    <textBlock id="i-046e435bdd5f94cd">8 §  Svar på interpellation 1996/97:204 om konkurrenskraftig lönebildning m.m.</textBlock>
  </contentBlock>
  <contentBlock page="0" id="i-fda098f1fa47200d">
    <textBlock id="i-4534ed2a9224fad4">Anf.  102  Statsrådet ULRICA</textBlock>
    <textBlock id="i-5cd165b0064193e8">MESSING (s):</textBlock>
    <textBlock id="i-07ff7481ddfdbf84">Fru talman! Per Unckel har frågat arbetsmarknadsministern dels vilka åtgärder inom arbetsrätten och arbetslöshetsförsäkringen regeringen avser att vidta för att regelverken skall kunna bidra till en internationellt konkurrenskraftig lönebildning, dels vilka insatser regeringen planerar för att belysa de negativa arbetsmarknadskonsekvenserna av de senaste årens skattehöjningar. Arbetet inom regeringen är fördelat så att det är jag som skall svara på interpellationen.</textBlock>
    <textBlock id="i-fb7e570defaad5dd">Som regeringen nyligen framhöll i den s.k. vårpropositionen, är en väl fungerande lönebildning en förutsättning för att arbetslösheten skall kunna halveras. Under de senaste 20 åren har lönebildningen inte fungerat tillfredsställande. Lönerna har ökat för snabbt i förhållande till våra konkurrentländer. Konsekvenserna av brister i lönebildningen är annorlunda nu jämfört med förr. Det har visat sig att det inte går att hålla arbetslösheten nere genom att acceptera en hög inflation. I dag har vi stabilt låga pris- och löneökningar i vår omvärld och internationellt integrerade kapital- och valutamarknader.</textBlock>
    <textBlock id="i-0880daa35504b7be">Dessutom är inflationsvägen stängd. Om lönekostnaderna stiger mer i Sverige än i omvärlden, medför det stigande räntor och därmed även på kort sikt ekonomisk åtstramning och stigande arbetslöshet.</textBlock>
    <textBlock id="i-0fd282613d19c392">Förr var det under en övergångstid möjligt att misslyckas och leva med konsekvenserna av brister i lönebildningen. Det är det inte längre. Nu leder högre löneökningar än i omvärlden till att massarbetslösheten biter sig fast. Det är därför det är så viktigt att lönebildningen fungerar bra.</textBlock>
    <textBlock id="i-8b195374930e1cf1">Viktiga förutsättningar för lönebildningen bestäms av regeringens och riksdagens beslut. Men det helt avgörande, direkta, inflytandet över lönebildningen ligger hos arbetsmarknadens parter. De bestämmer de regler som styr avtalsförhandlingar och avtalsinnehåll.</textBlock>
    <textBlock id="i-8371af18415a1658">Regeringen gav i maj 1996 i uppdrag åt parterna på arbetsmarknaden att fram till den 31 mars 1997</textBlock>
    <textBlock id="i-3e296fee3cff11e0">gemensamt formulera nödvändiga förändringar av förhandlings- och lönebildningssystemet för att säkerställa en bättre fungerande lönebildning. Detta uppdrag har resulterat i flera goda bidrag. Regeringen har nu antagit direktiv till en utredning som skall arbeta vidare med dessa konstruktiva förslag.</textBlock>
    <textBlock id="i-b2e23e1ab2e393fd">Det är arbetsmarknadens parter som också i fortsättningen måste bära huvudansvaret för lönebildningen. Det nyligen träffade samarbetsavtalet om industriell utveckling och lönebildning mellan parterna inom industrin är ett konkret exempel på parternas vilja att ta detta ansvar. Även inom andra avtalsområden har liknande initiativ tagits utan att det ännu har lett till resultat.</textBlock>
    <textBlock id="i-62e1af1db1555942">En permanent minskning av arbetslösheten förutsätter att formerna för lönebildningen förbättras över hela arbetsmarknaden. En förstärkning av förlikningsmannainstitutet kan bidra till en sådan förbättring. Flertalet av arbetsmarknadens parter har också framhållit att en förstärkning av medlingsfunktionen kan vara nödvändig.</textBlock>
    <textBlock id="i-27f0ea1a8ac7bd74">Uppdraget för den utredning som nu tillsätts är därför i första hand att lämna förslag till en sådan förstärkning, men det är regeringens uppfattning att det även i fortsättningen är parterna som bär huvudansvaret för lönebildningen.</textBlock>
  </contentBlock>
  <contentBlock page="0" id="i-89d0623481c8e0b1">
    <textBlock id="i-df3d98a21e67fbf6">Anf.  103  PER UNCKEL (m):</textBlock>
    <textBlock id="i-b47d77feee69b3a1">Fru talman! Jag får först tacka statsrådet Messing för svaret och be om ursäkt för att det är min krånglande almanacka som har gjort att denna debatt går av stapeln senare än vad som ursprungligen var tänkt i enlighet med riksdagens debattordning.</textBlock>
    <textBlock id="i-cd9cac6526f83571">Fru talman! Det är ett besynnerligt svar som statsrådet Messing levererar. Först beskrivs att lönebildningen är betydelsefull. Jag håller med om detta. Det är inte första gången som statsråd och regering beskriver att lönebildningen är av central betydelse för att Sverige skall återfå en internationell konkurrenskraft.</textBlock>
    <textBlock id="i-189f59c7a46f46fe">Jag vill gärna till detta lägga en precisering som går utöver det som regeringen normalt i sin retorik brukar tala om, nämligen att lönebildningen är viktig i åtminstone två hänseenden. Det första är att den är viktig när det gäller den totala nivån. Om lönenivån i</textBlock>
    <textBlock id="i-3b6123e0809bf3fb">Sverige ökar fortare än vad lönenivån ökar i vår omvärld, får Sverige konkurrensbekymmer. Det förefaller vara detta som regeringen i första hand är inriktad på när den talar om lönebildningens problem. Den andra delen av lönebildningsproblemet är emellertid lika betydelsefull. Själva strukturen på lönerna spelar också roll för möjligheterna att sätta människor i arbete.</textBlock>
    <textBlock id="i-13a317771e1ecd53">Om allt detta, eller allt detta minus det sista jag sade, talar regeringen ofta och gärna. Det gäller också statsrådet Messings svar. Men av detta blir det absolut ingenting. I svaret redovisas - alldeles riktigt - att regeringen för ett år sedan bad parterna att fundera igenom gemensamma förslag för hur man skulle kunna komma fram till en bättre tingens ordning. För några månader sedan redovisade parterna att de hade kommit fram till absolut ingenting. Det fanns inte ett enda gemensamt svar.</textBlock>
    <textBlock id="i-7ef961bcd74cf85f">Regeringens besked efter detta blir som vanligt att tillsätta en utredning. Men det handlar inte om att tillsätta en utredning som i så fall skall se över lönebildningsfrågan i hela dess vidd i enlighet med bl.a.</textBlock>
    <textBlock id="i-868823937bf5555c">de frågor som jag har ställt i min interpellation. Det enda utredningen skall göra är att titta på medlingsinstitutet. Som om ett medlingsinstitut skulle kunna vända upp och ned på den felaktiga lönestruktur som Sverige har! Dessutom: Av alla lönebildningsfrågor, har just medlingsinstitutsfrågorna utretts uppåt och nedåt och fram och tillbaka, och det har alltid slutat med att regeringen har stoppat resultaten i byrålådan.</textBlock>
    <textBlock id="i-dd8e21095d365d71">Dessutom är det, fru talman, en händelse som ser ut som en tanke att denna nya utredning om medlingsinstitutet inte skall redovisa sina förslag förrän i god tid efter 1998 års val. Det förefaller litet besynnerligt att regeringen i allt den säger och allt den skriver fäster så avgörande vikt vid att lönebildningen skall fungera, när allt som skulle kunna få den att fungera skjuts in i dimman eller till andra sidan valrörelsen.</textBlock>
    <textBlock id="i-d43ee938cfee71d2">Av det som är viktigt för lönebildningen säger regeringen absolut ingenting. Man diskuterar inte avtalsformerna och inte heller den förändring av arbetsmarknaden som har inneburit att de stora kollektiva avtalen blivit mindre lämpade i den varierande arbetsmarknad som nu möter oss, där mer individualiserade avtalsformen behövs. Man säger ingenting om skatterna, som alldeles uppenbarligen har en fullständigt disaströs effekt på lönebildningen. Man säger numera ingenting om arbetsrättsreglerna, där man i stället lutar sig tillbaka och säger att vad som göras skall redan är gjort - trots att alla vet att det som göras måste inte alls är gjort. Man säger ingenting om balansfrågorna på arbetsmarknaden, dvs. det faktum att arbetsgivare och arbetstagare inte längre är de jämbördiga parter som de enligt teorin skall vara. Om konflikträtten, sympatiåtgärder och medlemsomröstningar före konflikt sägs absolut ingenting.</textBlock>
    <textBlock id="i-d20dc5f6e7c93fb4">Svaret på mina frågor, fru talman, blir därför att regeringen inte tänker göra någonting åt lönebildningen. Jag är ledsen att säga det, men jag tror att detta är en huvudorsak till att regeringen kommer att misslyckas med att sätta tillräckligt många människor i arbete för att arbetslösheten skall kunna pressas ned till anständiga nivåer.</textBlock>
  </contentBlock>
  <contentBlock page="0" id="i-995e65af3a6dc035">
    <textBlock id="i-760fe27b354fc0f9">Anf.  104  Statsrådet ULRICA</textBlock>
    <textBlock id="i-1beb97ceff23743d">MESSING (s):</textBlock>
    <textBlock id="i-dc39924a6e8d66e7">Fru talman! Per Unckel tycker att jag levererar ett besynnerligt svar. Jag önskar att det fanns enkla svar på en så stor och svår fråga. Jag tror tyvärr inte det.</textBlock>
    <textBlock id="i-74ec9f008f851b05">Våra möjligheter att halvera den öppna arbetslösheten hänger ihop med många olika saker, inte bara med lönebildningen. Men lönebildningen är en viktig del.</textBlock>
    <textBlock id="i-e3fa32c64a774d3b">Det är också därför som vi agerar kraftfullt i den frågan.</textBlock>
    <textBlock id="i-cb2c229b346caaa1">Vi har genomfört förändringar i arbetsrättslagstiftningen. Beslut fattades i denna kammare den 13</textBlock>
    <textBlock id="i-6f425bf63dbe86c4">december. Jag tror att det är viktigt att markera att vi inte kommer att kunna halvera eller ta bort den öppna arbetslösheten genom att underminera anställningsskyddet. Jag tror inte att fler otrygga anställningar på något sätt leder till mer kompetens bland vår arbetskraft eller till ett större ansvar för samhällsekonomin, snarare tvärtom.</textBlock>
    <textBlock id="i-1c1365d1fc5f6b2b">Det är viktigt att löneökningarna i vårt land ligger på en nivå som stämmer överens med den tillväxt som vi har och med de nivåer som finns i våra konkurrentländer. Det är också centralt att löneökningarna i vårt land ger verkliga pengar i plånboken, så att det inte blir luft i lönekuverten. Det är ingen av oss betjänt av.</textBlock>
    <textBlock id="i-ae2d6129c77d4cbe">Och det är viktigt att de diskussioner om en sund lönebildning som vi nu skall ha inte bara handlar om arbetstagarnas ansvar för att lönebildningen skall ligga på en riktig nivå. Höginkomsttagare, chefer och ledare inom vårt näringsliv skall vara med som förebilder i det ansvarstagande som vi nu kräver av hela svenska folket. De har en viktig roll att spela när det gäller att se till att löneutvecklingen i vårt land hamnar på en sådan nivå att vi gemensamt kan få ned och, helst, få bort arbetslösheten.</textBlock>
    <textBlock id="i-6dff0d61a6699cf6">Det finns konkreta resultat utifrån de förslag som har kommit in från arbetsmarknadens parter. De har inte kommit in med ett gemensamt förslag; det hade inte heller regeringen efterlyst. Det mest konkreta är det industriavtal som jag nämnde i mitt svar, ett annat är LO:s LISA-projekt. Vi skall titta mera på dessa.</textBlock>
    <textBlock id="i-448352dc210127f5">Jag önskar att fort och väl alltid följdes åt. Tyvärr tror jag inte att det är så. Det här är viktiga frågor. De är svåra och skall också utredas. Vi har en öppen utredning, men vi har tydliga mål. Vi vill ha ett förstärkt medlingsinstitut i framtiden. Vi har tillsatt en utredare, Svante Öberg. Han skall lämna delbetänkanden till oss i regeringen allteftersom han har konkreta förslag om hur medlingsinstitutet skall organiseras, vilka resurser som krävs och vilka befogenheter det skall ha för att kunna följa avtalsrörelserna på den svenska arbetsmarknaden. Dessa förslag skall vi skyndsamt hantera hos oss.</textBlock>
  </contentBlock>
  <contentBlock page="0" id="i-740f187ffa1e5c4d">
    <textBlock id="i-0aa1621a40d4c756">Anf.  105  PER UNCKEL (m):</textBlock>
    <textBlock id="i-9f2736305216bf9d">Fru talman! Statsrådet Messing säger att idén inte var att parterna skulle komma in med några gemensamma förslag. Men i hennes svar läser jag:</textBlock>
    <textBlock id="i-0b1051098f31d599">"Regeringen gav i maj 1996 i uppdrag åt parterna på arbetsmarknaden att fram till den 31 mars 1997</textBlock>
    <textBlock id="i-7acb051708771eae">gemensamt formulera nödvändiga förändringar". Och så var det väl? Tanken var väl ändå att dessa samtal skulle leda fram till att man kom överens, inte till att man gick åt var sitt håll och nedtecknade sina respektive förhandlingspositioner på sina papper.</textBlock>
    <textBlock id="i-c53016cac6b7760e">Jag håller med om allt som statsrådet Messing säger om betydelsen av en fungerande lönebildning. Jag hoppas bara att hon skall lägga till att det är lika viktigt att lönestrukturen blir sådan att den kan tjänstgöra som en motor för att sätta människor i arbete. Problemet är emellertid att ingen regering bara kan prata fram en fungerande lönebildning. Det går inte. Parterna beter sig naturligtvis rimligt rationellt med utgångspunkt från de regler och omständigheter som omger deras förhandlingar. Då återkommer jag med min fråga till statsrådet Messing. Vad gäller allt som påverkar parterna - skatterna, avtalsreglerna i övrigt, avtalsformerna, arbetsrätten och balansfrågorna - är det regeringen och inte parterna som har att ange de nya villkoren inom vilka parterna har att lösa sina lönebildningsbekymmer. Men detta gör inte regeringen. Regeringen säger: Gå tillbaka och diskutera vidare! Det gör man precis som om parterna kunde ändra på skatten. Det kan de ju inte. Därför sitter parterna fast i ett lönebildningssystem som leder till att löneökningarna generellt sett blir högre än vad som är möjligt givet konkurrenskraften gentemot omvärlden.</textBlock>
    <textBlock id="i-8a66d64a0e4b454a">Och det är för stelt och mindre variationsrikt än vad som skulle behövas inte minst för att sätta en lång rad av de ungdomar i arbete som i dag går ut i arbetslöshet.</textBlock>
    <textBlock id="i-2ea5398f28a8f013">Frågan kommer alltså tillbaka till statsrådet Messing hur mycket hon än försöker prata iväg den till någon annan. Det är regeringen som anger villkoren för hur lönebildningen egentligen kan utvecklas.</textBlock>
    <textBlock id="i-764bb912d83ee293">Det är många som tror att det finns en uppenbar förklaring till att statsrådet Messing säger att ett medlingsinstitut är allt det handlar om, nämligen att starka intressen i hennes partis närhet säger att man inte vill veta av några andra förändringar än denna. Om det är så tycker jag att statsrådet Messing skall bryta den dåliga tradition som Socialdemokraterna tyvärr bär på, nämligen att man i för nationen avgörande frågor är beroende av parter som möjligen sätter egna intressen före Sveriges.</textBlock>
    <textBlock id="i-7d2341ad4b2ca0b9">Ulrica Messing säger att hon inte tror på Moderaternas lösningar när det gäller arbetslösheten. Jag accepterar det. Jag tycker att det är dumt att man inte åtminstone lyssnar till dem och prövar om det finns någonting i dem som också en socialdemokrat kan tycka är tjänligt. Men jag accepterar att en socialdemokratisk regering möjligen resonerar annorlunda.</textBlock>
    <textBlock id="i-fa25e92a049375ce">Men, om man resonerar annorlunda blir man ju svaret skyldig. Vad tänker man då göra? Man kan inte bara säga usch, fy, bu och bä om allt som någon annan föreslår utan att ha någonting att komma med själv.</textBlock>
    <textBlock id="i-35549460fef031fb">Nu misstänker jag att Ulrika Messing kommer att säga att regeringen just har presenterat sitt stora jobbpaket.</textBlock>
    <textBlock id="i-ff90b1070eb2d823">Det är bara det att detta jobbpaket leder fram till att vi vid sekelskiftet kommer att ha en arbetslöshet på</textBlock>
    <textBlock id="i-82997db716dc5c91">13 %. Vi moderater säger att det inte är acceptabelt.</textBlock>
    <textBlock id="i-93144e089f52f34d">13 % är en förfärande hög arbetslöshet, och det är förskräckligt många människor som inte får göra nytta för sitt land och för sin egen försörjning. Att ni dessutom inte lyckas komma längre ens med uppblåsta arbetsmarknadsprognoser än till hälften av det låga målet att halvera den öppna arbetslösheten säger egentligen allt om karaktären på detta jobbprogram.</textBlock>
    <textBlock id="i-25176731640574a2">Mitt råd är: Gå tillbaka hem till kanslihuset och läs åtminstone vad någon annan föreslår! Om ni tänker avvisa det, gör det då till förmån för någonting som är bättre, inte till förmån för ingenting.</textBlock>
  </contentBlock>
  <contentBlock page="0" id="i-5995893237066fe7">
    <textBlock id="i-c880f7b318e5902d">Anf.  106  Statsrådet ULRICA</textBlock>
    <textBlock id="i-cfa76e28ad7ec5ef">MESSING (s):</textBlock>
    <textBlock id="i-4d7263b2d4c3c0e1">Fru talman! Jag lyssnar gärna, Per Unckel, på både Moderaternas och andras förslag om hur vi skall kunna halvera eller ta bort den öppna arbetslösheten.</textBlock>
    <textBlock id="i-2a3ed203494423ca">Men lösningen får inte vara att man underminerar anställningstryggheten eller anställningsskyddet och tror att enklare anställningsregler gör att företagen anställer fler människor därför att man också kan sparka dem lättare i en högkonjunktur.</textBlock>
    <textBlock id="i-c156969bc41e7035">Jag tror inte att människor i vårt land är beredda att ta ett större ansvar därför att de blir otryggare. Vi kan inte heller hitta något samband i något annat land runt om i vår värld och göra den kopplingen till arbetslösheten.</textBlock>
    <textBlock id="i-b50df683afe47c21">Om vi visste hur man skulle kunna halvera den öppna arbetslösheten med en åtgärd skulle jag inte bara halvera den. Jag skulle ta bort den. Det finns inga enkla lösningar. För oss handlar det om att driva en politik som på bred front kan skapa förutsättningar för företagare i vårt land att växa, utvecklas och vara konkurrenskraftiga. Lönebildningen är en del i det.</textBlock>
    <textBlock id="i-602f1ca308e813b4">Skatterna är en annan del. Arbetsrätten är en tredje del, och arbetstiden är en fjärde del. Framför allt är utbildningen och kompetensutvecklingen en viktig femte fråga.</textBlock>
    <textBlock id="i-8291e17676cfee73">Nu gör regeringen en stor satsning på utbildningen för vuxna genom högskola och universitet. Vi tycker att det är bra, men vi måste också lyfta värdet av en kontinuerlig kompetensutveckling bland de människor i vårt land som har arbete till ett betydligt högre plan än vi har gjort tidigare.</textBlock>
    <textBlock id="i-5a7bfb2da8122d9e">Jag delar Per Unckels uppfattning att ingen regering kan prata fram en fungerande lönebildning. Men jag är också mycket bestämd i min uppfattning att huvudansvaret för lönebildningen även i framtiden skall ligga på arbetsmarknadens parter. Jag vill inte ha en statlig lönepolitik. De instrument som regeringen styr och rår över är bl.a. förlikningsmannainstitutet och medlingarnas roll och funktion. Den frågan är jag beredd att ta tag i på största allvar. Det vill jag göra för att hjälpa arbetsmarknadens parter att också i fortsättningen ta det huvudansvar som jag tycker att de skall ha, så att de kan de bidra till att vi får en arbetsmarknad som utvecklas, är konkurrenskraftig och konkurrerar med hög kompetens i stället för med låga löner. På så vis kan man sakta men säkert också få ned och få bort arbetslösheten.</textBlock>
  </contentBlock>
  <contentBlock page="0" id="i-caae74b43d32fe77">
    <textBlock id="i-8ccaa4c12e806c06">Anf.  107  PER UNCKEL (m):</textBlock>
    <textBlock id="i-16ea8f63557b8ac5">Fru talman! Jag håller absolut med om att vi inte skall ha någon statlig lönepolitik. Men man kan inte säga att staten bara disponerar över medlingsinstitutet som sitt instrument och glömma skatten, avtalsrätten, arbetsrätten och balansfrågorna.</textBlock>
    <textBlock id="i-47275b27640b85b3">Eftersom ni definierar bort dessa viktiga uppgifter för staten när det gäller att ange rätt förutsättningar för lönebildningen fastnar ni i för litet åtgärder och därmed i en för stel lönestruktur.</textBlock>
    <textBlock id="i-fb4af200942a153d">Jag håller med om att vi skall satsa på kunskap.</textBlock>
    <textBlock id="i-b74f3b0a86e417bf">Men när unga och äldre har skaffat sig kunskap måste de ha ett företag att söka arbete i. Det hjälper inte hur mycket kunskap och hur många doktorer Sverige har om det inte finns några företag som kan anställa. Då är vi tillbaka vid ruta ett igen: Hur skall vi få företagen att växa. Regeringen är förfärande dålig på det.</textBlock>
    <textBlock id="i-b3a97a21e09fb082">Ni inkallade ju själva en hel småföretagarriksdag i</textBlock>
    <textBlock id="i-502ad8f29673d0f0">Sundsvall. Vad sa de åt er? Jo, de sa: Börja åtminstone att visa att ni tar detta på allvar genom att ta bort den eländiga förlängda sjuklöneperioden. Vad händer? Ni gör inte det.</textBlock>
    <textBlock id="i-eb589a327069e41c">Finansministern börjar hela tillställningen med att säga att det kan han absolut inte tänka sig! Nu var i och för sig statsministern ute och försökte ta tillbaka hälften av detta i går, dock genom att kräva att företagen själva skulle betala hela kalaset. Det blev inte så bra i alla fall, men ändock.</textBlock>
    <textBlock id="i-ce92f88973a8acea">Vi har några enkla saker, som inte är de enda förslagen, för att lösa arbetslöshetens gåta. Sänk skatten på arbete! Det är en bra början. Sänk skatten på arbete! Det är ingen rim och reson i att låginkomsttagare skall betala 70 % av sin lönekostnad i skatt strax innan de slås ut från arbetsmarknaden. Det är ett gott råd. Sänk skatten på arbete, så kommer fler att börja arbeta!</textBlock>
    <textBlock id="i-0359846e1f212b7d">Gör någonting åt anställningstryggheten i den meningen att det blir lättare att anställa. Det är ingen vits att ha en anställningstrygghetslagstiftning som gör att inte en företagare vågar anställa några nya. Vad är det för trygghet i en anställningstrygghetslagstiftning som skapar trygghet i oanställningen snarare än att skapa möjlighet för människor att komma i produktivt arbete?</textBlock>
    <textBlock id="i-1d31b73c82b5fc2d">Återigen, Ulrica Messing: Det finns mängder med förslag i denna riksdag för att skapa fler jobb! Det är bara att välja och vraka. Men gör åtminstone något!</textBlock>
  </contentBlock>
  <contentBlock page="0" id="i-49d047b2207c7b97">
    <textBlock id="i-418f7c856d702d2f">Anf.  108  Statsrådet ULRICA</textBlock>
    <textBlock id="i-cc69cef3cd59718d">MESSING (s):</textBlock>
    <textBlock id="i-44e4a36ae1536d10">Fru talman! När jag lyssnar på Per Unckel tror jag nästan att hans inställning är att vi lever i den sämsta av världar. När jag tittar mig runtomkring när jag reser i Europa och i andra länder, och när jag följer den bild av utvecklingen i andra länder som vi kan se i medierna, tycker jag ändå att vi lever i nästan den bästa av världar.</textBlock>
    <textBlock id="i-30f15817f43c8c66">Jag tror inte att Sverige är bäst på allting. Men när jag ser på kompetensen på vår arbetsmarknad och jämför den med kompetensen i många andra länder runtom oss ser jag att vi är duktiga. Kompetensen är hög, och vi är konkurrenskraftiga. När jag ser på möjligheterna i vårt land att kunna kombinera föräldraskap med en aktiv yrkesroll ser jag att vi är duktiga på att driva jämställdhetsfrågor kopplade till arbetstid och möjligheter för människor att ha en välfärd som faktiskt kan hjälpa, underlätta och stödja familjen.</textBlock>
    <textBlock id="i-66fca5ac07d72c5e">Det är inte så att allt är mörkt i vårt land. Det är inte heller så att allt vi har gjort hittills är det enda möjliga eller tillräckligt. Om det vore så skulle arbetslösheten vara betydligt lägre än vad den är i dag. Jag tror att vi här i riksdagen kommer att få debattera en rad ytterligare förslag som kan förändra den situation som vi har på arbetsmarknaden. Det kan steg för steg bidra till att arbetslösheten försvinner.</textBlock>
    <textBlock id="i-0cfa70f1f88a9c74">Jag tycker själv att vi hade en bra debatt när vi diskuterade en förändrad arbetsrättslagstiftning. Vi hade lyssnat på de rapporter som OECD hade gett oss där man tydligt visat på att det inte finns något samband mellan lösare anställningsformer och lägre arbetslöshet. Men det finns ett tydligt samband med att det skall vara lättare att anställa människor när konjunkturen vänder. Då kan vi stärka våra företagare och underlätta för dem att ta in nya arbetstagare.</textBlock>
    <textBlock id="i-e45f3906d6943c27">Det kan vi också göra mellan konjunkturerna genom utbildningssatsningar, att satsa på kompetensfrågor och genom en aktiv arbetsmarknadspolitik. Det är rätt väg att gå. Men det är inte tillräckligt. Vi måste vara beredda att också i framtiden prova fler vägar. I</textBlock>
    <textBlock id="i-1d167f2c6fe52eeb">det arbetet är en fungerande lönebildning otroligt viktig.</textBlock>
  </contentBlock>
  <contentBlock page="0" id="i-0fd69ea2d40f0466">
    <textBlock id="i-b5dbc37df64a9ae2">Överläggningen var härmed avslutad.</textBlock>
  </contentBlock>
  <contentBlock page="0" id="i-91733a44cd7a0c5c">
    <textBlock id="i-66c7277174a84973">9 §  Anmälan om inkomna faktapromemorior om förslag från Europeiska kommissionen</textBlock>
  </contentBlock>
  <contentBlock page="0" id="i-cebafae9dcf000d0">
    <textBlock id="i-5fab3c283bec448b">Talmannen meddelade att följande faktapromemorior om förslag från Europeiska kommissionen inkommit och delats ut till kammarens ledamöter:</textBlock>
    <textBlock id="i-37ae677181a11c02">Förslag från kommissionen om fastställande av priser för jordbruksprodukter och vissa åtgärder i samband därmed KOM (97) 89</textBlock>
    <textBlock id="i-0daf6405faff5ec4">Förslag till förändring av (EEG) 1696/71 den gemensamma organisationen av marknaden för humle</textBlock>
    <textBlock id="i-b1e86b5ddcc3e26a">KOM (97) 98</textBlock>
    <textBlock id="i-1a8c5ece20b9ac08">Kommissionens meddelande om EU:s aktionsplan för satellitkommunikationer i informationssamhället</textBlock>
    <textBlock id="i-db17fa31b5e1c628">KOM (97) 91</textBlock>
  </contentBlock>
  <contentBlock page="0" id="i-5f335dd73ea145af">
    <textBlock id="i-2e1691cd850a5441">10 §  Hänvisning av ärenden till utskott</textBlock>
  </contentBlock>
  <contentBlock page="0" id="i-a7742e7b3515d7b0">
    <textBlock id="i-9805f289c9dc0380">Föredrogs och hänvisades</textBlock>
    <textBlock id="i-119e225990a41b27">Proposition</textBlock>
    <textBlock id="i-7cdc8b8f3a9c625c">1996/97:100 till skatteutskottet</textBlock>
  </contentBlock>
  <contentBlock page="0" id="i-a8b1938092d6baea">
    <textBlock id="i-d3497233f3aa3c40">Motioner</textBlock>
    <textBlock id="i-16e5dc2effb38ee0">1996/97:Sf32-Sf34 till socialförsäkringsutskottet</textBlock>
    <textBlock id="i-158f54a439f8a385">1996/97:K36-K38 till konstitutionsutskottet</textBlock>
  </contentBlock>
  <contentBlock page="0" id="i-79094eb16aa56e6f">
    <textBlock id="i-8c274bb8d2c73c27">11 §  Förnyad bordläggning</textBlock>
  </contentBlock>
  <contentBlock page="0" id="i-4bab200d0d8ff21e">
    <textBlock id="i-c6ee7722405b55c6">Föredrogs men bordlades åter</textBlock>
    <textBlock id="i-8fc9d4147e17ed9f">Lagutskottets betänkande 1996/97:LU19</textBlock>
    <textBlock id="i-46799519242ca329">Arbetsmarknadsutskottets betänkande 1996/97:AU12</textBlock>
  </contentBlock>
  <contentBlock page="0" id="i-a1e05feb9012f031">
    <textBlock id="i-1f72d0906bd55d9c">12 §  Bordläggning</textBlock>
  </contentBlock>
  <contentBlock page="0" id="i-e52c3061182979ae">
    <textBlock id="i-a4418831535a5bd2">Anmäldes och bordlades</textBlock>
    <textBlock id="i-b26d010d374ce8ff">Proposition</textBlock>
    <textBlock id="i-750680c3bdd16e49">1996/97:122 Finsk, rödmärkt olja i motordrivna fordon</textBlock>
  </contentBlock>
  <contentBlock page="0" id="i-a694c2f893bfffca">
    <textBlock id="i-08614da7e0446fd1">13 §  Anmälan om interpellationer</textBlock>
  </contentBlock>
  <contentBlock page="0" id="i-26692d3b45147af3">
    <textBlock id="i-69e82345d25d6045">Anmäldes att följande interpellationer framställts</textBlock>
  </contentBlock>
  <contentBlock page="0" id="i-318084ecf3001a0b">
    <textBlock id="i-5f57d0dde61a7da1">den 25 april</textBlock>
  </contentBlock>
  <contentBlock page="0" id="i-d4c3435c7134c35d">
    <textBlock id="i-59474f575ac80830">1996/97:284 av Håkan Holmberg (fp) till utrikesministern</textBlock>
    <textBlock id="i-d9049dde6438066e">Dödsstraff</textBlock>
  </contentBlock>
  <contentBlock page="0" id="i-a3598503280446db">
    <textBlock id="i-d9eca53c2db45239">den 28 april</textBlock>
  </contentBlock>
  <contentBlock page="0" id="i-68f2941d44293a62">
    <textBlock id="i-2b07d19468bc593e">1996/97:285 av Elisa Abascal Reyes (mp) till statsrådet Pierre Schori</textBlock>
    <textBlock id="i-a92f9740890193a9">Avvisning av personer med anknytning till militant organisation</textBlock>
    <textBlock id="i-306cd823e3ddf37c">1996/97:286 av Sten Andersson (m) till kommunikationsministern</textBlock>
    <textBlock id="i-f9e72b205e3f0f31">Svensk åkerinäring</textBlock>
    <textBlock id="i-bcfb856e66e1d41a">1996/97:287 av Lennart Daléus (c) till miljöministern</textBlock>
    <textBlock id="i-99d2e75ba101a79c">Radioaktivt metallskrot</textBlock>
  </contentBlock>
  <contentBlock page="0" id="i-dd135ed7ee6c66a3">
    <textBlock id="i-fdab6196d91a9e82">Interpellationerna redovisas i bilaga som fogas till riksdagens snabbprotokoll onsdagen den 7 maj.</textBlock>
  </contentBlock>
  <contentBlock page="0" id="i-bcd190c19ee18e67">
    <textBlock id="i-d6ce5757cfdbbe82">14 §  Anmälan om frågor för skriftliga svar</textBlock>
  </contentBlock>
  <contentBlock page="0" id="i-de6b484d44098e14">
    <textBlock id="i-1f37158a4852f4d6">Anmäldes att följande frågor för skriftliga svar framställts</textBlock>
  </contentBlock>
  <contentBlock page="0" id="i-5e1d91a71edfdc7c">
    <textBlock id="i-1a7b6231a73fa6a1">den 25 april</textBlock>
  </contentBlock>
  <contentBlock page="0" id="i-6ac44e248787118f">
    <textBlock id="i-b08191fc37a3ff83">1996/97:499 av Sonja Fransson (s) till näringsministern</textBlock>
    <textBlock id="i-bf8274d1d3765093">Särskilt stöd för biobränsle</textBlock>
  </contentBlock>
  <contentBlock page="0" id="i-b0bedcc45a681efd">
    <textBlock id="i-29ffdd949dbfda72">den 29 april</textBlock>
  </contentBlock>
  <contentBlock page="0" id="i-3030791abf7b5c01">
    <textBlock id="i-b781009e93ad80a4">1996/97:500 av Karin Israelsson (c) till socialministern</textBlock>
    <textBlock id="i-6c59f931812baa0f">Underlagsberäkning för underhållsstöd</textBlock>
  </contentBlock>
  <contentBlock page="0" id="i-b2d32797c8afb5f2">
    <textBlock id="i-29765b0d2a0e0604">Frågorna redovisas i bilaga som fogas till riksdagens snabbprotokoll onsdagen den 7 maj.</textBlock>
  </contentBlock>
  <contentBlock page="0" id="i-6c63150dbc3dd39e">
    <textBlock id="i-236c3c6f6571e788">15 §  Anmälan om skriftliga svar på frågor</textBlock>
  </contentBlock>
  <contentBlock page="0" id="i-52e7920b5e7fbf8b">
    <textBlock id="i-4330b477cb062c51">Anmäldes att följande skriftliga svar på frågor inkommit</textBlock>
  </contentBlock>
  <contentBlock page="0" id="i-13e001676e4f0f17">
    <textBlock id="i-7ae8169868380ae3">den 28 april</textBlock>
  </contentBlock>
  <contentBlock page="0" id="i-edfe2ecde239f707">
    <textBlock id="i-69bdf37b4c2a3677">1996/97:463 av Tuve Skånberg (kd) till utrikesministern</textBlock>
    <textBlock id="i-4b828cf2eea288b5">PLO:s anspråk på östra Jerusalem</textBlock>
    <textBlock id="i-b8467f80167dfc5b">1996/97:466 av Owe Hellberg (v) till statsministern</textBlock>
    <textBlock id="i-3ad65f672857557a">EU-tjänstemän och deras förmåner</textBlock>
    <textBlock id="i-88b2f5a0d8e2302e">1996/97:480 av Karl-Gösta Svenson (m) till statsrådet Maj-Inger Klingvall</textBlock>
    <textBlock id="i-1f03828cb5546a14">Underhållsstöd</textBlock>
  </contentBlock>
  <contentBlock page="0" id="i-3db187361498568b">
    <textBlock id="i-108fbdc95ba25cd9">Svaren redovisas i bilaga som fogas till riksdagens snabbprotokoll onsdagen den 7 maj.</textBlock>
  </contentBlock>
  <contentBlock page="0" id="i-c51a4df440f21044">
    <textBlock id="i-46e9415a0a2a182c">16 §  Kammaren åtskildes kl. 16.34.</textBlock>
  </contentBlock>
  <contentBlock page="0" id="i-2235cf5fc1e51ff8">
    <textBlock id="i-5270b654a053296c"/>
    <textBlock id="i-332252831a19a96a">Förhandlingarna leddes av talmannen.</textBlock>
  </contentBlock>
</protocol>
