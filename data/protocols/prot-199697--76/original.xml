<protocol id="prot-199697--76">
  <contentBlock page="0" id="i-b9061a1d53d5693d">
    <textBlock id="i-484eb6e3d435f602">Det justerade protokollet beräknas utkomma om 3 veckor</textBlock>
  </contentBlock>
  <contentBlock page="0" id="i-248b5c0d936790eb">
    <textBlock id="i-2f75e89c89cd1aed"/>
    <textBlock id="i-120bc0a2de28b324">----------------------------------------------------------------</textBlock>
  </contentBlock>
  <contentBlock page="0" id="i-ccce1099991c609e">
    <textBlock id="i-86d19e33c5d0cec7">1 §  Justering av protokoll</textBlock>
  </contentBlock>
  <contentBlock page="0" id="i-a7752e054324a999">
    <textBlock id="i-73afada113f6328c">Justerades protokollen för den 4 och 5 mars.</textBlock>
  </contentBlock>
  <contentBlock page="0" id="i-b263daaf723519b4">
    <textBlock id="i-5bd3b1eeec595246">2 §  Meddelande om aktuell debatt</textBlock>
  </contentBlock>
  <contentBlock page="0" id="i-0edcfe679015c7b3">
    <textBlock id="i-8055b55ac81c9354">Andre vice talmannen meddelade att på begäran av Centerpartiets riksdagsgrupp skulle aktuell debatt om bioteknik anordnas onsdagen den 12 mars kl. 9.00.</textBlock>
    <textBlock id="i-fa38a1e1cd737180">Från regeringen skulle socialminister Margot</textBlock>
    <textBlock id="i-8c180be80b038049">Wallström delta.</textBlock>
  </contentBlock>
  <contentBlock page="0" id="i-9a2538694a0fa6a8">
    <textBlock id="i-881a53bfff91ff6f">Den inkomna skrivelsen hade följande lydelse:</textBlock>
  </contentBlock>
  <contentBlock page="0" id="i-b34c33d4a1ec548c">
    <textBlock id="i-046b3c1f64532c13">Till talman Birgitta Dahl</textBlock>
    <textBlock id="i-aa7fe99c0a24c033">Begäran om särskild debatt angående biotekniken med anledning av inträffad händelse.</textBlock>
    <textBlock id="i-7afd8d7f833c0907">Centerpartiets riksdagsgrupp begär härmed att en särskild debatt snarast anordnas på temat Bioteknik den nya utmaningen. Frågan är mycket aktuell både med anledning av de försök som utförts på foster på</textBlock>
    <textBlock id="i-fead18413b7a2fc6">Huddinge sjukhus, samt debatten om kloning.</textBlock>
    <textBlock id="i-a5cca0e5c9f10614">Stockholm den 3 mars 1997</textBlock>
    <textBlock id="i-d15c3f42bcbf3a6f">Per-Ola Eriksson gruppordförande</textBlock>
    <textBlock id="i-9c67ac8288a54c4b">/Åsa-Britt Karlsson kanslichef e.u.</textBlock>
  </contentBlock>
  <contentBlock page="0" id="i-5493e936a1f464f9">
    <textBlock id="i-ad42b54139c11f08">3 §  Meddelande om fördröjda svar på interpellationer</textBlock>
  </contentBlock>
  <contentBlock page="0" id="i-642544cf0944b480">
    <textBlock id="i-185492e881383986">Till riksdagen hade inkommit följande skrivelser:</textBlock>
  </contentBlock>
  <contentBlock page="0" id="i-ac34c2be1cd6ec9d">
    <textBlock id="i-1fff96154b092b4b">Interpellation 1996/97:200</textBlock>
  </contentBlock>
  <contentBlock page="0" id="i-c81c47d0b55bc897">
    <textBlock id="i-43b286f00a2f5947">Till riksdagen</textBlock>
    <textBlock id="i-0454717a9d239e84">Interpellation 1996/97:200 av Ulla Löfgren om arbete i stället för förtidspension.</textBlock>
    <textBlock id="i-51384d3bfb97e120">Interpellationen kommer att besvaras tisdagen den</textBlock>
    <textBlock id="i-c68de58b24cb1af1">18 mars 1997.</textBlock>
    <textBlock id="i-94d60222f34ed45f">Skälet till dröjsmålet är utlandsresa.</textBlock>
    <textBlock id="i-19028833935b8f09">Stockholm den 5 mars 1997</textBlock>
    <textBlock id="i-01c50620f99c9e52">Margareta Winberg</textBlock>
  </contentBlock>
  <contentBlock page="0" id="i-594d7d5f0e2c54c1">
    <textBlock id="i-f4c3e8bc2d86c406">Interpellation 1996/97:206</textBlock>
  </contentBlock>
  <contentBlock page="0" id="i-592871943a3cbf6a">
    <textBlock id="i-b4561d348bd87b77">Till riksdagen</textBlock>
    <textBlock id="i-7929800d4a11501f">Interpellation 1996/97:206 av Margitta Edgren om apotekens receptregister.</textBlock>
    <textBlock id="i-4078d324a77dbb1a">Interpellationen kommer att besvaras fredagen den</textBlock>
    <textBlock id="i-45defbca85775d23">21 mars 1997.</textBlock>
    <textBlock id="i-67ad71d91f149d1b">Skälet till dröjsmålet är arbetsanhopning.</textBlock>
    <textBlock id="i-6c4757139a29bb90">Stockholm den 3 mars 1997</textBlock>
    <textBlock id="i-e993744d78bed899">Margot Wallström</textBlock>
  </contentBlock>
  <contentBlock page="0" id="i-de0bfd6fa307058b">
    <textBlock id="i-922cb770555af10d">Interpellation 1996/97:205</textBlock>
  </contentBlock>
  <contentBlock page="0" id="i-c791d1f556d75d65">
    <textBlock id="i-6feb63557a39358f">Till riksdagen</textBlock>
    <textBlock id="i-70f55398014f1b47">Interpellation 1996/97:205 av Karin Pilsäter om våld mot kvinnor.</textBlock>
    <textBlock id="i-89f48d3577e09e39">Interpellationen kommer att besvaras fredagen den</textBlock>
    <textBlock id="i-8331296d690ee34d">21 mars 1997.</textBlock>
    <textBlock id="i-84e94becd409e11d">Skälet till dröjsmålet är arbetsanhopning.</textBlock>
    <textBlock id="i-65ae4b56a46886fb">Stockholm den 6 mars 1997</textBlock>
    <textBlock id="i-62de393d598b22aa">Margot Wallström</textBlock>
  </contentBlock>
  <contentBlock page="0" id="i-381f04d154b72e53">
    <textBlock id="i-2bf55bf441a1b331">Interpellation 1996/97:211</textBlock>
  </contentBlock>
  <contentBlock page="0" id="i-1548ea2bc255db4f">
    <textBlock id="i-515d4a1e021e2b47">Till riksdagen</textBlock>
    <textBlock id="i-bf6216ef5501ec67">Interpellation 1996/97:211 av Ragnhild Pohanka</textBlock>
    <textBlock id="i-7b619fc3aa201d4a">(mp) om asylsökande bosnienkroater.</textBlock>
    <textBlock id="i-29fa618f71e69138">Interpellationen kommer att besvaras tisdagen den</textBlock>
    <textBlock id="i-578311471eba5e30">22 april 1997.</textBlock>
    <textBlock id="i-5fd36ed8814e04e9">Skälet till dröjsmålet är utlandsresor.</textBlock>
    <textBlock id="i-5c40befb778c53e5">Stockholm den 7 mars 1997</textBlock>
    <textBlock id="i-192098edc947d945">Pierre Schori</textBlock>
  </contentBlock>
  <contentBlock page="0" id="i-442494f3b3fccc03">
    <textBlock id="i-683c804a13443edb">4 §  Svar på interpellation 1996/97:215 om register med personnummer</textBlock>
  </contentBlock>
  <contentBlock page="0" id="i-c91a1b124ccfd6b7">
    <textBlock id="i-112ad17dee99802c">Anf.  1  Justitieminister LAILA</textBlock>
    <textBlock id="i-53cd8113a9116da5">FREIVALDS (s):</textBlock>
    <textBlock id="i-de64e79c34034afe">Fru talman! Ragnhild Pohanka har mot bakgrund av användningen av personnummer i register och de faror det kan innebära för den personliga integriteten frågat om jag avser att ta initiativ till en konsekvensanalys av frågan, om jag avser att verka för att kontrollen av våra medborgare inte ökar ännu mer och om jag avser att verka för att inte t.ex. diagnoser om hiv eller aids sprids.</textBlock>
    <textBlock id="i-9fa787ab5cd39d09">Enligt datalagens nuvarande bestämmelser krävs som huvudregel licens av Datainspektionen för att få inrätta och föra personregister. Därutöver krävs tillstånd av Datainspektionen bl.a. om registret skall innehålla känsliga uppgifter, omdömen eller andra värderande upplysningar eller uppgifter om personer som saknar sådan anknytning till den registeransvarige som följer av t.ex. ett kundförhållande.</textBlock>
    <textBlock id="i-8c3555774d1c35a3">Register kan också inrättas genom särskilda registerförfattningar eller regeringsbeslut. I dessa fall krävs inte tillstånd av Datainspektionen för inrättandet.</textBlock>
    <textBlock id="i-a12710b5b35984e3">Innan författningar beslutas eller beslut fattas inhämtas dock regelmässigt Datainspektionens synpunkter.</textBlock>
    <textBlock id="i-3670a1a763d74c8e">Personregister skall enligt datalagen alltid inrättas och föras så att inte otillbörligt intrång i den registrerades personliga integritet uppkommer. För registrering av personnummer gäller att detta får ske endast när det är klart motiverat med hänsyn till registrets ändamål, vikten av en säker identifiering eller av annat beaktansvärt skäl. Personnummer får inte heller återges på datautskrifter om det inte finns särskilda skäl.</textBlock>
    <textBlock id="i-55e8f6878ff5b1fa">Användningen av personnummer har varit föremål för särskilda överväganden. År 1994 föreslog Personnummerutredningen en särskild lag som skulle begränsa användningen av personnummer. Förslaget ledde inte till lagstiftning, bl.a. eftersom den enkätundersökning som utredningen låtit Statistiska centralbyrån utföra inte visade på något utbrett missnöje över användningen av personnummer i stort och eftersom remissutfallet var negativt.</textBlock>
    <textBlock id="i-f0a9cbfc494c7087">En översyn av datalagen pågår för närvarande. EG</textBlock>
    <textBlock id="i-032063ba74a3279d">antog den 24 oktober 1995 ett direktiv om skydd för enskilda personer med avseende på behandlingen av personuppgifter (95/46/EG), det s.k. dataskyddsdirektivet. Dataskyddsdirektivet är annorlunda konstruerat än vår nuvarande datalag. En parlamentarisk utredning, Datalagskommittén, har bl.a. fått till uppgift att föreslå hur direktivet skall genomföras i svensk lagstiftning samt lägga fram förslag till en ny datalag. Kommittén kommer att avlämna sitt betänkande den 2 april i år.</textBlock>
    <textBlock id="i-0ba51e3faa544048">Mot bakgrund av vad jag nu sagt är svaret på</textBlock>
    <textBlock id="i-20833b9256bb0bb6">Ragnhild Pohankas första fråga att någon särskild utredning eller liknande arbete i fråga om bruket av personnummer i register inte planeras.</textBlock>
    <textBlock id="i-9374337060fbae3a">På Ragnhild Pohankas andra fråga vill jag svara att det ibland krävs att myndigheter, för att kunna klara av sina arbetsuppgifter, får tillgång till olika slag av kontrollinstrument, däribland tillgång till uppgifter i olika register och möjligheter att föra egna register.</textBlock>
    <textBlock id="i-c9ea54ad4a2ef9c0">Det måste självfallet i varje enskilt fall noga övervägas om behovet är sådant att detta är motiverat.</textBlock>
    <textBlock id="i-ad6d09b3db70b1ab">När det gäller Ragnhild Pohankas tredje fråga vill jag först göra klart att specifika frågor kring receptregistret hör till Socialdepartementets ansvarsområde. Enligt sekretesslagen, för vilken jag har huvudansvaret, gäller sekretess inom hälso- och sjukvården för uppgifter om enskildas hälsotillstånd, om det inte står klart att uppgifterna kan röjas utan att den enskilde eller någon honom närstående lider men.</textBlock>
    <textBlock id="i-ebfce09550f31292">Sekretesslagen är tillämplig inom det allmännas verksamhet. För området utanför det allmännas verksamhet finns en bestämmelse om tystnadsplikt i lagen om åligganden för personal inom hälso- och sjukvården. Dessutom finns det i datalagen en bestämmelse som slår fast att den som tagit befattning med personregister eller med uppgifter som samlats in för att ingå i sådant register inte obehörigen får röja han till följd därav fått veta om enskilds personliga förhållanden.</textBlock>
    <textBlock id="i-c5bbce6282d9ae85">Dessa regler syftar just till att förhindra otillbörlig spridning av uppgifter rörande enskildas personliga förhållanden, t.ex. sådana diagnoser Ragnhild Pohanka nämnt.</textBlock>
  </contentBlock>
  <contentBlock page="0" id="i-463d40dd711d68be">
    <textBlock id="i-f15461040fdeec8d">Anf.  2  RAGNHILD POHANKA (mp):</textBlock>
    <textBlock id="i-478b37352b2745b5">Fru talman! Jag får tacka för ett utförligt och bra svar.</textBlock>
    <textBlock id="i-63e8818bd956e325">Jag vet att den här frågan berör två olika departement. När det gäller apoteken och det registret är det närmast Margot Wallström som skall svara.</textBlock>
    <textBlock id="i-50dc33e7ba570e7a">Men jag menar att för varje nytt register som inrättas blir vi människor mer och mer inprogrammerade och mer och mer utsatta för en form av kontroll. Jag vet att det finns sekretess, ganska hård sekretess i de flesta fall, när det gäller uppgifter som rör människors personliga förhållanden. Men jag är ändå kritisk till den stora mängd personregister som finns - jag har tagit reda på ungefär vad som finns bara inom sjukvården. Likadant är det naturligtvis inom den juridiska fakulteten. Där finns det också många personregister och mycket som kan komma ut.</textBlock>
    <textBlock id="i-2663f4cf55161be7">Det finns olika medicinska register - födelseregistret, cancerregistret, sjukvårdsregistret, läkemedelsbiverkningsregistret, epidemiregistret osv. Det finns också ett register för könssjukdomar - eller det kanske går under epidemiregistret.</textBlock>
    <textBlock id="i-0e1f5a914ef6dd55">Antalet förfrågningar om utdrag enligt 10 § datalagen är omkring 1 500 per år. Det låter inte så mycket, men man vet inte alltid hur många det är som får reda på det som går ut i samband med förfrågningarna. I och med att man har dataregister är det ibland nästan lättare att komma åt uppgifter än det var tidigare då man sprang och letade i pärmar osv. Jag är alltså kritisk till det här.</textBlock>
    <textBlock id="i-c6c2416c853e2be8">Framför allt är jag kritisk till det nya som gäller för registreringen när man köper mediciner. Då skall det anges en kod för den sjukdom man har, och det skall vara personnummer och allting. Det gör att de som har sjukdomar som de kanske inte vill att man skall känna till får ytterligare en grupp som känner till deras problem. Koden är ju ganska lätt att läsa ut.</textBlock>
    <textBlock id="i-d2ac972dd54258d4">Nu har jag har talat med människor som arbetar på apotek, och de vet ju nästan alltid ändå på grund av medicinen vilken sjukdom personen har. Men det här med personnummer och sjukdomsregister innebär i alla fall en ytterligare spridning.</textBlock>
    <textBlock id="i-76c524e3ad7d0925">Som jag skrev i min interpellation kräver man mitt personnummer om jag går och hyr en videofilm i</textBlock>
    <textBlock id="i-84a8043ad58641a1">Borlänge. Om jag vägrar att lämna det är det inte säkert att jag får hyra någon film. När man handlar på olika ställen krävs inte bara underskrift och uppvisande av ID-kort, utan de skriver också upp personnumret - även för små summor.</textBlock>
    <textBlock id="i-e38667cce8555ebb">Vårt personnummer är ute och vandrar överallt.</textBlock>
    <textBlock id="i-87e3e3aab7c02c66">Om jag vill köpa bensin på OK kanske jag har glömt min kod, eller jag har inte min kod av någon orsak.</textBlock>
    <textBlock id="i-1e62967e268211b8">Då räcker det att de får mitt ID-kort, och på mitt personnummer får jag köpa bensinen. Om någon annan får tag i mitt personnummer kan den personen antagligen också köpa bensin. Det finns här många aspekter. Det är säkerhetsaspekter, och det är integritetsaspekter.</textBlock>
    <textBlock id="i-6d55e14fe3f3ae95">Jag förstår att det inte skall bli någon ny utredning. Jag har fått till svar att kommitténs resultat kommer den 2 april och att det finns inte någon orsak att nu tillsätta någon ny, och det tycker jag är självklart. Men jag menar att vi är ganska utlämnade när det gäller dessa frågor.</textBlock>
    <textBlock id="i-0890cd05cc5f0795">Vill ministern göra någonting för att minska användningen av och kraven på att uppge personnummer?</textBlock>
  </contentBlock>
  <contentBlock page="0" id="i-8aed3aaa4ddee80d">
    <textBlock id="i-0d17219400f633f1">Anf.  3  INGER RENÉ (m):</textBlock>
    <textBlock id="i-5db32c3be50fc6e8">Fru talman! I dag har vi stundtals en ganska slarvig användning av personnummer. Av slentrian ber man oss lämna inte bara namn utan också personnummer, inklusive de fyra sista siffrorna. Av slentrian lämnar antagligen också de allra flesta av oss personnumret, inklusive de fyra sista siffrorna. Vi borde vara mycket mer restriktiva, anser jag.</textBlock>
    <textBlock id="i-9e655f8c60146449">Som justitieministern sade i sitt svar till Ragnhild</textBlock>
    <textBlock id="i-aeaae50d27a91f12">Pohanka får personnummer användas där det är helt klart motiverat. De som frågar efter namn och annat och vi som svarar borde enligt mitt förmenande ifrågasätta om rimliga motiv föreligger. Jag har hört motiveringar som: Vi har övertagit ett befintligt dataprogram, och det bygger på personnummer. Det är inte ovanligt. Men det borde inte vara skäl till att fortsätta att använda personnummer, utan tyder i stället på flagrant okunskap.</textBlock>
    <textBlock id="i-76bc73f2e7e51831">I många fall tror jag att det bristande ifrågasättandet av personnumrets användning beror på att det går på lösa boliner. Jag kan nämna ett exempel. Jag behövde ett nytt bibliotekskort på mitt bibliotek hemma för något år sedan. Då ville de ha hela mitt personnummer, inklusive de fyra sista siffrorna. Jag sade:</textBlock>
    <textBlock id="i-80f2eb27de9b9bea">Det lämnar jag inte. Då spottar inte apparaten ut något kort, sade bibliotekarien. Jag bad henne försöka, och det kom ut ett bibliotekskort till mig utan de fyra sista siffrorna i mitt personnummer.</textBlock>
    <textBlock id="i-044743d7d8ed07c8">Ett av mina barn skulle köpa en dammsugare häromsistens. Med dammsugaren följde en försäkring.</textBlock>
    <textBlock id="i-be264fa6f22a909c">För att få försäkringen skulle man lämna personnummer. Han sade: Det gör jag inte. Då får du ingen försäkring, sade försäljaren. I så fall köper jag inte någon dammsugare, sade min son. Han gick naturligtvis så småningom hem med dammsugaren, eftersom han både fick försäkringen och köpte dammsugaren.</textBlock>
    <textBlock id="i-1b9d26cc37d53c50">Man kan skratta litet grand åt dessa exempel. Men jag tycker att det är allvarligare än så. Successivt har alla dataprogram som hanterar personuppgifter baserats på personnummer. De allra flesta gör det i dag.</textBlock>
    <textBlock id="i-7dc53cc1c0bd5aa9">Namn och adress är onödigt, vare sig registret är avsett för socialbidrag, elavgifter eller barnomsorgskön.</textBlock>
    <textBlock id="i-3cdd605f059fe761">I Sverige är vi vana vid att personnummer öppnar alla dörrar. Ibland tycker jag att det verkar som om personnumret, som man säger utan att se den som man avlämnar personnumret till, är en mer tung identifikationshandling än vad t.o.m. passet är.</textBlock>
    <textBlock id="i-e608f14d79b44e95">Detta att personnumret öppnar alla dörrar gör också att personnumret kan missbrukas, och det missbrukas med stora problem för den som råkar illa ut. Det är inte svårt att få tag på personnumret för vem som helst i Sverige. Det är bara att ringa skattemyndigheterna. Det är offentlig handling, och det får vi alla tag på.</textBlock>
    <textBlock id="i-205c1f5287ba06a5">Jag vill inte på något sätt avskaffa personnumret.</textBlock>
    <textBlock id="i-2963456e312e5a01">Men jag vill begränsa dess användning till områden där det gäller att snabbt och säkert kunna identifiera en person. Justitieministern exemplifierade sådana områden. Om vi kan minska användningen av personnummer minskar risken för att dataregister samarbetas med integritetskränkande resultat.</textBlock>
    <textBlock id="i-c8e4e0e0ae5ee758">Jag skulle vilja fråga justitieministern: Kan jag tyda hennes svar så, att hon avser att verka för en minskad användning av personnummer?</textBlock>
  </contentBlock>
  <contentBlock page="0" id="i-5a0a6edd6fbca45e">
    <textBlock id="i-f5a13f7a35fe6aa8">Anf.  4  Justitieminister LAILA</textBlock>
    <textBlock id="i-ab06b5b68ab42b64">FREIVALDS (s):</textBlock>
    <textBlock id="i-3d390c50745f5c3a">Fru talman! Ragnhild Pohanka och också Inger</textBlock>
    <textBlock id="i-97b90c89af0e6167">René tar upp det förhållandet att vi har många register i vårt samhälle, och det är verkligen sant. Men inte alla de registren innehåller personnummer. Framför allt innehåller inte alla de registren känsliga uppgifter.</textBlock>
    <textBlock id="i-46d5922893ae5338">Jag tror att det är väldigt viktigt att man gör klart för sig vad det är man reagerar mot, tycker är hotfullt och vill göra någonting åt. Det är också detta som lagstiftningen har försökt att koncentrera sig på, nämligen att man inte skall registrera känsliga uppgifter och göra dem tillgängliga på ett lätt sätt. Det är därför vi har begränsningar när det gäller ADB-registren, eftersom de erbjuder en teknik som gör det lättare att bearbeta uppgifter som finns i registren.</textBlock>
    <textBlock id="i-5b8bda27c7bdeb43">Det är Datainspektionen som avgör om det är motiverat att i ett ADB-baserat register ha personnummer angivet. Såvitt jag förstår är Datainspektionen ganska sträng i det avseendet. Man vill att det skall finnas ett särskilt skäl, precis som lagstiftningen föreskriver, för att personnumret skall få användas i dataregistret.</textBlock>
    <textBlock id="i-6ef12025bec15f26">Jag tycker att det är bra. Det måste finnas begränsningar i det avseendet. Men jag skulle vilja framhålla en sak. Det är inte så att det är personnumret i sig som skapar förutsättningar för t.ex. samkörning, egentligen otillåten samkörning, men det ger en möjlighet till det. Det kan man med den nya tekniken göra lika bra på namnet och adressen.</textBlock>
    <textBlock id="i-4d8a40ca30242669">Litet grand av den oro som Ragnhild Pohanka och</textBlock>
    <textBlock id="i-81ef208b279ac34e">Inger René ger uttryck för är egentligen inte enbart kopplad till frågan om personnummer. Jag är nog tvungen att be er att fundera över om det i så fall inte också skall förbjudas att man över huvud taget får registrera namn och adress. Med de uppgifterna är det med den nya tekniken precis lika lätt att ta sig fram i register och skaffa sig uppgifter.</textBlock>
    <textBlock id="i-a1a2cb3eecc837c2">Det är icke personnumret som är nyckeln. Skillnaden mellan namn och personnummer är bara den att med personnummer har man ett hundraprocentig identifiering. Men heter man Ragnhild Pohanka är man nog hundraprocentigt identifierad även utan personnummer.</textBlock>
  </contentBlock>
  <contentBlock page="0" id="i-a3344ccfaff51b26">
    <textBlock id="i-832db9c1aa7e19f7">Anf.  5  RAGNHILD POHANKA (mp):</textBlock>
    <textBlock id="i-ebe27623a649b46a">Fru talman! Det stämmer kanske att det är så. Det lär inte finnas någon mer i Sverige som heter så. Det finns några till med vårt efternamn, men tror inte att det finns någon som heter Ragnhild.</textBlock>
    <textBlock id="i-e600b70ee1e99442">Den f.d. chefen för Datainspektionen har ibland kritiserat att möjligheterna är så stora för att uppgifterna kan vara integritetskränkande. Att minska användningen av personnummer är ett mål i sig. Det är många andra länder som är mycket mer restriktiva än</textBlock>
    <textBlock id="i-29571ef49f9fe535">Sverige i det här fallet.</textBlock>
    <textBlock id="i-2b07ca15d585caf7">Det är klart att ADB har öppnat en annan möjlighet än vad som fanns förut. Jag satt med mot slutet i utredningen om socialtjänstlagen. Där hade vi många frågor om dokumentering. Men kommer man in i registren är det oerhört lätt att få alla uppgifter, vilket inte gick innan den nya tekniken kom.</textBlock>
    <textBlock id="i-e7df026117e0ac62">Om vi hade haft databehandling under den tyska ockupationen av Danmark hade man nog kunnat spåra all judar. Men det var en kvinna där som förstörde papperen, och därför gick det inte så bra. Det har sitt värde med den gamla tekniken, men jag vill ändå inte komma tillbaka till den tiden.</textBlock>
    <textBlock id="i-7921cb05c3b2229b">Vi är medvetna om att det behövs en forskning.</textBlock>
    <textBlock id="i-1081d493623890a7">Men man kan då avidentifiera uppgifterna för forskare. Det finns inget skäl att inte göra det, och det gör man också oftast. Jag vill ändå framhålla att min önskan är att man minskade behovet av personnummer och fullständig identitet på alla punkter. Inger Réne sade också att man i vissa fall har vägrat att lämna personnummer, och det har gått alldeles utmärkt ändå.</textBlock>
    <textBlock id="i-ba0edef805d5041f">Jag vet inte om man kan lagstifta mot en sådan här användning av personnummer som gäller vanliga inköp, men det kan heller inte krävas av oss att vi skall uppge numret.</textBlock>
    <textBlock id="i-cb490d9116b5b264">Men min huvudfråga gällde det nya registret som apoteken kräver, där skall man ha en kod för sjukdomen. Då blir man inte bara registrerad inne hos läkaren utan också ute på apoteken. Jag känner att det här är ganska farligt. Jag har bl.a. varit uppvaktad av homosexuella som menar att aids och hiv är sjukdomar som kan tydliggöras på detta sätt genom att ännu fler får inblick. Om man t.ex. bor på en liten ort kan det vara förödande om sjukdomen skall stå när man köper ut sin medicin.</textBlock>
    <textBlock id="i-8118c8dcd3ad6b96">Jag vet inte om detta ligger inom justitieministerns område, så jag får spara frågan till den interpellationen som blivit uppskjuten och ta upp den en gång till.</textBlock>
  </contentBlock>
  <contentBlock page="0" id="i-762f463030034585">
    <textBlock id="i-aa98a222b113f04f">Anf.  6  INGER RENÉ (m):</textBlock>
    <textBlock id="i-e6c31e2edf4853bf">Fru talman! Uppgifter som inte är känsliga är inte farliga att registrera. Justitieministern uttryckte sig inte riktigt så, men andemeningen var något åt det hållet. Men uppgifter som inte är känsliga och som samkörs på olika sätt kan tillsammans bli känsliga eller lämna en känslig profil.</textBlock>
    <textBlock id="i-ed4fd865a4e8a26f">Jag upplever Datainspektionen som mycket sträng, och lagstiftningen finns. Men mörkertalet är så stort, liksom okunskapen. Därför menar jag att justitieministern och regeringen kanske skulle kunna hjälpa till att göra den här lagstiftningen tydlig på alla sätt.</textBlock>
    <textBlock id="i-e077a3476047cc2f">Nya tekniker ger nya möjligheter; det är alldeles självklart. Men vad jag förstår är personnumret än så länge en billig och smart nyckel vid hantering av personuppgifter. För övrigt tror jag att vi tre som deltar i denna debatt inte behöver några fyra sista siffror. Vi är lätta att identifiera på våra ovanliga namn.</textBlock>
    <textBlock id="i-469711ccf5089c01">Kan vi komma överens om, justitieministern, att det är den enskilde som i större utsträckning själv skall få bestämma i vilka register vederbörande vill vara eller inte vara, så har vi kommit en bra bit på väg. I sådana fall blir jag mycket nöjd. Men tills vi kommer till den debatten skulle jag vilja höra om inte justitieministern är beredd att verka för en mera restriktiv användning av personnumren.</textBlock>
  </contentBlock>
  <contentBlock page="0" id="i-ecfa99f29274b930">
    <textBlock id="i-a2834f7366e8b3fe">Anf.  7  Justitieminister LAILA</textBlock>
    <textBlock id="i-504b7fc192e13731">FREIVALDS (s):</textBlock>
    <textBlock id="i-d27fa4b7f68eb1a9">Fru talman! Jag är litet konfunderad över debatten.</textBlock>
    <textBlock id="i-d91cbe3ea4e5028d">Egentligen förstår jag inte riktigt vad oron gäller. Vi talar om personnummer, men vi är samtidigt överens om att det inte är personnumret i sig som utgör faran, utan det är om man t.ex. missbrukar existerande register och samkör register, där personnumret inte är en förutsättning för att det skall kunna ske. Ragnhild</textBlock>
    <textBlock id="i-d4ac3d9440610d55">Pohanka gav ett historiskt exempel om vad nazisterna skulle kunna ha gjort med den nya tekniken, men det har ju ingenting med personnummer att göra. Det är fråga om att man med den nya tekniken har möjlighet att hantera register på ett effektivare sätt än tidigare.</textBlock>
    <textBlock id="i-21b73f96111c1291">Då blir det alltså den nya tekniken som är hotet, men det är ett synsätt som jag aldrig kan acceptera i grunden. Teknik är i sig varken ond eller god, utan det är användandet av den som kan leda till sämre eller bättre konsekvenser. Det är därför vår lagstiftning i så stor utsträckning handlar om att reglera användningen av databaserade personregister och inte enbart personnummerfrågan. Den kommer in som en detalj i sammanhanget.</textBlock>
    <textBlock id="i-c9a647ec01a24845">Ni talar om mer restriktiv användning av personnummer, och jag menar att det är förutsättningen i den lagstiftning vi har som gäller databaserade register.</textBlock>
    <textBlock id="i-2e1124c9e26bf738">Det är vad vi kan täcka med den lagstiftning vi har i dag. Ni talade också om att man själv skulle kunna styra sin förekomst i register. Det gör man ju, och ni har själva angivit exempel. I kundförhållanden är det man själv som avgör i vilket avtalsförhållande man vill stå, och man har faktiskt möjlighet att som konsument ställa villkor i samband med det. Det bör man naturligtvis göra om man tycker att det är väsentligt.</textBlock>
    <textBlock id="i-97616c98e9d185f5">En del myndighetsregister befinner vi oss i vare sig vi vill eller inte, t.ex. polisens register. Det tycker jag är bra, eftersom det är andra, mer övergripande intressen som ligger bakom. Andra register är beroende av att vi själva agerar på ett visst sätt och då förutsätts - av myndigheten eller vad det är - att man också går in i deras register. Det har man nog svårt att motsätta sig om man över huvud taget vill vara delaktig i det sammanhang där registret förekommer.</textBlock>
    <textBlock id="i-17be1783cb1589c8">Sedan kan man diskutera vilka regelverk som skall omgärda registret. Här är det omdiskuterade receptregistret naturligtvis aktuellt. Det är en fråga som hanteras inom Socialdepartementet. Utifrån mina utgångspunkter anser jag att det är väldigt viktigt att man skapar ett regelverk kring ett sådant register som undanröjer den oro som många människor kan känna inför att känsliga uppgifter skall komma på avvägar.</textBlock>
    <textBlock id="i-ef025fa8122f66a4">Men hela den frågan har egentligen ingenting med personnumret som sådant att göra. Det tycks vi också vara överens om. Ingen av oss hamnar i ett sämre läge om bara våra namn används i stället för våra personnummer.</textBlock>
    <textBlock id="i-4b38f3338f0568ab">Man har ibland en benägenhet att se användandet av personnummer som enbart något hotfullt. Men faktum är att användandet har personnummer i många avseenden har inneburit en lättnad och en fördel för många människor i vårt land. Detta var också något som avspeglades när vi gjorde en mycket omfattande attitydundersökning av hur svenska folket ser på användandet av personnummer. Man uttrycker oro i vissa sammanhang, och det försöker vi ta hand om i lagstiftningen. Men generellt känner man ingen oro.</textBlock>
    <textBlock id="i-1ff5e02da640b005">Tvärtom inser man fördelarna, eller också inser man att numret inte har den stora betydelsen. Men man kan ibland tycka att det är onödigt att själva uppgifterna om personen skall behöva förekomma över huvud taget.</textBlock>
    <textBlock id="i-4eaf8f9ec48304e1">Jag skulle önska att debatten renodlades litet grand och att man klargjorde vad det är man diskuterar. Är det den nya tekniken, registren, myndigheternas användning av dem, eller är det den specifika frågan om just personnumret? Jag har litet svårt att svara på era frågar på grund av att det glider.</textBlock>
  </contentBlock>
  <contentBlock page="0" id="i-67af5de5cca80c94">
    <textBlock id="i-3373c34d9d3398e8">Anf.  8  RAGNHILD POHANKA (mp):</textBlock>
    <textBlock id="i-749f9eb451c57a72">Fru talman! Det är kanske så att vi har glidit litet grand. Det är registreringen och samkörningen av register som oroar mig, inte den nya tekniken. Jag känner mig inte speciellt störd av att jag måste uppge mitt personnummer om jag köper en klänning. Det är inte så. Men vad som skrämmer mig är samkörningen av register, att så många grupper inom samhället vet så mycket om så många.</textBlock>
    <textBlock id="i-ed8a2b75b4251275">Vi har sysslat med den sekretess som gäller registren på försäkringskasseområdet. Det står verkligen mycket personliga saker i dem. Det finns alltid en risk att det kommer ut, att människor träffas och att det trots sekretess sprids uppgifter om personer. Det gäller kanske särskilt när man behandlas på flera institutioner. Det är apotek, sjukhus, försäkringskassa, arbetsförmedling, socialtjänst osv. Här förekommer ett mycket spritt användande av personuppgifter, innehållande också personnummer. Om jag säger på det sättet blir frågan kanske mer renodlad.</textBlock>
    <textBlock id="i-e997341eebf9dba2">Jag tackar för en fin debatt och ett fint svar.</textBlock>
  </contentBlock>
  <contentBlock page="0" id="i-81056bebcd287327">
    <textBlock id="i-26e6f0280b88921a">Överläggningen var härmed avslutad.</textBlock>
  </contentBlock>
  <contentBlock page="0" id="i-db4cb74082b10613">
    <textBlock id="i-281218fb4e01d30e">5 §  Svar på interpellation 1996/97:216 om sysselsättningspolitiken</textBlock>
  </contentBlock>
  <contentBlock page="0" id="i-378e00ee5964f0b2">
    <textBlock id="i-789b348cf08517db">Anf.  9  Finansminister ERIK ÅSBRINK (s):</textBlock>
    <textBlock id="i-1bcfb768ac87858f">Fru talman! Anne Wibble har frågat statsministern om sysselsättningspolitiken. Arbetet inom regeringen är så fördelat att det är jag som skall svara på frågan.</textBlock>
    <textBlock id="i-5bb41ded7445d4ca">Anne Wibbles frågor är föranledda av att regering för ungefär ett år sedan lade fast målet att halvera den öppna arbetslösheten till år 2000. Samtidigt har utvecklingen av arbetslösheten och sysselsättningen det gångna året varit bekymmersam. Anne Wibble tar detta till intäkt för att regeringens politik misslyckats och hon ifrågasätter om målet, en halverad arbetslöshet, kan uppnås.</textBlock>
    <textBlock id="i-5767b92bf34b8d52">Låt mig börja med att göra alldeles klart att regeringen är fast besluten att klara arbetslöshetsmålet.</textBlock>
    <textBlock id="i-998e2fb0d5b81857">För två år sedan var det många som ifrågasatte våra möjligheter att sanera statsfinanserna. Nu hörs inte längre det talet. Vi klarade att på bara några år få bukt med ett rekordunderskott i de offentliga finanserna.</textBlock>
    <textBlock id="i-084af0ec81865277">Vi skall även klara arbetslöshetsmålet.</textBlock>
    <textBlock id="i-e68a5275e3a8eff8">Att arbetslösheten det gångna året inte minskat utan i stället ökat något, samtidigt som också sysselsättningen minskat, hänger samman med den internationella konjunkturavmattning som inträffade under andra hälften av 1995. En liknande utveckling har ägt rum också i andra länder, inte minst i det konservativt styrda Tyskland. När Anne Wibble påstår att utvecklingen på arbetsmarknaden skulle vara en följd av den socialdemokratiska politiken är det således inte en korrekt verklighetsbeskrivning.</textBlock>
    <textBlock id="i-0a7bd3ea8d8e6419">Det är i stället så att regeringens ekonomiska politik i många avseenden har varit framgångsrik; inflationen är mycket låg, utrikeshandeln går med överskott, kronan har stabiliserats och räntorna har sjunkit kraftigt. Dessa framgångar gör att vi nu vinner tillbaka handlingsutrymme i den ekonomiska politiken och i än större omfattning kan ta itu med arbetslösheten.</textBlock>
    <textBlock id="i-9c8828e4b7c49dcc">Jag har nyligen redovisat inriktningen för regeringens sysselsättningspolitik. Mitt - och regeringens</textBlock>
    <textBlock id="i-9843107c2ba97064">- arbete för att öka sysselsättningen och minska arbetslösheten bygger på fem hörnstenar:</textBlock>
    <textBlock id="i-6c82a21c6ad05167">Arbetslösheten skall minska framför allt genom att fler människor får arbete - inte genom att dra människor ifrån arbetsmarknaden. Det är endast med ökad sysselsättning som vi kan skapa nya nödvändiga resurser till alla de behov som finns. Det är den klassiska socialdemokratiska arbetslinjen som gäller.</textBlock>
    <textBlock id="i-476ec08b48db11f7">Huvuddelen av sysselsättningsökningen skall ske inom den privata sektorn. Vägen till en förbättrad välfärd går genom att låta den privata sektorn expandera, så att den kan svara för ökad sysselsättning och produktion och därigenom ökade skatteintäkter.</textBlock>
    <textBlock id="i-af028eb2aefc9fbb">De offentliga verksamheterna - särskilt vården, omsorgen och skolan - utgör kärnan i den sociala välfärden och skall därför prioriteras framför transfereringar. När det gäller offentligt finansierade jobb, skall vi inrikta oss främst på att skapa jobb i den ordinarie verksamheten, inte tillfälliga jobb vid sidan av den reguljära organisationen.</textBlock>
    <textBlock id="i-78aabef80cd6e737">Lönebildningen måste förbättras. De senaste 20-</textBlock>
    <textBlock id="i-3273a90c5a796910">25 åren har den inte fungerat tillfredsställande utan resulterat i hög inflation, försämrad konkurrenskraft och utslagning av företag och arbetstillfällen. Lönebildningen är arbetsmarknadens parters ansvar, inte regeringens och riksdagens. Det har ett omistligt värde att parterna själva klarar ut att reformera lönebildningen.</textBlock>
    <textBlock id="i-f537416984ba6d08">En politik för ökad sysselsättning och minskad arbetslöshet får under inga omständigheter utformas så att den äventyrar saneringen av statsfinanserna och därmed inflationsbekämpningen. Starka statsfinanser och låg inflation är en nödvändig förutsättning för att kunna öka sysselsättningen och pressa tillbaka arbetslösheten.</textBlock>
    <textBlock id="i-b68e974512afb71a">Regeringens ekonomiska politik är således inriktad på att fullfölja det påbörjade arbetet med att öka sysselsättningen genom sunda statsfinanser och prisstabilitet och genom att hävda arbetslinjen.</textBlock>
    <textBlock id="i-f3102ca36ae12525">Av det jag nu sagt följer att svaret på Anne</textBlock>
    <textBlock id="i-95b5f57b768460d1">Wibbles första fråga - om regeringens avsikt är att nå målet om halverad arbetslöshet genom att minska utbudet av arbetskraft - är att huvudinriktningen är att nå målet genom ökad reguljär sysselsättning och därmed också minskad total arbetslöshet. Men också åtgärder som på kort sikt reducerar arbetsutbudet kan vara motiverade, t.ex. utbildningsinsatser som ökar människors förutsättningar att få fotfäste på arbetsmarknaden.</textBlock>
    <textBlock id="i-b2cd71cdca514d17">Anne Wibble frågar också om regeringen är beredd att ompröva ett antal "företagsfientliga åtgärder".</textBlock>
    <textBlock id="i-61a46107e668c588">Det som Wibble här åsyftar är ett antal åtgärder, dels skattehöjningar, dels utgiftsminskningar, som vidtagits inom ramen för saneringsprogrammet och som inneburit ökade bördor för företagen. Dessa åtgärder måste emellertid ses i perspektivet av att saneringsprogrammet var oundgängligen nödvändigt för att få kontroll över de offentliga finanserna, skapa trovärdighet för den ekonomiska politiken och därmed utrymme för de lägre räntor och den låga inflation som vi nu uppnått.</textBlock>
    <textBlock id="i-4a36ebc685c11b73">Saneringsprogrammet har varit en investering i att skapa förutsättningar för en långsiktigt uthållig tillväxt och därmed också ett bra företags- och investeringsklimat i Sverige. Det hade naturligtvis varit helt orimligt att undanta företagssektorn från att bära sin del av kostnaderna för att få ordning på svensk ekonomi igen.</textBlock>
    <textBlock id="i-b366cba29068033b">Samtidigt måste man betrakta de åtgärder som vidtagits inom ramen för saneringsprogrammet mot bakgrund av det sammantagna näringslivsklimatet i</textBlock>
    <textBlock id="i-b277ce0287917639">Sverige. Företagsklimatet är bra. Ändå har det på senare tid bedrivits en kampanj för att skapa intryck av ett dramatiskt försämrat näringslivsklimat i vårt land. Det finns dock ingen saklig grund för detta. En objektiv och balanserad granskning av det sammantagna näringslivsklimatet i Sverige visar att det är bra.</textBlock>
    <textBlock id="i-cbc3676c4d28f13e">Detta bekräftas också av en studie som de amerikanska handelskamrarna i Europa publicerade i höstas. Enligt denna var Sverige det land som tillsammans med Schweiz, Holland, Irland och Israel ansågs ha det bästa företagsklimatet 1996 bland 23 jämförda länder. Förutom att Sverige rangordnades högt vad avser det sammantagna företagsklimatet gav de tillfrågade företagsledarna Sverige höga betyg vad avser regeringens politik gentemot företagssektorn, infrastruktur och livskvalitetsfaktorer som sjukvård och utbildning m.m.</textBlock>
  </contentBlock>
  <contentBlock page="0" id="i-5ca919d711949600">
    <textBlock id="i-0bc8d1ae487add49">Anf.  10  ANDRE VICE TALMANNEN:</textBlock>
    <textBlock id="i-4bccd3336764aadf">Jag kommer inte att vara lika generös med finansministerns taletid senare. Den var nu en minut för lång.</textBlock>
  </contentBlock>
  <contentBlock page="0" id="i-100780a8438f2604">
    <textBlock id="i-9f795f3f51a925d8">Anf.  11  ANNE WIBBLE (fp):</textBlock>
    <textBlock id="i-9894696ca8b839de">Fru talman! Jag tackar för svaret. En del av det låter för all del bra, men tyvärr är det mesta bluff.</textBlock>
    <textBlock id="i-50833b04cbdebfb0">Mina frågor ställdes mot bakgrund av regeringens misslyckande under det gångna året. Antalet personer med arbete har minskat med mer än 70 000, den totala arbetslösheten har ökat till nästan 14 % och den öppna arbetslösheten har ökat till nästan 9 %. Det har varit mycket av ett förlorat år för de arbetslösa; i stället för att bli färre har de blivit 45 000 fler.</textBlock>
    <textBlock id="i-a0872f78d5dd6691">Erik Åsbrink kommer fel i sitt svar redan från början. Han säger nämligen att regeringen är fast besluten att klara arbetslöshetsmålet. Men det centrala är faktiskt bristen på jobb och bristen på företagare.</textBlock>
    <textBlock id="i-480aaf171a0429a7">Målet måste formuleras som ett sysselsättningsmål, annars leds tanken fel - till sådan här statistisk manipulation med förtidspensioner, frigöring av ALU, 55-</textBlock>
    <textBlock id="i-d02aea75f15a3012">plus och allt vad det är.</textBlock>
    <textBlock id="i-3dd6c778ce1cc152">Min första fråga gällde om regeringens skall försöka nå målet genom att minska utbudet av arbetskraft. Erik Åsbrink säger att det skall den inte göra, utan det är arbetslinjen som skall gälla. Säger Erik</textBlock>
    <textBlock id="i-f8c46047ad7a2842">Åsbrink alltså klart och tydligt nej till åtgärder som ökar förtidspensionering och till s.k. friår? Säger han nej till fortsatt rundgång i a-kassan? Annars är nämligen den första hörnstenen en bluff.</textBlock>
    <textBlock id="i-9c8ed245ea22c199">Den andra hörnstenen i svaret är att den privata sektorn skall öka. Men mina frågor om ifall regeringen vill ändra på några av de företagsfientliga åtgärderna besvaras med nej. Erik Åsbrink konstaterar helt käckt att företagsklimatet är bra. Men det är faktiskt viktigare att veta vad företagarna tycker än vad Erik</textBlock>
    <textBlock id="i-d501a75630d5df94">Åsbrink tycker att de borde tycka. Det är nämligen företagarna som styr beteendet i fråga om investeringar och jobb. Nu står 713 000 personer utanför den reguljära arbetsmarknaden. Det innebär att hela sysselsättningsökningen sedan 1993 är utraderad. Hela sysselsättningsökningen är borta! Det visar att det självfallet behövs förbättringar i företagsklimatet.</textBlock>
    <textBlock id="i-25d2a656cf26d4b5">Även den andra hörnstenen är alltså bluff.</textBlock>
    <textBlock id="i-def63395db4ff3cb">Det går inte att undanta företagen från saneringsprogrammet, säger Åsbrink - av förmenta rättviseskäl får man förmoda. Men när effekten blir att politiken skapar fler arbetslösa anser vi i Folkpartiet att politiken är orättvis. Regeringen har diskuterat t.ex. ersättningsnivån i a-kassan ganska länge - om den skall vara 75 % eller 80 %. Men tydligen har inte regeringen ägnat någon tid åt att diskutera om den skulle kunna bli 100 %. Det är ju mycket viktigare! Det skulle nämligen kunna ske om människor får arbete, och bara då.</textBlock>
    <textBlock id="i-78a721bef4321a80">Den tredje hörnstenen i svaret sägs vara skola, vård och omsorg och att detta är viktigare än transfereringar. Erik Åsbrink vet säkert att svensk välfärdspolitik förutsätter att många människor försörjer sig på sitt arbete och betalar skatt. En hög sysselsättningsgrad är en förutsättning för den svenska välfärdspolitiken. Men nu minskar antalet sysselsatta.</textBlock>
    <textBlock id="i-3e4c241a644b8785">Revorna i välfärden blir alltså långt större, köerna i sjukvården ökar osv. Den tredje hörnstenen är alltså bluff.</textBlock>
    <textBlock id="i-28496fcd9d9b8f43">Den fjärde hörnstenen är också bluff. Där gör nämligen inte Erik Åsbrink någonting själv, utan hänvisar bara till parterna.</textBlock>
    <textBlock id="i-d6c266a1f3d5c7b7">Den femte hörnstenen är möjligen sann. Jag säger möjligen, därför att Erik Åsbrinks statsminister har skapat stor osäkerhet om de offentliga finanserna när han talar om tio nya miljarder, sex miljarder redan i år, 30 miljarder för kärnkraftsavveckling osv. OECD</textBlock>
    <textBlock id="i-81affc1b4f76a9b1">har visat att om tillväxten bara blir litet sämre eller räntorna litet högre blir det inte någon balans i de offentliga finanserna. Jag vill då veta: Vilket är viktigast, Erik Åsbrink, att få balans eller att spendera de här tio miljarderna?</textBlock>
    <textBlock id="i-f839eb3570186624">Min slutsats av svaret är att Erik Åsbrink verkar vara väldigt nöjd med allt, men också det måste ju vara bluff. Hela svaret är en bluff. Erik Åsbrink kan inte vara nöjd med att jobben försvinner, så att välfärden hotas och människor inte kan försörja sig på ett arbete.</textBlock>
  </contentBlock>
  <contentBlock page="0" id="i-8ee98ed8913973ae">
    <textBlock id="i-de434fb2f0a5f51b">Anf.  12  BO LUNDGREN (m):</textBlock>
    <textBlock id="i-169475ef4407f8d8">Fru talman! Arbetslösheten i Sverige är, som Anne</textBlock>
    <textBlock id="i-486ba918272de9c8">Wibble sade, rekordstor, och i det läget säger landets finansminister att i stort sett allting är bra. Arbetslösheten drabbar naturligtvis de människor hårt som blir arbetslösa, som förblir arbetslösa, men det drabbar också de människor som skall finansiera arbetslösheten. Det är framför allt låg- och medelinkomsttagare som får betala kostnaderna för en produktion som inte sker och kostnaderna för att den som är arbetslös skall kunna överleva rent ekonomiskt.</textBlock>
    <textBlock id="i-1026410d485f7d3a">Statsministern sade vid LO-kongressen att 1 % arbetslöshet kostar ungefär tio miljarder i det hänseendet. Med 13 % arbetslösa blir det 130 miljarder eller i genomsnitt ungefär 30 000 kr per hushåll. Ingen av oss här säger att vi kan komma ner till en arbetslöshet på 0 %, men låt oss tala om en i ordets egentliga och riktiga, verkliga bemärkelse halverad arbetslöshet, inte bara en sifferlek med den öppna arbetslösheten.</textBlock>
    <textBlock id="i-94885e081062af2c">En sådan verklig halvering av arbetslösheten skulle kunna leda till förbättringar för varje hushåll med i genomsnitt 15 000 kr. Det är alltså fråga om dramatiskt höga onödiga kostnader, som många låg- och medelinkomsttagare får ta.</textBlock>
    <textBlock id="i-d587cb40f4effbbe">Det tragiska är ju att vi var på rätt väg. Vi var under 80-talet på rätt väg när det gällde att skapa bättre förhållanden för riktiga nya jobb. Då hade vi överhettning och annat som inte fungerade. Men sedan,</textBlock>
    <textBlock id="i-73cd85fd9cf42f3b">1989 och 1990, kom raset i sysselsättningen, den våldsamma explosionen av arbetslöshet, och sedan började en vändning uppåt, som knäcktes när den nya socialdemokratiska regeringen vände upp och ned på politiken i det här avseendet. Det rör sig om två år med bakslag, och fortfarande ingen omprövning.</textBlock>
    <textBlock id="i-3d13b5138384d3ff">Hur kan finansministern här hävda att det är orimligt att undanta företagssektorn från saneringen av de offentliga finanserna? Att lägga bördor på företagen så att fler blir arbetslösa och färre får nya jobb försämrar ju förutsättningen för att sanera de offentliga finanserna. Det borde var och en inse - utom möjligen dagens finansdepartement. Ju fler som kommer i jobb, ju fler som kan få nya jobb, desto lättare går det att sanera de offentliga finanserna.</textBlock>
    <textBlock id="i-314afca42de481cd">Hur kan då finansministern här försvara att flertalet svenska företag fortfarande skall ha dubbel skatt på investeringar i nya jobb? Hur kan han försvara att man förlänger sjuklöneperioden så att framför allt små företag får ökade kostnader och så att dessutom de människor som tenderar att vara sjuka ofta drabbas hårt, därför att arbetsgivare inte gärna vill anställa dem? Det handlar om återregleringar av arbetsrätten -</textBlock>
    <textBlock id="i-f7dff169a94e8428">för att inte tala om de väsentliga skatteskärpningarna på arbete. De flesta människor inser att höjd skatt på arbete gör det dyrare att anställa, och om det blir dyrare att anställa blir färre anställda än annars.</textBlock>
    <textBlock id="i-ef1f8d23167f5dea">Det ni har gjort med de här åtgärderna är alltså att ni har försämrat klimatet för nya jobb. Det finns ytterligare ett antal exempel man skulle kunna ta upp.</textBlock>
    <textBlock id="i-ea64abef61bdc232">Ni har inte ens - i varje fall inte än - funderat på möjligheten att öppna sektorer, samtidigt som ni har försämrat för de företag som faktiskt finns i dag.</textBlock>
    <textBlock id="i-c79f6eaae2399a52">Vi har talat om tjänstesektorn. Skatterna gör ju nu att hushållen inte har en chans att efterfråga tjänster som de egentligen skulle kunna efterfråga. Jag hade ett förslag som inte hann genomföras därför att ni vann valet, ett förslag som tillstyrktes av Göte Bernhardsson i AMS eftersom allt borde prövas. Två år har gått förlorade, fler människor har varit arbetslösa.</textBlock>
    <textBlock id="i-2b97e6f34d26fe93">Ni har misslyckats, och ni inser det inte eller vill inte inse det.</textBlock>
    <textBlock id="i-b1207dbdf12dea2e">Men, Erik Åsbrink, för att ta den hörnpelare ni själva talar om, den som utgörs av jobben i det privata näringslivet: Tala om för kammaren och för svenska folket hur ni skall förbättra förutsättningarna för de nya jobben. Ge några konkreta förslag!</textBlock>
  </contentBlock>
  <contentBlock page="0" id="i-09ac7a0d9dc56850">
    <textBlock id="i-1e4cb0c336cd0bf1">Anf.  13  ROY OTTOSSON (mp):</textBlock>
    <textBlock id="i-3f5dba080677e0d3">Fru talman! Arbetslösheten måste nog ses som vår tids största problem. Arbetslösheten skapar oerhörda orättvisor, och de växer för varje år som den höga arbetslösheten består. Välfärden urholkas, och situationen för företagen stramas åt. Det är en negativ spiral som vi uppenbarligen är inne i.</textBlock>
    <textBlock id="i-fa0fb44af1535fff">Jag vill gärna instämma i vad de föregående talarna sade om att målet rimligen måste vara att öka sysselsättningen snarare än att minska den totala arbetslösheten. Det är ju faktiskt också vad finansministern säger i svaret. Då måste man fråga sig varför regeringen inte slår fast det som målet snarare än att målet skall vara att minska den öppna arbetslösheten.</textBlock>
    <textBlock id="i-f536534298d349b4">Det här svaret är intressant i många avseenden.</textBlock>
    <textBlock id="i-e362f090680e25e8">Det sägs där bl.a. att räntorna har sjunkit kraftigt.</textBlock>
    <textBlock id="i-5b58de1e7ac18456">Men faktum är att räntorna i Sverige fortfarande är höga i jämförelse med räntorna i våra grannländer</textBlock>
    <textBlock id="i-69843d86f8077799">Tyskland och Finland. Man måste då fråga sig vad regeringen egentligen tänker göra för att få ned räntorna ytterligare, för att komma ned på en i relation till omvärlden normal nivå.</textBlock>
    <textBlock id="i-73599d51d3b2b3e6">Det sägs i svaret att den privata sektorn skall expandera. Hur då? Jag har tagit del av SCB:s statistik för hur det har gått med utfallet av statsbudgeten förra året. Det visar sig att utgifterna för 1995/96 blev 18</textBlock>
    <textBlock id="i-a0792346e9fe07c8">miljarder större än vad som var avsett i budgeten.</textBlock>
    <textBlock id="i-a69ba83deab26140">Samtidigt ökade skatteintäkterna med närmare 80</textBlock>
    <textBlock id="i-667e111a92bafcc2">miljarder mer än vad man hade räknat med. Som regeringen själv har redovisat i budgeten för det här året har de här skattehöjningarna kraftigt åtstramande effekter på folks disponibla inkomster och därmed också på människors ekonomiska efterfrågan. Det här slår ju mot företagen. Regeringen bedriver alltså en åtstramande politik gentemot företagen på det viset att man stryper själva efterfrågan. Då räcker det inte att som finansministern säga att man har ett bra företagsklimat, för vad hjälper det om det inte finns någon som kan köpa det företagen producerar?</textBlock>
    <textBlock id="i-a030cb1edfd71483">Det här, att man har låtit skatterna dra i väg, är nog till en del förklaringen till att arbetslösheten fastnar på den höga nivån. Det har visat sig bl.a. vad gäller just inkomstskatten att vi nu snart är tillbaka på de höga marginalskattenivåer, de höga inkomstskattenivåer vi hade före den stora skattereformen - dock utan att andra indirekta skatter har sänkts.</textBlock>
    <textBlock id="i-00909b9d37885d22">Det här har en åtstramande effekt, och då blir frågan: Vad tänker regeringen göra åt det? Det är väl klart att höga skatter på just arbete leder till ökad arbetslöshet. Det leder till att det blir dyrare att anställa människor, att sätta folk i arbete.</textBlock>
    <textBlock id="i-28ac3740bce0e373">Skatteväxlingskommittén har tagit fram ett intressant förslag, där man pekar på möjligheten att öka sysselsättningen genom att sänka beskattningen på arbete och i stället växla upp skatterna på utsläpp, koldioxid och energi. I takt med att sysselsättningen på det viset kan öka till följd av en minskad beskattning på arbete kan man också klara finansieringen, trots att utsläppen något minskar. Det vore intressant att höra om finansministern har för avsikt att lägga fram några förslag med den inriktningen. På så sätt skulle vi framför allt kunna minska arbetslösheten, men det skulle också innebära insatser på miljösidan.</textBlock>
    <textBlock id="i-fdca46bab727b224">Slutligen, fru talman! Nu när vi ser att tillväxten inte alls är lika starkt sysselsättningsskapande som tidigare måste jag fråga finansministern om det inte är dags att trots allt sänka normalarbetstiden.</textBlock>
  </contentBlock>
  <contentBlock page="0" id="i-9057da4684a9ec53">
    <textBlock id="i-ec9f2fd22bf70ca3">Anf.  14  Finansminister ERIK</textBlock>
    <textBlock id="i-626e5909547515b6">ÅSBRINK (s):</textBlock>
    <textBlock id="i-1867e460820bc0aa">Fru talman! Det finns anledning att erinra litet om historien, om utvecklingen fram till i dag. Av Anne</textBlock>
    <textBlock id="i-728f7bdece33bcd8">Wibbles interpellation och inlägg här får man lätt intrycket att arbetslöshet är något som har uppkommit under den socialdemokratiska regeringstiden, att det skulle vara vi som har skapat problemen.</textBlock>
    <textBlock id="i-7581564e19645c40">Det är bara att läsa innantill i statistiken, Anne</textBlock>
    <textBlock id="i-1c4d85f0bd2e3c15">Wibble, att redogöra för de faktiska förhållandena:</textBlock>
    <textBlock id="i-d22f1a7271932fb8">Mellan 1991 och 1994, när vi hade en borgerlig regering och Anne Wibble var finansminister, försvann</textBlock>
    <textBlock id="i-dffd908da57cca1c">450 000 jobb i Sverige. Av dem var det inte mindre än 327 000 som försvann i den privata sektorn.</textBlock>
    <textBlock id="i-57a539e7ca55fe68">Som jämförelse kan jag nämna utvecklingen under den hittillsvarande socialdemokratiska regeringstiden.</textBlock>
    <textBlock id="i-ae2c67adfd90a88b">Mellan 1994 och 1996 ökade sysselsättningen totalt med 36 000. Den privata sysselsättningen ökade med</textBlock>
    <textBlock id="i-31fd1b4f614e9799">64 000. Jag är den förste att säga att det inte är någon lysande utveckling. Det är en alldeles för liten sysselsättningsökning. Men det måste ändå slås fast att det stora raset i sysselsättningen ägde rum under den borgerliga tiden. Det var då problemen uppstod, inte under den socialdemokratiska regeringstiden.</textBlock>
    <textBlock id="i-ab8c2f201f2710c2">Om vi redogör för arbetslöshetssiffrorna är det på samma sätt. Under den borgerliga regeringstiden ökade arbetslösheten med över 200 000 personer.</textBlock>
    <textBlock id="i-f62315d8e8de5fe0">Under den tiden femdubblades långtidsarbetslösheten.</textBlock>
    <textBlock id="i-751413986365c9e5">Under vår tid har arbetslösheten legat ungefär stilla.</textBlock>
    <textBlock id="i-d4619d4e9b60ebe1">Det är mycket otillfredsställande. Men det var under er tid som problemen uppkom. Det måste vi ha klart för oss.</textBlock>
    <textBlock id="i-40bc8c5fcaf63b16">När det handlar om den socialdemokratiska sysselsättningspolitiken är det litet poänglöst om någon tycker att målet att halvera den öppna arbetslösheten är felformulerat. Ni får väl tycka vad ni vill. Ni får acceptera att socialdemokratin själv väljer att formulera sina mål.</textBlock>
    <textBlock id="i-03383475823c3566">När det gäller de fem hörnstenar som jag redogjorde för i mitt svar och som jag tycker är utslagsgivande för sysselsättningspolitiken, hade det varit mer intressant att få en diskussion kring sakfrågorna. Delar Anne Wibble de här målen? Är de i överensstämmelse med Anne Wibbles uppfattning eller är de helt felaktiga? I stället kommer Anne Wibble med en massa anklagelser för bluff. Det är ett oerhört märkligt påstående.</textBlock>
    <textBlock id="i-50c4912ac5145936">Jag har formulerat de här målen. Jag menar naturligtvis allvar med dem. Politiken utformas, och skall utformas, så bra som möjligt för att nå de målen. Jag är väl medveten om att vi inte har nått dem ännu. Jag är väl medveten om att vi har mycket stora problem.</textBlock>
    <textBlock id="i-6b5b625d5162b1f2">Men det har att göra med att vi övertog en ekonomi och statsfinanser som var i kaos. Vi har också problem därför att den internationella utvecklingen, särskilt under förra året, har varit så pass svag. Men vi får kämpa vidare trots detta, och vi kommer naturligtvis att göra det. Det är det som är det viktiga.</textBlock>
    <textBlock id="i-e2b6a82ecd1f94a7">Sedan ställer Anne Wibble frågor av typen: Vill regeringen ändra på sin företagsfientliga politik? Det är samma typ av frågor som: Har du slutat slå din fru?</textBlock>
    <textBlock id="i-e1f2dce886f4f94f">Jag kan ju fråga Anne Wibble om hon har slutat att slå sin man. Det är rätt meningslöst att föra diskussionerna i de termerna. Det är naturligtvis inte jag som avgör, och inte Anne Wibble heller, om vi har ett näringslivsvänligt klimat eller inte. Men det kan ju ha ett visst intresse att en mycket bred enkät som har gjorts av amerikanska företagsledare - som inte har något intresse att delta i den partipolitiska debatten i</textBlock>
    <textBlock id="i-8ee577229aa51c3c">Sverige - som jämfört ett stort antal länder ger ett mycket gott betyg åt politiken i Sverige, inklusive regeringens förhållande till företagsamheten. Jag påstår inte att allt är bra. Vi kan säkert göra mer, och vi skall göra mer. Var säker på den saken!</textBlock>
  </contentBlock>
  <contentBlock page="0" id="i-63648a6ddb5d892e">
    <textBlock id="i-b8aa2f45305868fe">Anf.  15  ANNE WIBBLE (fp):</textBlock>
    <textBlock id="i-a1a818394c3e542b">Fru talman! Låt oss ta historien först. Vi skall väl inte nöja oss med att gå tillbaks till 1991. Det var ju inte då problemen uppkom. Låt oss gå tillbaks ytterligare några år när Erik Åsbrink satt i en tidigare socialdemokratisk regering. Det är sagt många gånger att det faktiskt var då problemen uppkom. Erik Åsbrink skapade en väldig massa problem på 80-talet. Kom ihåg vad Kjell-Olof Feldt sade om att nu skapas arbetslöshetens stålbad!</textBlock>
    <textBlock id="i-5203c4365098c30a">Sedan vände många saker under mitten av 1993</textBlock>
    <textBlock id="i-98d224f0a4833b2d">och började gå uppåt. Därefter har tyvärr den socialdemokratiska politiken förstört och utraderat de förbättringar på arbetsmarknaden som då var på gång. Så är det med det.</textBlock>
    <textBlock id="i-af06fb6569111b2e">Erik Åsbrink säger att det var synd att Wibble tycker att hörnstenarna var bluff. Det är inget fel på hörnstenarna. Det jag kritiserar är att Erik Åsbrink för fram en massa påståenden och sedan för en politik som är något helt annat. Den faktiskt förda politiken motsvaras inte av dessa hörnstenar. Därmed är orden i hörnstenarna bluff.</textBlock>
    <textBlock id="i-62ddf26c44497f8e">Jag kan kanske få svar på några av mina frågor.</textBlock>
    <textBlock id="i-b64e1bb4adf6943f">Hur blir det med förtidspensioneringen, friår och rundgång i a-kassan? Om man verkligen hävdar arbetslinjen, om man vill se till att många människor kan försörja sig på sitt arbete och om man vill göra som Erik Åsbrink säger, nämligen hålla uppe sysselsättningen och skapa fler arbeten, kan man inte öka mängden människor som inte finns kvar på arbetsmarknaden. Då kan man inte förtidspensionera många, skapa friår så att folk skall få betalt utan att arbeta, införa 55-plus som nästan är en förolämpning mot många berörda och ha en a-kassa som uppmuntrar till rundgång så att människor aldrig kommer tillbaks till arbetet. Med allt färre i arbete urholkas basen för det svenska välfärdssystemet, skolan, vården och omsorgen, som Erik Åsbrink säger sig vilja måna om.</textBlock>
    <textBlock id="i-bfd697fe013871ab">Sedan har jag en annan fråga. Erik Åsbrink säger i en annan av hörnstenarna att den privata sektorn skall öka. Det låter jättebra, men det motsvaras ju inte av den politik som ni för. Den senaste nyheten på det här området har varit tio miljarder kronor som statsministern har hittat i någon tabell på Finansdepartementet.</textBlock>
    <textBlock id="i-309116d368ee311d">Om det nu finns några tio miljarder, vilket återstår att se, skall de inte läggas på den sektor som skall växa, nämligen den privata, utan enligt statsministern skall de läggas på den sektor som relativt sett är för stor, nämligen den offentliga. Det måste Erik Åsbrink ta avstånd ifrån om dessa hörnstenar är någonting annat än bluff.</textBlock>
    <textBlock id="i-bb38a2840a2289d9">Sedan måste jag också ta upp detta med företagsklimatet. Det är faktiskt inte vad Erik Åsbrink tycker om företagsklimatet som är det viktiga och inte heller vad några amerikanska undersökare tycker är det viktiga. Det finns många andra undersökningar som visar att företagsklimatet under de senaste åren sedan 1994 har försämrats avsevärt. Vi har rasat utför från 9:e till 14:e plats. Det viktiga är ju vad de svenska företagarna tycker och vad de tycker som till äventyrs vill investera och skapa jobb här hemma, t.ex. småföretagare. De tycker banne mig inte att</textBlock>
    <textBlock id="i-eb2a7c5038d0659e">Sverige är jättebra. Då vill jag veta vad det är för fel på att genom lägre marginalskatt, en klok energipolitik som vi var överens om både 1980 och 1991, en omprövning av sjuklöneperiodens förlängning, genom att bygga in hänsyn till de arbetslösa i arbetslöshetsförsäkringens konstruktion och genom att ganska rejält sänka skatten på arbete skapa ett bättre företagsklimat. Det är bara då man kan rädda jobben och välfärden. Erik Åsbrink har inte svarat på det.</textBlock>
  </contentBlock>
  <contentBlock page="0" id="i-2a4a93d67016db34">
    <textBlock id="i-77eb1795be61ff26">Anf.  16  BO LUNDGREN (m):</textBlock>
    <textBlock id="i-7408e0e98a03d9d5">Fru talman! Den stora skillnaden mellan de frågeställningar som Erik Åsbrink pekade på är väl att</textBlock>
    <textBlock id="i-745fe27ab54b3728">Anne Wibble aldrig har slagit sin man - jag tror inte det i alla fall, men det får Anne Wibble själv svara på</textBlock>
    <textBlock id="i-643851c54f23d56f">- medan regeringen har försämrat företagsklimatet.</textBlock>
    <textBlock id="i-368ab3d1ec7ab01a">Därför är det mycket relevant att ställa frågan till Erik</textBlock>
    <textBlock id="i-8f166dda24a0dda3">Åsbrink.</textBlock>
    <textBlock id="i-6978c74cd6da480a">Jag skulle vilja fråga Erik Åsbrink en sak. Hur känns det egentligen att stå totalt tomhänt här i talarstolen i riksdagen när arbetslösheten ligger på en extremt hög nivå? Erik Åsbrink har inte någonting att komma med. Han försöker skylla ifrån sig när det gäller ansvaret. Han flyr undan ansvaret både för det som sker nu och för det som skedde i det förgångna.</textBlock>
    <textBlock id="i-94f84be2fba4eef3">Erik Åsbrink personifierar ju just orsaken till den kris vi lever under. Han var statssekreterare i finansen under 80-talet och ordförande i Riksbanksfullmäktige.</textBlock>
    <textBlock id="i-5ffd660953271b0e">Hur känns det att ha släppt fram den överhettning som gjorde att spekulationsekonomin frodades, som ledde till bankkrisen och till att hushåll och företag amorterade på skulder så att den inhemska efterfrågan kollapsade och arbetslösheten svällde och inte ha någonting att komma med? Det var ju under Erik Åsbrinks tid som minister som underskotten började svälla, arbetslösheten ökade och industrikrisen blommade ut.</textBlock>
    <textBlock id="i-d0e4275f147fabe8">Det är klart att man kanske skall skylla ifrån sig om man inte har någonting annat.</textBlock>
    <textBlock id="i-2990b2facdbc2079">Vi behöver nya jobb i företagen i Sverige. Det är vi alla här överens om. Anne Wibble och jag och</textBlock>
    <textBlock id="i-fc61c2e89ee9c9de">Kristdemokraterna lade fram förslag i riksdagen i somras. Vi såg till att det blev en extra riksdagssession. Ni avvisade de förslagen. Det enda ni ville göra var att ha en avstämning och se hur det gick med arbetslösheten. Vi ser hur det går nu. Det går sämre och sämre. Vi har förslag. Vi kan släppa loss tjänstesektorn. Vi vill förbättra för existerande företag. Vi har konkreta förslag. Vad har landets finansminister att komma med?</textBlock>
  </contentBlock>
  <contentBlock page="0" id="i-075686b92ab55129">
    <textBlock id="i-240991559f56b602">Anf.  17  ROY OTTOSSON (mp):</textBlock>
    <textBlock id="i-2517270b2f04b38f">Fru talman! Jag kan förstå att finansministern inte hinner svara på alla frågor. Det finns mycket att svara på, och det kan naturligtvis inte vara särskilt roligt att se att politiken inte har gått som man säkert hoppades från regeringens sida. Arbetslösheten ökar.</textBlock>
    <textBlock id="i-373756ef5ca17bb3">Jag tycker att det är litet märkligt ändå att man från regeringen inte ger svar på hur man ser på det faktum att beskattningen av arbete har skärpts så kraftigt. Samtidigt säger man ju i utredningen klart och tydligt från socialdemokratins sida att det är viktigt att sänka beskattningen av arbete som en del i att få en bättre arbetsmarknad och fler jobb. Det måste ju finnas ett svar här.</textBlock>
    <textBlock id="i-54871d41f8ea518b">Jag tycker också att det är intressant att finansministern säger i svaret: När det gäller offentligt finansierade jobb skall vi inrikta oss främst på att skapa fasta jobb i den ordinarie verksamheten, inte tillfälliga jobb vid sidan av den reguljära organisationen.</textBlock>
    <textBlock id="i-3964f8af3d35abbe">Bra! Betyder det att vi slipper sådana konstiga förslag som Kalmarmodellen? Slipper vi en arbetsmarknadspolitik där man går underliga vägar och där man över udda konton som kallas arbetsmarknadspolitik finansierar delar av den offentliga verksamheten istället för att bedriva en effektiv och bra verksamhet i sig?</textBlock>
    <textBlock id="i-a52707270638751b">När det gäller lönebildningen börjar regeringen nog inse att det är något som inte är riktigt bra, vad jag förstår av svaret. Jag frågar mig om regeringen är beredd att gå in, som man gjorde när det gällde arbetsrätten, när arbetsmarknadens parter sannolikt misslyckas. Är man beredd att ta de beslut som i så fall krävs?</textBlock>
    <textBlock id="i-1d40ae6a3b43da3d">En intressant fråga är inflationsbekämpningen.</textBlock>
    <textBlock id="i-381709941e38752f">Man har misslyckats, men åt andra hållet. Vi har haft deflation det senaste året. Är det acceptabelt? Stramar man inte så mycket att man skapar större problem än vad som är nödvändigt?</textBlock>
  </contentBlock>
  <contentBlock page="0" id="i-0c3d0d0ca6bd4f66">
    <textBlock id="i-502240cac8b5d6d6">Anf.  18  Finansminister ERIK</textBlock>
    <textBlock id="i-b6976f3595c402e3">ÅSBRINK (s):</textBlock>
    <textBlock id="i-92a560744f25be2c">Fru talman! Det är naturligtvis en mycket viktig del av den ekonomiska politiken, och det är viktigt för att skapa ett gott företagsklimat att vi har ordning på statens finanser. Det har varit en tung men nödvändig uppgift att bringa reda i det konkursbo som vi fick överta 1994.</textBlock>
    <textBlock id="i-51b55419439dc65e">Jag skall inte lägga hela skulden på Anne Wibble, som var finansminister under de här åren när det rutschade utför. Det kan ju inte ha varit en lätt uppgift i en koalitionsregering mellan borgerliga partier som följer, som har sagts av tidigare borgerliga deltagare, den största gemensamma nämnarens politik. Principen är att om du accepterar min skattesänkning, så accepterar jag din utgiftsökning. Det är klart att det inte är lätt att vara finansminister i en sådan regering. Jag förstår det.</textBlock>
    <textBlock id="i-2024c173511b45c8">Men ändå är det väl magstarkt att få lektioner i hur ekonomisk politik skall bedrivas av en person som i så hög grad var medansvarig för utvecklingen under de här åren. Betygen sattes under våren 1994 när det sista ekonomiskpolitiska dokumentet, den s.k. kompletteringspropositionen, lades fram. Med den ickepolitik som propositionen innehöll ledde den till dramatiskt stigande räntor, vilket ledde till att vi nära nog utsattes för köpbojkott av svenska statspapper. Det här var utgångsläget 1994, när vi socialdemokrater fick ta över.</textBlock>
    <textBlock id="i-1442910f50f652b7">Att vi sedan dess nu snart har lyckats eliminera hela det gigantiska underskott som vi fick överta, att vi i det närmaste har halverat de räntor som rådde sommaren och hösten 1994 måste ändå anses vara en ganska anmärkningsvärd prestation.</textBlock>
    <textBlock id="i-fa4cdeabfbeb64c0">Det är klart att detta leder till förbättrat företagsklimat i Sverige. Inte bara företag utan även enskilda människor, kommuner och landsting drar nytta av lägre räntor. Det blir mera pengar över till andra verksamheter. Det blir mera lönsamt att investera, bygga ut och skapa nya jobb. Det är ändå det som det handlar om. Det är viktigare än retoriken.</textBlock>
    <textBlock id="i-a837db46fec83f09">Så till de fem hörnstenar i sysselsättningspolitiken som jag har nämnt. Det skulle vara intressant att få en närmare diskussion kring de hörnstenarna. Är vi överens om den här inriktningen eller inte?</textBlock>
    <textBlock id="i-e7c4c13f03ce86f6">Är vi överens om hörnstenarna kan nästa diskussion vara: Vilken är den lämpliga politiken? Låt oss föra en sådan diskussion i stället för att bara ägna oss åt pajkastning.</textBlock>
    <textBlock id="i-dd569fd3c8240ac8">Jag tycker att det är pajkastning när Anne Wibble beskriver 55-plus, OTA, som faktiskt innebär att långtidsarbetslösa som är litet äldre bereds jobb i den offentliga sektorn. Att beskriva det som en förolämpning tycker jag faktiskt är väl magstarkt, det måste jag säga.</textBlock>
    <textBlock id="i-f59df5d3f2290c10">Men naturligtvis är inte detta kungsvägen till att lösa problemen i landet. Vad det handlar om - jag är tillbaka vid detta - är framför allt att skapa fler jobb, att sätta fler människor i arbete. Naturligtvis är detta avgörande för inkomster, produktion och välfärd i det här landet. Det bärs upp av människor som är i arbete.</textBlock>
    <textBlock id="i-cd4ebb95fbd0f847">Det gäller både den privata och den offentliga sektorn. Jobben i den offentliga sektorn är lika fina och lika värdefulla som jobben i den privata sektorn.</textBlock>
    <textBlock id="i-69d821ca9da7b143">När jag har sagt att en större del av sysselsättningsökningen skall ske i den privata sektorn är det inte för att jag anser att den är finare och bättre än den offentliga, utan för att jag är väl medveten om att den offentliga sektorn och den välfärd som vi socialdemokrater kämpar för är beroende av relativt rikliga skatteinbetalningar från den privata sektorn. Det finns ju ett sådant samband som vi socialdemokrater ser väldigt klart. Det är den vägen som vi skall gå vidare.</textBlock>
    <textBlock id="i-61560d205f1eb331">När ni efterlyser konkreta åtgärder vill jag säga:</textBlock>
    <textBlock id="i-0910fdb7a2740516">Vi har genomfört många sådana. Vi kommer med fler åtgärder. Den 15 april i år skall vi lägga fram vår vårproposition. Där kommer vi naturligtvis att ge svar på en rad frågor om den fortsatta ekonomiska politiken.</textBlock>
  </contentBlock>
  <contentBlock page="0" id="i-ce7bff5825199c78">
    <textBlock id="i-5d60fdf4bb3c838b">Anf.  19  ANNE WIBBLE (fp):</textBlock>
    <textBlock id="i-8bf0ba52de0eabdd">Fru talman! Historiebeskrivningen från Erik Åsbrink är rent ut sagt struntprat. Om socialdemokraternas oppositionspolitik hade fått råda hade det varit sjufalt värre. Det var risken för det som skapade ränteproblem sommaren 1994.</textBlock>
    <textBlock id="i-c7af4bdc1df6c79a">Erik Åsbrink talar nästan alltid om socialdemokraternas saneringsprogram som om det bara finns ett program.</textBlock>
    <textBlock id="i-0cc8b154ffbad622">Men alla poster med skatter och utgifter kan man kombinera på väldigt många olika sätt. Vi har från</textBlock>
    <textBlock id="i-351abbde35f0ec7c">Folkpartiets sida fört fram ett annat program som ger snabbare och bättre budgetsanering, men som inte klämmer åt de företag i Sverige som enligt Erik Åsbrinks egen propå skall växa, utvecklas och skapa arbeten och framtidsutsikter och som också utgör mycket av basen för den skattefinansierade välfärden.</textBlock>
    <textBlock id="i-1023a9b9e7b06ba2">Erik Åsbrink talar mot sig själv. Han har lärt in vissa ord, och sedan stämmer det inte riktigt. Det är väl förmodligen så att Erik Åsbrink vet att det här inte hänger ihop när han pratar.</textBlock>
    <textBlock id="i-1ee00de988ef721e">Låt oss ta en diskussion om första hörnstenen. Jag har nu två gånger frågat: Exakt hur blir det med de arbetsutbudsminskande förslag som har hörts från regeringen på senare tid?</textBlock>
    <textBlock id="i-f0ac8f85a01ef769">Om Åsbrink menar allvar med arbetslinjen vill jag få veta att han säger nej till ökade förtidspensioneringar, nej till friår och nej till fortsatt rundgång i arbetslöshetsförsäkringen. Han har inte svarat på detta.</textBlock>
    <textBlock id="i-cf6020792b97955c">Jag menar att det centrala för Sverige - där Erik</textBlock>
    <textBlock id="i-fdce3c8b529514a7">Åsbrink tyvärr inte har några förslag alls - är att skapa ett sådant företagsklimat att fler företag kommer till och att de företag som finns vill växa, skapa arbeten och därmed också skapa en stark bas för en bra välfärdspolitik. Det håller ni nu på att förstöra.</textBlock>
  </contentBlock>
  <contentBlock page="0" id="i-3575328ed6587c63">
    <textBlock id="i-d940506cbe49ca5d">Anf.  20  Finansminister ERIK</textBlock>
    <textBlock id="i-d39e675b9346c061">ÅSBRINK (s):</textBlock>
    <textBlock id="i-57416e922d61a4f7">Fru talman! Det är ett klassiskt knep från oppositionspartier att tjata på regeringen när man vet att en proposition väntas om några veckor och fråga: Varför gör ni ingenting? Varför svarar ni inte på våra frågor?</textBlock>
    <textBlock id="i-878016e8cf5ba70d">Varför vidtar ni inte några åtgärder?</textBlock>
    <textBlock id="i-1bbfd48644612d06">Jag har sagt att vi kommer att redovisa vår politik och de nya åtgärder som kan bli aktuella den 15 april.</textBlock>
    <textBlock id="i-676024ad9d5f79b3">Jag tänker inte göra det nu. Det får faktiskt Anne</textBlock>
    <textBlock id="i-6339ad9cab4c7737">Wibble respektera. Det har bl.a. att göra med att det pågår en beredning som inte är avslutad. Men det handlar också om att vi i regeringen själva väljer den tidpunkt då vi vill gå ut och säga vad vi tycker och vilka åtgärder vi vill vidta. Så fungerar det i alla demokratier, och så skall det fungera även den här gången.</textBlock>
    <textBlock id="i-d79f390817e9822d">Jag får höra av Anne Wibble att Folkpartiet har haft ett annat, så mycket bättre saneringsprogram.</textBlock>
    <textBlock id="i-55d869e2ec13ee92">Med det skulle man inte bara klara av att sanera statsfinanserna, det skulle dessutom innehålla allsköns välsignelsebringande åtgärder, ge bättre villkor för företagen och vad det nu kan vara.</textBlock>
    <textBlock id="i-2dadc4bd530f0088">Då har jag bara en stilla undran. Jag kan inte få ett svar på den här frågan, i varje fall inte just nu, av</textBlock>
    <textBlock id="i-6c0f0f655e2ff2e3">Anne Wibble, eftersom replikrätten är uttömd: Varför genomförde inte Folkpartiet alla dessa välsignelsebringande åtgärder under sin tid i regeringen? Varför sanerades inte statsfinanserna, eller - rättare sagt -</textBlock>
    <textBlock id="i-537e33310cf4ad6c">varför undveks inte den katastrofala försämringen av statsfinanserna under den tid som Anne Wibble satt i regeringen? Varför förbättrades inte företagsklimatet i stället för att försämras? Innebörden var ju, som jag konstaterade, att 327 000 jobb i den privata sektorn försvann från Sverige när Anne Wibble rattade ekonomin. Det var inte någon särskilt framgångsrik utveckling.</textBlock>
    <textBlock id="i-d530cfaef7e1f8eb">Att när man är förpassad till opposition säga att man har så mycket bättre och fiffigare åtgärder är, med förlov sagt, inte riktig trovärdigt.</textBlock>
    <textBlock id="i-f81ccb35e8639fb2">Jag känner ansvaret. Vi skall fortsätta vår politik, och vi skall klara av det mål som vi har satt upp, nämligen att halvera den öppna arbetslösheten. Det skall framför allt ske genom att nya jobb skapas och att sysselsättningen ökas.</textBlock>
  </contentBlock>
  <contentBlock page="0" id="i-de0c472adcbe9bef">
    <textBlock id="i-59ca9a15be778085">Överläggningen var härmed avslutad.</textBlock>
  </contentBlock>
  <contentBlock page="0" id="i-7f7855eaf762ee5d">
    <textBlock id="i-25725d194f8a209f">6 §  Svar på interpellation 1996/97:177 om miljömålet i konvergensprogrammet</textBlock>
  </contentBlock>
  <contentBlock page="0" id="i-4005bb6aecf3f030">
    <textBlock id="i-8956f9bd2ddd0521">Anf.  21  Finansminister ERIK</textBlock>
    <textBlock id="i-440d753d1d84ed1a">ÅSBRINK (s):</textBlock>
    <textBlock id="i-6f8e3c1000791d4d">Fru talman! Roy Ottosson har ställt ett antal frågor till mig angående miljömålet i konvergensprogrammet.</textBlock>
    <textBlock id="i-115951f9c10d616b">Den första frågan gäller hur regeringen avser att redovisa och uppfylla de krav som finns i konvergensprogrammet angående miljöskulden.</textBlock>
    <textBlock id="i-b71dfd8746d39089">Som ny medlem i EU lade Sverige 1995 på eget initiativ fram ett konvergensprogram. I programmet redovisas en strategi för att uppfylla de konvergenskriterier för deltagande i den monetära unionen som har formulerats i Maastrichtfördraget - balanserade offentliga finanser, låg skuldsättning, prisstabilitet, stabila växelkurser och låga räntor. I konvergensprogrammet anges även att den ekonomiska politiken är inriktad på att minska arbetslösheten och värna om miljön.</textBlock>
    <textBlock id="i-f4876654d59ae6cc">I enlighet med programmet görs varje halvår en avstämning vad avser den svenska ekonomins utveckling i förhållande till konvergenskriterierna. Vad gäller utvecklingen på miljöområdet har regeringen valt att redovisa och följa upp den löpande. Regeringens miljöpolitik redovisas t.ex. i samband med propositioner. Nyligen, i regeringens miljöskrivelse till riksdagen, gavs en fyllig redogörelse av det aktuella miljöarbetet inom olika samhällssektorer för att skapa en hållbar utveckling.</textBlock>
    <textBlock id="i-392cf8c93f1806cc">Den andra frågan gäller om regeringen tänkt frångå miljömålet i konvergensprogrammet.</textBlock>
    <textBlock id="i-0db6628cf6fd3dd6">Det stämmer att regeringen tvingats göra nedskärningar inom miljöområdet, liksom inom många andra områden. Saneringen av statsfinanserna var nödvändig för att skapa förutsättningar för en långsiktigt hållbar ekonomisk utveckling. Miljöområdet har dock inte skurits ned mer än andra områden.</textBlock>
    <textBlock id="i-4795852c065c481b">Däremot är det felaktigt att påstå att inga miljörelaterade åtgärder vidtagits. Tvärtom råder stor aktivitet på miljöområdet, något som också framgår i regeringens miljöskrivelse. Sverige är sedan länge ett föregångsland när det gäller att använda miljöskatter och miljöavgifter. Även vad gäller producentansvar ligger vi långt framme internationellt sett. Genom sysselsättningspropositionen avsattes också 1 miljard kronor till ett program som skall leda till en ökad kretsloppsanpassning av samhället. Miljöskrivelsen innehåller därutöver en redogörelse för en rad andra åtgärder inom miljöområdet.</textBlock>
    <textBlock id="i-d648a2f8d9ef421e">Allt detta arbete är i linje med miljömålet i konvergensprogrammet. Regeringen står naturligtvis till fullo fast vid miljömålet liksom vid de övriga mål som satts upp i konvergensprogrammet.</textBlock>
    <textBlock id="i-10768ebc7ac9ce9b">Roy Ottosson undrar också hur regeringen skall hantera den "nu aktuella" revideringen av konvergensprogrammet. Här tycks ett missförstånd föreligga.</textBlock>
    <textBlock id="i-c29fe56e55817ce5">Någon begäran från EU:s sida att revidera konvergensprogrammet finns inte. En sedvanlig avstämning kommer att lämnas i vårpropositionen. Om några åtgärder därvid blir aktuella kommer dessa att presenteras för riksdagen i detta sammanhang.</textBlock>
    <textBlock id="i-2f3d23e9372f97d0">Roy Ottosson frågar också hur regeringen avser att hantera kravet i konvergensprogrammet på en höjd koldioxidskatt i det europeiska samarbetet.</textBlock>
    <textBlock id="i-b9bfe2abcb3dccd6">Sverige har kraftfullt drivit frågan om energi- och koldioxidbeskattning på EU-nivå. Ansträngningarna har dock ännu inte lett till något resultat. Både EG-</textBlock>
    <textBlock id="i-9fe727f4440c96f8">kommissionen och en rad medlemsstater fortsätter dock arbetet med att försöka få till stånd ett nytt energibeskattningsdirektiv som omfattar samtliga fossila bränslen och elektricitet.</textBlock>
    <textBlock id="i-2a1d564908d650ac">Det är därför obegripligt att Roy Ottosson påstår att regeringen skulle ha tagit avstånd från kravet att införa en minimiskattesats för koldioxid inom EU.</textBlock>
    <textBlock id="i-44259bb3a9ce7433">Regeringen har för avsikt att även fortsättningsvis arbeta hårt för en harmoniserad energibeskattning på</textBlock>
    <textBlock id="i-cb3af9ad7352df4c">EU-nivå som omfattar samtliga fossilprodukter och inte som nu endast mineraloljeprodukter.</textBlock>
    <textBlock id="i-de855d0c94ffde05">Slutligen frågar Roy Ottosson vilka konsekvenser en redovisad ökad miljöskuld skulle få för den ekonomiska politiken.</textBlock>
    <textBlock id="i-7be14bc8aff37269">Den ekonomiska politiken syftar till god tillväxt, full sysselsättning, stabila priser och rättvis fördelning. Ett centralt mål för tillväxtpolitiken är en varaktigt hög och ekologiskt långsiktigt hållbar tillväxt.</textBlock>
    <textBlock id="i-079efb520814af0a">Politiken skall utformas med hänsyn till medborgarnas krav på god livskvalitet, miljö och välfärd i vid mening. Visionen är att skapa det ekologiskt uthålliga samhället där tillväxt och god miljö förenas. Det finns naturligtvis ingen anledning att ändra denna inriktning. Om det skulle framkomma information om att miljön i Sverige försämras kommer detta att hanteras på sedvanligt sätt inom miljöpolitiken. Ekonomiska styrmedel spelar därvidlag en viktig roll.</textBlock>
  </contentBlock>
  <contentBlock page="0" id="i-6a920274c9cf0b80">
    <textBlock id="i-8b57397b3c7ffe92">Anf.  22  ROY OTTOSSON (mp):</textBlock>
    <textBlock id="i-55c31ccdb8993450">Fru talman! Konvergenskraven i Maastrichtfördraget är i sig utmärkta. Men den ekonomiska politiken får aldrig reduceras till dem. Det krävs att man tar in andra målsättningar. Därför var det bra att sysselsättningsfrågan och miljöfrågan fördes in i det svenska konvergensprogrammet. Det var två konkreta krav, vid sidan av dem som finns formulerade i Maastrichtfördraget.</textBlock>
    <textBlock id="i-36418ed4c9e5db57">Enligt det svenska konvergensprogrammet skall man två gånger per år redovisa hur det går med detta.</textBlock>
    <textBlock id="i-2330711c93e289e2">Så har också skett vad gäller samtliga punkter - inklusive sysselsättningsmålet - utom när det gäller miljömålet. Detta har då skett i samband med vårpropositionen och när budgeten presenterades i höstas t.ex.</textBlock>
    <textBlock id="i-9e451a26331ed557">Skälet till denna interpellationsdebatt är just att jag undrar varför regeringen inte redovisar hur det går med miljömålet i konvergensprogrammet när konvergensprogrammet utvärderas. Svaret på den frågan har jag egentligen inte fått.</textBlock>
    <textBlock id="i-9bba1f9fc9db30e4">Utvecklingen på miljöområdet skall inte redovisas på något annat sätt, enligt konvergensprogrammet.</textBlock>
    <textBlock id="i-7875ac43c10e031f">Det är egentligen något helt nytt som regeringen nu föreslår.</textBlock>
    <textBlock id="i-dbd970a37c7d67c7">Den miljöskrivelse som finansministern hänvisar till saknar miljöskuldsanalys. Den saknar t.o.m. ett samlat grepp om vad som har hänt i den statliga miljövårdsverksamheten. Det finns ingen samlad beskrivning. Där redovisas varken de nedskärningar eller de brister som har påtalats från olika håll. Det går inte att bedöma av den skrivelsen om den svenska miljöskulden har ökat eller minskat. Det är fullständigt omöjligt. Däremot finns det analyser från andra håll, bl.a. en från Stockholms internationella miljöinstitut som visar att den miljöjusterade bruttonationalprodukten i Sverige minskar på grund av ökade miljöproblem. För några år sedan kom också en statlig offentlig utredning just om miljöskulden. Den visar att miljöskulden stadigt ökar. Den skulle man kunna följa upp och se om den fortfarande gäller. Så har inte skett. Vi saknar underlag i riksdagen från regeringens sida om hur det egentligen är med miljöskuldsutvecklingen nu. I konvergensprogrammet lovade man faktiskt att detta skulle följas. Det går inte att komma ifrån. Det står alltså i konvergensprogrammet att tillväxten samtidigt måste ske i former som inte medför ökad förslitning av natur och miljö och inte ökar miljöskulden. Det är entydigt.</textBlock>
    <textBlock id="i-abc622cb295a6ee1">Finansministern påstår att det inte har skurits ned mer på miljöområdet än på andra områden. Men om man tittar på budgetpropositionen från i höstas ser man att det på miljöområdet skärs ner med 17 % från</textBlock>
    <textBlock id="i-5a02f1e4050f618a">1996 fram till 1999. Det är mer än genomsnittet för alla utgiftsområden sammantagna, ränteposten undantagen.</textBlock>
    <textBlock id="i-b25d0a80613f66a3">Där är det bara fråga om en minskning på 1 %, om man räknar ihop alla utgiftsområden. Om man tittar specifikt på Naturvårdsverket skärs det under åren</textBlock>
    <textBlock id="i-4e0c5239f596633d">1996-1998 ned med 28 %. Det är förmodligen en av de största nedskärningarna i hela statsbudgeten. Påståendet att miljöområdet inte skulle skäras ned mer än andra områden är felaktigt enligt regeringens eget budgetförslag.</textBlock>
  </contentBlock>
  <contentBlock page="0" id="i-05cc4dffbd61bcb2">
    <textBlock id="i-fbcffbbf33b4e2ec">Anf.  23  Finansminister ERIK</textBlock>
    <textBlock id="i-6ebbf78cc384c291">ÅSBRINK (s):</textBlock>
    <textBlock id="i-6263e2ed1b94acc0">Fru talman! Vi kan vara överens om en del saker,</textBlock>
    <textBlock id="i-2c3ba9c85ec78d51">Roy Ottosson och jag. Vi är överens om att konvergenskriterierna är bra i den meningen att det är kriterier för hur man skall upprätthålla en sund ekonomi och som strängt taget bör gälla alldeles oavsett vilken syn man har på valutaunionen. Vi är också helt överens om att de krav som finns formulerade där naturligtvis inte är tillräckliga utan att det finns en rad mycket viktiga mål som inte återfinns i konvergensprogrammet och i konvergenskriterierna. Roy</textBlock>
    <textBlock id="i-94879be0ff56bb34">Ottosson har nämnt två områden som jag för min del sätter allra högst, nämligen sysselsättningen och miljön. Man kan naturligtvis lägga till ett antal andra områden också. Jag skall inte göra det här i den här debatten.</textBlock>
    <textBlock id="i-5a370507cb269af6">Det var naturligtvis bra att inte bara Miljöpartiet och Socialdemokraterna utan ytterligare två partier kunde enas om utformningen av det svenska konvergensprogrammet. Det breda stödet tycker jag är värdefullt, och det skall vi slå vakt om också under de kommande åren.</textBlock>
    <textBlock id="i-1b70aa3fef6157ac">När det gäller redovisningen av miljöfrågorna har vi möjligtvis något olika uppfattningar. Roy Ottosson är inte riktigt nöjd med den redovisning som lämnas.</textBlock>
    <textBlock id="i-1542082c95ce862b">Jag kan i och för sig även där ge honom rätt i fråga om att det säkert finns utrymme för förbättringar och utveckling även på detta område. Men det är ändå på det sättet att vi i en rad sammanhang redovisar de åtgärder som regeringen har vidtagit. Jag har varit inne på bl.a. en miljöskrivelse som avlämnades för inte så länge sedan. Och vi kommer att fortsätta att göra detta.</textBlock>
    <textBlock id="i-3720d7434e2fc007">Sedan tog Roy Ottosson upp miljöskulden och den analysen och kritiserade regeringen för att den inte har en ordentlig redovisning. Det skulle vara enkelt att följa upp detta, sade Roy Ottosson. Men jag märkte tveksamheten i samma ögonblick som orden yttrades, eftersom det naturligtvis inte är enkelt. Här har vi ett problem. Detta är ett ganska nytt område och det är fråga om en ny typ av beräkningar som är långtifrån färdigutvecklade. Vi har mycket kvar att göra innan vi kan säga att vi på ett tillfredsställande och säkert sätt kan beskriva en miljöskuld och hur den utvecklas över tiden. Detta är ett viktigt område som vi skall arbeta vidare med. Men vi har inte riktigt de instrumenten i dag.</textBlock>
    <textBlock id="i-1d387efb28992df4">Ett exempel som är närliggande är det uppdrag som har givits till Konjunkturinstitutet och till Statistiska centralbyrån att utveckla s.k. gröna nationalräkenskaper. Jag emotser en redovisning av detta senare i år. Men jag är övertygad om att vi står inför ett utvecklingsarbete och att det kommer att ta åtskilliga år innan vi är helt nöjda med vad som kan göras på det området. Jag hoppas att vi kan vara överens om att det här är viktigt och att vi skall driva på.</textBlock>
    <textBlock id="i-d42e3325a494442c">Jag håller inte med om beskrivningen att miljöområdet skulle ha utsatts för särskilt stora nedskärningar jämfört med andra områden. Det går naturligtvis alltid att rycka loss en enskild siffra, ett enskilt anslag, och få fram det intrycket. Men helhetsbilden är en annan.</textBlock>
    <textBlock id="i-898d0b943056343e">Vi skall också komma ihåg att miljöarbete dess bättre inte bedrivs bara med offentliga utgifter. Väl så viktigt är andra insatser som vi gör, t.ex. insatser på skatteområdet, där Sverige ligger mycket långt framme. Jag var med redan vid den stora skattereformen, där vi genomförde den största skatteväxling som har gjorts i det här landet men som litet grand dränktes i larmet från allt annat som skedde samtidigt. Vi gjorde en mycket stor skatteväxling redan i skattereformen för några år sedan, och sedan har vi byggt på detta. Vi kan göra mycket på den sidan. Vi kan använda oss av regleringar, lagstiftning och opinionsbildning. Det är den sammantagna effekten som är viktig för om miljöpolitiken skall bli framgångsrik.</textBlock>
  </contentBlock>
  <contentBlock page="0" id="i-0a6197541a33e5dd">
    <textBlock id="i-d23c61461b56e407">Anf.  24  ROY OTTOSSON (mp):</textBlock>
    <textBlock id="i-f88b0d77c10c0219">Fru talman! Det inte på det sättet att jag har ryckt loss enskilda siffror. Men det har finansministern gjort när han påstår att miljöområdet inte har skurits ned mer än andra områden. Det är enda möjligheten att kunna påstå något sådant.</textBlock>
    <textBlock id="i-1e13da6356093c80">Som jag redovisade i mitt förra inlägg är nedskärningarna just på miljöområdet särskilt stora. Det är ett område som utgör en mycket liten del av statens budget. Det rör sig om drygt 1 miljard av utgifter på över 600 miljarder per år. Ändå gör man stora nedskärningar - 17 % totalt på just det området, och</textBlock>
    <textBlock id="i-b37ae110d6262e58">28 % på Naturvårdsverket under åren 1996 fram till</textBlock>
    <textBlock id="i-7390c9f21eb9da31">1999. Detta är en dramatisk nedskärning. För utgiftsområdena totalt är nedskärningen bara 1 % enligt statens budget som Erik Åsbrink lade fram i höstas.</textBlock>
    <textBlock id="i-3490c38080ce7e26">Även om man räknar in alla andra anslag i statsbudgeten som är miljörelaterade får man en liknande bild.</textBlock>
    <textBlock id="i-50e102445351c0f2">Det handlar om nedskärningar på i stort sett allting som är miljörelaterat, och dessa nedskärningar är större än nedskärningarna på andra områden. Det talar alltså ett helt annat språk.</textBlock>
    <textBlock id="i-28e3f76b5ca6af62">Det problem som jag vill ta upp i den här debatten är att man har gjort ett konvergensprogram från svensk sida som innehåller ett ganska tydligt och konkret miljömål, formulerat som en miljöskuld. Det skall ske en redovisning här i riksdagen två gånger per år av hur det går för detta program. Regeringen har underlåtit att just när det gäller miljömålet göra en redovisning för riksdagen på något som helst begripligt sätt, så att det går att se om det går bättre eller sämre beträffande miljöskuldsfrågan.</textBlock>
    <textBlock id="i-ea48c37e302a6768">Redovisningsmetoden är fri. Regeringen kan göra på vilket sätt den vill. Men den måste göra en redovisning på något sätt. Men faktum är att den inte gör det. Det går inte att hänvisa till miljöskrivelsen, eftersom den inte innehåller någon sådan redovisning att det går att bedöma åt vilket håll det går. Det finns många andra metoder än miljöskuldsberäkningar för att redovisa hur det går med miljöarbetet och miljömålet. Det tillämpas av de flesta länder i den industrialiserade världen för att följa arbetet. Det skall också utvärderas av internationella organisationer och miljöorganisationer. Jag pekade på några exempel, bl.a. ett exempel från Stockholms miljöinstitut som visar just att det tyvärr går åt fel håll. Det är inte fråga om om det går åt fel håll, om man skall tro den utvärderingen, utan att det går åt fel håll. Men just genom att regeringen underlåter att redovisa det hela undviker den debatten. På det sättet försöker regeringen osynliggöra de miljöproblem som den ekonomiska politiken medför. Därmed undviker man också dess värre att vidta de ekonomisk-politiska åtgärder som är nödvändiga för att förhindra de miljöskador som en felaktig ekonomisk politik medför.</textBlock>
    <textBlock id="i-7b6a34ac5ff4267e">När det gäller koldioxidbeskattningen i EU hade vi i januari en debatt om regeringskonferensen där regeringen mycket hårt gick fram med att man inte skulle ha en gemensam skattepolitik i EU. Såvitt jag förstår säger Erik Åsbrink det motsatta, nämligen att vi skall ha en harmoniserad koldioxidskatt. Det tycker vi från Miljöpartiet är bra, under förutsättning att denna harmonisering innebär bara en minimiskattenivå som man naturligtvis skall få överskrida om man så vill i enskilda länder. Men det vore intressant att få veta hur regeringen egentligen skall ha det. Skall man ha en gemensam skattepolitik i det här avseendet eller inte inom EU? Det är faktiskt dubbla budskap just nu.</textBlock>
  </contentBlock>
  <contentBlock page="0" id="i-fdfde8ca5387eda0">
    <textBlock id="i-38a6251bf25c406f">Anf.  25  Finansminister ERIK</textBlock>
    <textBlock id="i-f9fed2c0874394e5">ÅSBRINK (s):</textBlock>
    <textBlock id="i-96e70a13e0b3ee47">Fru talman! Roy Ottosson kastade tillbaka kritiken och sade att det var jag som ryckte loss enskilda siffror. Det förstår jag inte, eftersom jag inte har redovisat någon siffra över huvud taget. Då kan det inte heller vara fråga om någon lösryckt siffra. Vad jag försöker säga är att vi skall se till helheten när vi bedömer miljöpolitiken och inte till enskilda utgiftsanslag och inte ens till de totala utgifterna, eftersom det återigen bara är en del av miljöpolitiken. Jag nämnde skattefrågorna som är mycket viktiga. Roy</textBlock>
    <textBlock id="i-4c44fa50339318e2">Ottosson tycker nog också det att döma av föregående inlägg. Jag nämnde lagstiftning, regleringar, opinionsbildning, information och mycket annat. Det är den sammantagna bilden som är den viktiga. Och regeringen är mycket aktiv på detta område, både på det nationella planet och på det internationella planet.</textBlock>
    <textBlock id="i-e4811bbe67a71125">Men även om vi håller oss till utgiftssidan är det faktiskt på det sättet att riksdagen förra året, efter förslag från regeringen, beslutade om att avsätta inte mindre än 1 miljard kronor, den s.k. kretsloppsmiljarden. Det ingår kanske inte i de ordinarie anslagen, men det är en mycket stor utgift som sätts in på miljöområdet och som vi skall dra nytta av under de närmaste åren. Om man tar med den i beräkningarna blir bilden en helt annan än den bild som Roy Ottosson förmedlar.</textBlock>
    <textBlock id="i-2b3e3c2c6bdd2e84">Återigen: Reducera inte miljöpolitiken till en fråga om att göra av med så mycket pengar som möjligt över statens utgiftsanslag! Det är en alldeles för enkel och snäv bild skulle jag vilja säga.</textBlock>
    <textBlock id="i-b65deca77507cb3f">Sedan återigen några ord om miljöskulden. Roy</textBlock>
    <textBlock id="i-71890bf8a989f3c8">Ottosson säger att regeringen är skyldig att ge en redovisning och att den får ta till i stort sett vilka metoder som helst. Jag delar inte den uppfattningen.</textBlock>
    <textBlock id="i-fcc56ad9726dd2d9">Jag har en högre ambition än så. Det är klart att vi skulle kunna ta till något bara för att formellt uppfylla det kravet, men rimligtvis uppfylls inte kravet på kvalitet. Vidare handlar det om viktig information.</textBlock>
    <textBlock id="i-f1a68f1f5f1b8b67">Dessa saker arbetar vi med. De är svåra och arbetet tar tid. Jag är dock övertygad om att vi successivt kommer att utveckla allt bättre metoder för att mäta miljöpåverkan och miljöskulden, men vi är inte där i dag. Därför är det ett viktigt arbete som på regeringens uppdrag bedrivs hos olika myndigheter för att utveckla s.k. gröna nationalräkenskaper. Jag utgår från att vi kommer att få ett bra underlag och att vi sedan kan arbeta vidare med detta. Det är i varje fall min ambition.</textBlock>
    <textBlock id="i-2f49ef834283a844">Slutligen kommer jag till skatteområdet. Sverige är generellt inte anhängare av en gemensam skattepolitik inom EU-området. Tvärtom är det mycket viktigt att vi slår vakt om den nationella skattepolitiken. Bestämmanderätten där skall ligga i Sverige, inte någon annanstans. På miljöområdet är det naturligtvis mycket värdefullt om andra länder slår följe med</textBlock>
    <textBlock id="i-71b3a0ed0c939e2c">Sverige och inför, och i vissa fall, höjer skatter på detta område, t.ex. koldioxidskatten. Ambitionerna där är i dag alldeles för låga. Sverige arbetar i nämnda riktning. En del länder släpar efter, men vi kommer att fortsätta att driva arbetet även på det här området.</textBlock>
  </contentBlock>
  <contentBlock page="0" id="i-9c19fd5331cd6706">
    <textBlock id="i-34c9a8defc544e92">Anf.  26  ROY OTTOSSON (mp):</textBlock>
    <textBlock id="i-4e5b84443141ac37">Fru talman! Det är naturligtvis utmärkt om regeringen driver frågorna om höjd koldioxidskatt och om införandet av koldioxidskatt i en del länder i EU-</textBlock>
    <textBlock id="i-8f55960bf785e485">samarbetet. Det lät emellertid inte så då vi hade den stora debatten om regeringskonferensen, men i och med det här förtydligandet hoppas jag att det verkligen är så. Dock återstår att se om varje land inom EU</textBlock>
    <textBlock id="i-ab7ac4cd0f757f06">i just denna enskilda fråga skall ges vetorätt att stoppa alla förslag om införandet av koldioxidskatt. Där har</textBlock>
    <textBlock id="i-6271ab256a020a74">Erik Åsbrink inte sagt var man egentligen står.</textBlock>
    <textBlock id="i-bf5c0a3f899ac42a">Ja, det gäller att se till helheten. Det är ju det som är poängen med att ta in ett brett miljömål och ett miljöskuldsresonemang i konvergensprogrammet som ett av de konvergenskrav som Sverige skall klara av.</textBlock>
    <textBlock id="i-3f487fd1875af435">Detta är ett av få tillkommande krav. Kraven på sysselsättningen och miljön är två krav till som vi utöver kraven i Maastrichtfördraget skall klara för att få en sammantaget bra ekonomisk politik. Det kan man inte krypa ifrån. Detta har inte redovisats på ett sådant sätt att det gått att utvärdera om regeringens politik tillgodoser just nämnda krav. I och med att man från regeringens sida inte redovisar det går det inte att föra en politik som tillgodoser detta krav. Man kan inte använda vilka metoder som helst, men i och med den skrivning som finns är regeringen fri att använda den metod som den finner vara bäst.</textBlock>
    <textBlock id="i-7ea8c8bbeb41fe8e">När det gäller kretsloppsmiljarden finns det också skäl att säga att sammantaget i statsbudgeten omfattar åtstramningen på miljöområdet totalt 3 miljarder från</textBlock>
    <textBlock id="i-4a4fd3a9f225a4a7">1996 till 1999 - kretsloppsmiljarden inräknad. Detta går åt fel håll.</textBlock>
  </contentBlock>
  <contentBlock page="0" id="i-cac4b912f7536a8a">
    <textBlock id="i-cd1204c9f0ce73cf">Anf.  27  Finansminister ERIK</textBlock>
    <textBlock id="i-d70c8cb3106524eb">ÅSBRINK (s):</textBlock>
    <textBlock id="i-1499e5158144fab3">Fru talman! Helt kort vill jag kommentera några punkter. När det gäller skattepolitiken i EU-</textBlock>
    <textBlock id="i-e87b4cd231aa9fa5">sammanhang är den viktigaste linjen som Sverige driver, och skall fortsätta att driva, att behålla det nationella självbestämmandet. Jag är utomordentligt orolig för en utveckling där vi släpper fram möjligheter för en majoritet av andra länder att tvinga Sverige att föra en skattepolitik som strider mot våra intressen. Jag vill inte medverka till en sådan utveckling.</textBlock>
    <textBlock id="i-dae11bfdfa6d486a">Det gör att jag är betänksam inför krav eller förslag om att slopa den s.k. vetorätten. Ett annat sätt att uttrycka detta är just att ett land kan tvingas föra en politik som det inte vill föra. Vi måste göra den typen av överväganden.</textBlock>
    <textBlock id="i-bbeb6134094f7d36">En annan sak är att vi aktivt driver på för att få till stånd ett gemensamt uppträdande och en harmonisering när det gäller miljöskatterna. Detta skall vi fortsätta att göra.</textBlock>
    <textBlock id="i-1f358c267a3de6f5">En annan iakttagelse gäller det som jag fick höra i ett tidigare inlägg, nämligen att utgiftsnedskärningarna är våldsamma på miljöområdet, medan det nästan inte finns några utgiftsnedskärningar på andra områden. Det stämmer naturligtvis inte med den faktiska utvecklingen och självfallet inte heller med hur folk uppfattar utvecklingen. Vi har tvingats ta till ganska omfattande åtgärder - både utgiftsnedskärningar och skattehöjningar - på en lång rad områden. Det har varit smärtsamt, men det har varit nödvändigt. I det sammanhanget har även miljöområdet fått vara med, liksom många andra mycket angelägna områden. Det står jag för och det har varit ofrånkomligt.</textBlock>
    <textBlock id="i-ef6b1efece4aa457">Vad vi nu ser framför oss, bl.a. genom den kretsloppsmiljard som avsatts, visar att miljöfrågorna intar en alltmer framträdande plats. Det gäller naturligtvis också arbetet med det hållbara Sverige. Bland de åtgärder som vi prioriterar är, menar jag, miljöområdet ett av de allra viktigaste. Så kommer det att vara även i fortsättningen.</textBlock>
  </contentBlock>
  <contentBlock page="0" id="i-304f8f70bbfd2cdc">
    <textBlock id="i-d82a3b85ca449121">Överläggningen var härmed avslutad.</textBlock>
  </contentBlock>
  <contentBlock page="0" id="i-4e7a135dd1e0e314">
    <textBlock id="i-ca7e982bfe3bd5a7">7 §  Svar på interpellation 1996/97:187 om Kosova och Kosova-albaner</textBlock>
  </contentBlock>
  <contentBlock page="0" id="i-6f763ac20357c362">
    <textBlock id="i-710f52f4ca4110e5">Anf.  28  Statsrådet PIERRE SCHORI (s):</textBlock>
    <textBlock id="i-7f06ef1bfe669c01">Fru talman! Eva Goës har framställt en interpellation med anledning av det skärpta läget i Kosovoprovinsen i Serbien. Eva Goës frågar mig vilka åtgärder regeringen avser att vidta för att förhindra avvisningen av kosovoalbaner till Kosovo med anledning av den allvarliga situation som råder där.</textBlock>
    <textBlock id="i-7af30a6bfe28e5e2">Under konflikten, som ledde till f.d. Jugoslaviens upplösning, kom runt 69 000 asylsökande från Serbien till Sverige, det stora flertalet av dem från Kosovo.</textBlock>
    <textBlock id="i-6e78db66090602f2">Ungefär 21 000 fick permanent uppehållstillstånd, men ett stort antal ansågs inte ha tillräckliga skäl för uppehållstillstånd i Sverige. Många avvisades således till Förbundsrepubliken Jugoslavien. Under 1995 blev det emellertid omöjligt för jugoslaviska medborgare som fått avslag på sin asylansökan att återvända till</textBlock>
    <textBlock id="i-e15a3a430853d212">Förbundsrepubliken Jugoslavien på grund av myndigheternas ovilja att ta emot dessa medborgare. Fram till dess att Utlänningsnämnden fattade sina senaste praxisbeslut om barnfamiljer som fick uppehållstillstånd av humanitära skäl fanns omkring</textBlock>
    <textBlock id="i-1f5fae0e15f0fdaf">5 000 personer kvar i Sverige som fått avslag på sina asylansökningar och för vilka ett återvändande var aktuellt. Genom praxisbesluten kommer dock denna grupp att reduceras åtskilligt.</textBlock>
    <textBlock id="i-dadd132516ffb661">Nya asylsökande kommer till Sverige varje månad. Det är svårt att veta om de kommer från Förbundsrepubliken Jugoslavien direkt eller från något annat land, t.ex. Tyskland. Det är principiellt viktigt att nå en överenskommelse med Förbundsrepubliken</textBlock>
    <textBlock id="i-3db3b1619a2bbbe1">Jugoslavien som innebär att landet återtar sina egna medborgare. Det är en folkrättslig förpliktelse att ta emot sina egna medborgare. Sverige har förhandlat med Förbundsrepubliken Jugoslavien i mer än ett och ett halvt år om ett återtagandeavtal som bekräftar denna förpliktelse. Vi bestämmer naturligtvis själva om vi önskar utnyttja ett sådant avtal i det enskilda fallet. Jag vill betona att avtalet avser jugoslaviska medborgare i allmänhet och inte enbart kosovoalbaner.</textBlock>
    <textBlock id="i-fd054fce7f3cf592">Fru talman! Jag håller med Eva Goës om att situationen i Kosovo är allvarlig. Grova övergrepp mot de mänskliga rättigheterna sker fortfarande och våldshandlingar rapporteras. Motsättningarna mellan befolkningsgrupperna har ökat. Skolavtalet, som slöts mellan representanter för den albanska folkgruppen och de jugoslaviska myndigheterna, sågs som ett steg i riktning mot en dialog. Avtalet har dock ännu inte fått praktiska konsekvenser och konflikten om Kosovos status förblir olöst. Denna fråga ses som mycket viktig av bl.a. OSSE och EU och är en betydelsefull komponent i dialogen om en process mot en normalisering av förbindelserna mellan Förbundsrepubliken</textBlock>
    <textBlock id="i-75388cc5b43cc41f">Jugoslavien och omvärlden. Denna fråga har fått ny aktualitet efter den senaste utvecklingen i Förbundsrepubliken Jugoslavien.</textBlock>
    <textBlock id="i-4a777aa9080671ab">De som erhållit beslut om avvisning har fått sina ärenden prövade av Invandrarverket och Utlänningsnämnden. Myndigheterna har alltså funnit att för dessa personer fanns inte tillräckliga skäl för att erhålla uppehållstillstånd i Sverige. När dessa beslut fattades var myndigheterna medvetna om förhållandena när det gäller mänskliga rättigheter och situationen i övrigt i Kosovo. Emellertid var de av den uppfattningen att enbart den allmänna situationen där inte kan ge rätt till asyl. Däremot har t.ex. framträdande albansknationalistiska politiker i Kosovoregionen eller aktivister som riskerar förföljelse erhållit asyl i</textBlock>
    <textBlock id="i-dde237ce64760a9d">Sverige. Dessutom har många erhållit uppehållstillstånd av humanitära skäl, ofta barnfamiljer som hunnit rota sig i Sverige efter en lång vistelse här.</textBlock>
    <textBlock id="i-260b07af305cca30">Fru talman! Regeringen har inte någon möjlighet att ändra besluten i dessa ärenden då de är fattade av självständiga myndigheter. Det finns möjlighet att göra en ny ansökan där myndigheterna kan ta hänsyn till nya omständigheter som uppkommit i de olika ärendena. Det kan röra sig om att den politiska situationen har förändrats så att det är omöjligt att återvända eller att starka humanitära skäl finns för uppehållstillstånd. Det senare kan t.ex. uppstå vid en utdragen väntan på ett avgörande.</textBlock>
  </contentBlock>
  <contentBlock page="0" id="i-7c485953af013357">
    <textBlock id="i-a43b559dea1f88d8">Anf.  29  EVA GOËS (mp):</textBlock>
    <textBlock id="i-2f3e28994f539084">Fru talman! Jag tackar för svaret.</textBlock>
    <textBlock id="i-3da6b69842efde6e">Jo, Pierre Schori, regeringen kan ändra. Den nya utlänningslagen ger ökade möjligheter för regeringen att utställa förordningar, vilket skulle kunna appliceras på dessa människor från Förbundsrepubliken</textBlock>
    <textBlock id="i-8a28f7fd61912b0d">Jugoslavien, som har väntat i tre, fyra, fem år på att få asyl.</textBlock>
    <textBlock id="i-0cf2068966954912">Jag skall börja med det sista här, om att aktivister får stanna. Jag har nämligen en ansökning - jag vet inte hur många gånger han har överklagat - av Beqir</textBlock>
    <textBlock id="i-a823bd497bb7f9b9">Hoti, och den beskriver så bra bakgrunden till varför jag har ställt denna interpellation.</textBlock>
    <textBlock id="i-e80983b3f8618cbf">Han säger så här: "Jag har aldrig funderat på att planera en framtid i anslutning till min emigration, eftersom en emigrants liv hör till det bittraste här på jorden för att inte tala om livet som asylsökande som jag nu prövat på i fyra och ett halvt år.</textBlock>
    <textBlock id="i-3b12b29b2a677165">Det är bara en sak jag vill slå fast: jag kom inte av fri vilja till ert demokratiska land för att skaffa mig kapital, lyxbil eller för att syssla med politik, eftersom det var politiska skäl som tvang mig att lämna mitt hemland, som jag älskade så mycket men måste lämna mot min egen önskan eftersom jag ständigt var förföljd av serbiska polisen.</textBlock>
    <textBlock id="i-38fe8a9dd82f02ff">Jag flydde från bojor, fängelser och serbiska domstolar där de som vågar säga sin mening blir dömda till hårda straff.</textBlock>
    <textBlock id="i-828f35e387d2a659">Den repression som oupphörligt utövas mot albanerna visar inga tecken på avmattning, tvärtom är läget dramatiskt.</textBlock>
    <textBlock id="i-2e27772618e54b45">För närvarande får inte albanerna skydd av någon, de lever under hot hela tiden, överallt. De utsätts för misshandel, fängslanden, rån och mord; de tvingas lämna ifrån sig sina bostäder enbart för att de är albaner. De serbiska fängelserna är fyllda av albanska politiska fångar, eftersom vi har att göra med en polisiär och militär regim.</textBlock>
    <textBlock id="i-b158e64a582ddd3d">Albanerna utsätts för kollektiva trakasserier av den serbiska regimen. Här är ett exempel: när polisen letar efter en person och inte hittar honom tar de som gisslan hans far, mor, bröder, systrar, hustru eller barn. En sådan sak har hänt med min familj i Kosova.</textBlock>
    <textBlock id="i-a4c04702092d9e4f">Polisen sökte mig, och då de inte hittade mig lämnade de en kallelse till min bror att han skulle infinna sig hos polisen. Detta finns återgivet i en artikel i tidningen RILINDJA den 30 juli 1992 med rubriken</textBlock>
    <textBlock id="i-842e1b0adf7959f7">"RAZZIA PÅ DIREKTÖRENS EXPEDITION".</textBlock>
    <textBlock id="i-31b841885279e0ba">Så här fortsätter brevet: "Över 130 000 människor har drivits från sina arbetsplatser, de har berövats sin ekonomiska existens och sina tillgångar, sina sjukhus</textBlock>
    <textBlock id="i-84f1bf1fb547ba4a">(- - -)". Människorna får inte tala sitt språk eller lära ut språket, och skolavtalet tror man inte så mycket på eftersom man inte har sett det komma i gång.</textBlock>
    <textBlock id="i-d9ddede6f6ed24aa">Beqir Hoti arbetade på Radio Prishtina och blev tvungen att propagera mot de sina. Efter att ha vägrat göra det flydde han till slut, för han ville inte utsätta sina egna för förtal och ställa upp för propagandisterna. Så kom han till Sverige, och här har han överklagat flera gånger. Den sista resan väntar honom, säger han. Är det resan Stockholm-Moskva-Belgrad eller</textBlock>
    <textBlock id="i-65693a0a8b165029">Stockholm-Amsterdam-Belgrad eller varför inte den som oftast används: Stockholm-Göteborg-Rom-</textBlock>
    <textBlock id="i-4d9ca14bfbe4f52b">Bari-Antivari? Beqir Hoti är väldigt bitter.</textBlock>
    <textBlock id="i-382d55620ab8a3d8">Jag frågar mig: Visst går det att ändra de här reglerna? Vi har genom utlänningslagen utrymme att införa nya förordningar, och jag anser att det är hög tid att göra det. Vi vet vilka som har varit i landet i tre, fyra, fem år. Vi vet vilka som kommer från Tyskland, för de har nyligen kommit hit. Det går alltså att skilja människor åt.</textBlock>
    <textBlock id="i-cc41a0fff9bf330c">Det är oftast barnfamiljer, som Pierre Schori sade, som får stanna, men de som har riktigt små barn, de som har vuxna barn och de som är ensamstående får inte stanna. De hålls på halster, och de står inte ut.</textBlock>
    <textBlock id="i-a048c2dd2f717f51">Det kan vi se i de psykiatriska protokollen. Här har jag några handlingar som gör en matt när man tittar på dem. Det är aldrig så allvarligt att vi skulle säga att vi inte kan göra någonting; att vi politiker inte kan utan bara myndigheterna. Vi politiker, både i riksdag och regering, har ett ansvar, och jag anser att vi kan göra oerhört mycket.</textBlock>
  </contentBlock>
  <contentBlock page="0" id="i-c635c4b6b8ae90d0">
    <textBlock id="i-24116db21ec4ba01">Anf.  30  RAGNHILD POHANKA (mp):</textBlock>
    <textBlock id="i-7bc17cdc0698ee99">Fru talman! Jag får tacka för svaret.</textBlock>
    <textBlock id="i-24be7566f1366b4a">Situationen i Kosova är nu mer ömtålig sedan den här interpellationen skrevs, sedan praxisbeslutet fattades, sedan FARR m.fl. uppvaktade Gun-Britt Andersson och sedan alla brev och uppgifter som jag stöder mig på skrevs eller berättades. I det ljuset vill jag att den här interpellationen skall behandlas. Situationen i</textBlock>
    <textBlock id="i-084e4dda6f7612d2">Albanien påverkar ju också Kosova, och området är ju en tidsinställd bomb - det är oerhört farligt där nere nu. Man bör alltså inte skicka tillbaka ytterligare människor till det elände som är där.</textBlock>
    <textBlock id="i-9911c2ddb8de373c">Eva Goës läste upp en berättelse. Alla dessa flyktingar har ju enskilda berättelser. Gemensamt har de bakom sig förtrycket i Kosova. Gemensamt har de bakom sig flykten och ett annat skäl, som jag tycker är väldigt viktigt, nämligen att de har varit här så länge. Många barnfamiljer får stanna, det har jag också noterat, men inte alla. Man sänder helt obegripligt rätt vad det är tillbaka en barnfamilj som har ungefär lika starka skäl som andra som får stanna.</textBlock>
    <textBlock id="i-8f469befeb8b0bdb">Jag har listor här över namn som man har samlat in på olika ställen i Sverige, men det har inte varit någon stor, gemensam insamling. I ett brev står det:</textBlock>
    <textBlock id="i-60544cead0d2cb4b">Vi är flyktingar, albaner från Kosova, som vistats här i Sverige i fyra och ett halvt år. Det har varit mycket svårt och psykiskt pressande att leva i ovisshet så lång tid. Vi har inte haft något med polisen att göra här i</textBlock>
    <textBlock id="i-e2f104dc94209625">Sverige och aldrig någonsin haft något med brott att göra, varken här eller i Kosova, varken vi eller vår familj. Barnfamiljer får stanna ganska ofta, men vi som är ärliga människor och ensamma, utan barn, ofrivilligt barnlösa, vi har nästan ingen chans att få stanna. Dessa flyktingar tycker naturligtvis att detta är väldigt allvarligt.</textBlock>
    <textBlock id="i-bee017a75570d8ac">Man har ju länge talat om att om det bryter ut i</textBlock>
    <textBlock id="i-affab405130c7c82">Kosova, då blir det värre än någon annanstans. Jag kan inte föreställa mig en värre situation än det var i</textBlock>
    <textBlock id="i-2c0121f556c2b941">Bosnien och Kroatien, men det finns ju grader i helvetet.</textBlock>
    <textBlock id="i-f384e2c894925bb2">Vi vet att när dessa människor kommer tillbaka kommer de att utsättas för våld, och de har ingenstans att bo. Man lägger ju noga märke till att de har flytt och lämnat landet, så serberna tänker att de kanske har pengar och att serberna kanske kan få någonting av det.</textBlock>
    <textBlock id="i-641c3005e1eef35e">Vi här i Sverige blir visserligen av med det problem vi kanske anser att vi har med för många flyktingar, men vi kommer kanske inte att följa de här människorna. Det är väldigt viktigt att vi försöker följa människor och ta till oss vad som har hänt när de kommer fram. Vi vet ju att vår flyktingpolitik i ett antal fall har lett till fängslanden och förnyad tortyr, både i Mellanamerika, i Turkiet och i andra områden.</textBlock>
    <textBlock id="i-486b93df3d371319">Länderkommittén för Jugoslavien har gjort en uppföljning med noggranna intervjuer och statistik över svaren med hänsyn till kön, ålder, från vilket land flyktingen kom, om han eller hon ingått blandäktenskap osv. Jag skall försöka skicka denna utredning till ministern om han inte redan har fått den. Jag kan säkert få en ny kopia.</textBlock>
    <textBlock id="i-ba8b2a5eb845fad5">Blandäktenskapen är ett oerhört problem. Vart hör de? Jag hörde om en familj som hade skrivit ett barn på henne och ett på honom innan de flydde hit, därför att de sedan skulle få räkna med att bo på olika platser om de inte fick stanna. De delade alltså på familjen redan där.</textBlock>
  </contentBlock>
  <contentBlock page="0" id="i-3d819b36102c439d">
    <textBlock id="i-3876f83600fcb8f0">Anf.  31  EVA ZETTERBERG (v):</textBlock>
    <textBlock id="i-8df346f536f47c6b">Fru talman! Jag skulle kunna fortsätta att läsa brev för Pierre Schori. Jag skulle kunna fortsätta med uttömmande beskrivningar om situationen i Kosova.</textBlock>
    <textBlock id="i-d7cfed9cbeafbac2">Men Pierre Schori, Eva Goës och Ragnhild Pohanka vet hur situationen ser ut. Vi har fått en uttömmande beskrivning i den interpellation som Eva Goës har framställt och i de grundfakta som här har lyfts fram.</textBlock>
    <textBlock id="i-20b185aa9d8cf68f">Fru talman! Jag skall avstå från det. Jag skall bara göra några korta kommentarer kring detta svar.</textBlock>
    <textBlock id="i-166d806fc29d3954">Inledningsvis vill jag säga att interpellationen och svaret inte handlar specifikt om situationen i Kosova och vad regeringen gör åt den. Frågan är dock nämnd, och statsrådet delar vår oro. Men det som Pierre</textBlock>
    <textBlock id="i-38df95764da7a04b">Schori konkret redovisar av det som man gör för att komma åt grundorsakerna är inte särskilt utförligt.</textBlock>
    <textBlock id="i-7ec2ef67d9d85119">Det är ändå där som man måste börja och inte med flyktingsituationen i vårt land.</textBlock>
    <textBlock id="i-e72a855dda09afbb">När det gäller att generellt ta tillbaka dem som har flytt från f.d. Jugoslavien anser jag, Vänsterpartiet och de som här är engagerade att det måste till ett krav på att så görs. Det är en skyldighet att ta emot de egna medborgarna, därom är vi helt överens. Men man måste se på hur det görs. De beskrivningar som vi har fått från Kosova är inte särskilt positiva. I den senaste rapporten från Human Rights Watch i Helsinki en beskrivning just av hur flyktingar återvänder och av hur det mottagandet innebär fortsatt diskriminering om man inte blir fängslad eller blir utsatt för trakasserier. Det räcker inte med att få till stånd ett avtal där landet i fråga förbinder sig att ta emot återvändande flyktingar. Man måste se till hur det sker i verkligheten.</textBlock>
    <textBlock id="i-99c795589ec61aaa">Jag tycker att det är litet märkligt när Pierre Schori diskuterar kring detta att inte samtliga som har kommit hit skulle ha rätt att stanna och att det skall göras individuella prövningar. Statsrådet delar ju oron över situationen. Den har varit mycket allvarlig under hela Jugoslavienkriget, men den har förvärrats under senare tid. Leder inte detta till någon slutsats för regeringens del? Kanske skulle betydligt fler ha haft rätt att få asyl än dem som nu har fått det, förutom dem som har rätt till asyl genom återförening med sina familjer? Varför använder man sig inte av den möjlighet som Eva Goës lyfte fram, en förordning?</textBlock>
    <textBlock id="i-90f19ad2a55c757c">Sedan vill jag ta upp den positiva syn som Pierre</textBlock>
    <textBlock id="i-7ffad2790b2aad1f">Schori har på våra myndigheter och Utlänningsnämnden. Vi som är engagerade i dessa frågor har svårt att dela denna positiva syn, ehuru vi gärna skulle vilja göra det. Men verkligheten talar ju emot. Det är också ett sätt att lägga ut ansvaret på myndigheter när det är politiker som har det politiska ansvaret. Jag vill också ta upp förhållningssättet mellan politiker och Utlänningsnämnden. Politikerna säger att tjänstemännen har klara fakta och vet hur det ligger till och att de litar på tjänstemännen, och vice versa. Det är alltså ett spel mellan politiker och myndigheter som jag tycker är rätt olustigt och som man inte borde delta i.</textBlock>
    <textBlock id="i-e483fab79f3e7d06">Det finns åtskilliga exempel på människor som har ansökt om politisk asyl i Sverige och som har haft goda skäl men som inte har fått det. Där borde man som ansvarig minister, på ett helt annat sätt än vad</textBlock>
    <textBlock id="i-e7bb7f4591c3ed22">Pierre Schori hittills har gjort, ta upp dessa frågor, utfärda förordningar och föra diskussioner med ansvariga myndigheter för att komma till rätta med situationen.</textBlock>
  </contentBlock>
  <contentBlock page="0" id="i-68bba974be3d1fe4">
    <textBlock id="i-30ecc4eeaeff8a19">Anf.  32  MARIANNE ANDERSSON (c):</textBlock>
    <textBlock id="i-b8d2648e330ab333">Fru talman! Det är en viktig interpellation som har framställts. Pierre Schori uppmanar indirekt dem som nu riskerar att avvisas till Kosovo att lämna in en ny ansökan. Pierre Schori delar uppenbarligen uppfattningen om det allvarliga läget i Kosovo och om att ingenting där har blivit bättre, snarare tvärtom. Övergreppen fortsätter. Jag instämmer i de beskrivningar som Ragnhild Pohanka och Eva Goës här har gjort.</textBlock>
    <textBlock id="i-b1af18a2e56f903e">Enligt Amnestys rapporter misshandlas både kvinnor och barn misshandlas i Kosovo. Ca 2 300 kosovoalbaner, främst unga män som vägrat militärtjänstgöring, står nu inför ett verkställande av avvisningsbeslutet. Serberna hämtar fortfarande unga män till armén. Vad som händer när dessa unga män återvänder vet man ju inte.</textBlock>
    <textBlock id="i-fcad0472bd12c40e">Oavsett vad som nu kommer att hända i Förbundsrepubliken Jugoslavien är osäkerheten mycket stor.</textBlock>
    <textBlock id="i-2f5d27e871b54578">Särskilt stor är osäkerheten när det gäller Kosovo. Det finns inte så mycket som säger att oppositionen skulle föra en så mycket bättre politik för Kosovo. Visserligen fällde Vesna Pesic en del positiva yttranden under sitt besök här, men för oss som träffade henne var det lätt att konstatera att hennes engagemang inte var så särskilt stort. Det var kanske förståeligt med tanke på de andra problem som hon hade. Dessutom företräder hon en liten del av oppositionen. Jag tror att det blir mycket svårt att mobilisera några stora demonstrationer för mänskliga rättigheter i Kosovo, såsom har skett när det gäller situationen i Serbien. Det som händer i Albanien påverkar ju också Kosovo.</textBlock>
    <textBlock id="i-1c46d1245df03d8d">Situationen i Kosovo uppmärksammas inte så mycket i medierna. Frågan har på något sätt sjunkit tillbaka för den stora Bosnienproblematiken, och det är ju inte så märkligt. Vi från Centern har vid flera tillfällen både i frågor och i motioner pekat på risken och att man inte får glömma Kosovo genom allt annat svårt som sker, men det har ändå blivit så.</textBlock>
    <textBlock id="i-4ba40934987b4038">Jag har två frågor att ställa till Pierre Schori. För det första: Vad gör regeringen internationellt för att påverka den situation som råder i Kosovo så att den blir bättre?</textBlock>
    <textBlock id="i-63cf7af27890cba3">För det andra: Såvitt jag har förstått har Schweiz beslutat att stoppa utvisningar till Kosovo fram till slutet av augusti i år. När nu läget är som det är vore det väl möjligt för Sverige att göra på samma sätt, dvs. att stoppa utvisningarna till dess att läget är bättre i området?</textBlock>
  </contentBlock>
  <contentBlock page="0" id="i-b2325cc1f94d60bf">
    <textBlock id="i-21ae6d99c0c5fc2b">Anf.  33  Statsrådet PIERRE SCHORI (s):</textBlock>
    <textBlock id="i-0ac7650267839180">Fru talman! Jag förstår att riksdagsledamöter får brev, uppvaktningar, telefonsamtal, listor osv. Det är ert jobb. Jag får också sådana, kanske t.o.m. fler än vad ni får. Jag uppskattar ert engagemang. Det är en viktig signal till allmänheten och till asylsökande att ni ställer upp på det detta sätt. Det är faktiskt fler i denna kammare som i dag ställer upp kring denna fråga än när det gällde föregående debatt med finansministern.</textBlock>
    <textBlock id="i-1159f74427b2963a">Jag är övertygad om att vi står på samma barrikad.</textBlock>
    <textBlock id="i-c3fa750574455a47">Vi skiljer oss kanske i bedömningen och i hur man skall utnyttja olika möjligheter. Men jag kan garantera att jag vill utnyttja alla möjligheter som finns i lagen och också Utrikesdepartementets hela kunskapsarsenal för att vi skall få bra beslut.</textBlock>
    <textBlock id="i-74f3243bd4283f25">Vi har ändå olika roller. Det finns också olika roller för myndigheterna, regeringen och ett enskilt statsråd. Ni vet att jag inte kan överpröva beslut som är fattade - det är därför som jag har svarat som jag har gjort - och jag får inte heller göra det. Jag åberopar allt som går att åberopa om nya omständigheter, tidsaspekten, starka humanitära skäl och den politiska situationen. Regeringen och jag har också fattat praxisbeslut som har ändrat litet på förutsättningarna för myndigheterna.</textBlock>
    <textBlock id="i-492360fd85a058d4">Fru talman! När detta är sagt vill jag gå över till att beskriva läget i området. Till att börja med följer vi utvecklingen mycket noga. Jag var själv nyligen nere i Serbien och Belgrad. Då hade också en ambassadtjänsteman varit på en längre resa i Kosovo.</textBlock>
    <textBlock id="i-a8cd1e0baf5128c6">De fortsätter att bevaka läget och utvecklingen där. Därför håller det som vi säger, att vi har god information och att vi har kontakter med människorättsgrupper osv.</textBlock>
    <textBlock id="i-b92d95107bfa1a0f">I Albanien, som är mest kritiskt, kan vi ändå se att det är en liknande utveckling som i Serbien. Världssamfundet går nu in - framför allt europeerna, OSSE</textBlock>
    <textBlock id="i-6f2f0f93b6d74920">och EU, som nu tycks ha lärt sig av katastrofen i f.d.</textBlock>
    <textBlock id="i-13b39cfb5b92254d">Jugoslavien - på ett tidigt stadium, kraftfullt och är närvarande på platsen med delegationer, trojka, speciellt utsända m.fl. Vi såg att det gav resultat i Belgrad. De gav efter. I de 14 städerna fick oppositionen rättmätigt tillbaka makten.</textBlock>
    <textBlock id="i-13181c22ae276b79">Vi ser nu förhoppningsvis en liknande utveckling i</textBlock>
    <textBlock id="i-7a698a108b1a004f">Albanien, där också EU och OSSE har varit och tryckt på. Berisha har gett efter. Det blir samlingsregering och parlamentsval, sannolikt i maj. Möjligtvis ser vi en utveckling i rätt riktning, i lugnande riktning.</textBlock>
    <textBlock id="i-8ca2eb9f2983fd29">Tro inte att de som skjuter inför TV-kamerorna skjuter hela tiden; de gör det för att vi skall bli imponerade.</textBlock>
    <textBlock id="i-5317ede14977a9cb">Anledningen till att Berisha och Milosevic ger efter för det här trycket är den inre situationen. Men det är också att de vill vara en del av Europa. De måste vara en del av Europa. De är beroende av Europa för bl.a. den ekonomiska utvecklingens skull.</textBlock>
  </contentBlock>
  <contentBlock page="0" id="i-84c7683af69777cf">
    <textBlock id="i-5cae789c57b57592">Anf.  34  EVA GOËS (mp):</textBlock>
    <textBlock id="i-eb07046030f14d1c">Fru talman! Jag tackar för svaret och det engagemang som jag vet att Pierre Schori har. Jag har själv varit i Sarande. Jag tar mig tydligen alltid till de där platserna innan det händer någonting.</textBlock>
    <textBlock id="i-0320bdbb61468086">Jag började engagera mig i Kosova 1988. Jag talade med Sten Andersson och sade att vi måste förhindra kriget i Jugoslavien att bryta ut, att vi stod på tröskeln till ett krig. Sedan kom det. Mitt engagemang började med att jag träffade flyktingar uppe i Norrfällsviken. Det var en historielärare som berättade om historien, som är grotesk. Det har varit ett förtryck sedan 1912, och det bara fortsätter. Man kan undra varför människor förtrycks, när det är 90 % albaner i det här området.</textBlock>
    <textBlock id="i-ffc8fbb2a7260416">Jag anser fortfarande att det är regeringen som kan göra en ny förordning som beviljar människorna från förbundsrepubliken som har varit asylsökande i mer än tre år permanent uppehållstillstånd, av humanitära skäl och mot bakgrund av verkställighetshindret till förbundsrepubliken Jugoslavien. Det är ändå vi och regeringen som har det yttersta ansvaret för hur myndigheter och andra beslutsfattare hanterar människor i den svenska beslutsprocessen. Om det blir ett generellt beslut går det här vägen.</textBlock>
    <textBlock id="i-5f1d66195839e6cc">Fru talman! Det är riktigt att det är en folkrättslig förpliktelse att ta emot sina egna medborgare. Det är också riktigt att det är principiellt viktigt att nå en överenskommelse med förbundsrepubliken Jugoslavien, som innebär att förbundsrepubliken rättar sig efter den folkrättsliga förpliktelsen.</textBlock>
    <textBlock id="i-026d8a127b72ca99">Sverige har förhandlat sedan sommaren 1994 om att få inleda huvudförhandlingar om ett s.k. återtagandeavtal. Men först för litet mer än ett och ett halvt år sedan fick Sverige lov att inleda förhandlingarna om ett återtagandeavtal. Lejonparten av de människor som ytterst berörs av detta återtagandeavtal har sedan mer än två år, vissa i tre år, haft lagakraftvunna avvisningsbeslut, som inte har gått att verkställa. Även om Utlänningsnämnden fattar nya praxisbeslut som berör vissa barnfamiljer har Utlänningsnämndens handläggare att tolka den nya praxisen på ett sådant sätt att Utlänningsnämndens beslutsfattande har blivit inkonsekvent.</textBlock>
    <textBlock id="i-c0f0a390cc6b4063">Jag kan nämna två fall. Det är barnfamiljer, där en har ett barn som är fött den 13 februari 1994 och en annan har ett barn som är fött den 6 mars 1994. De har precis samma bakgrund, och ingen har varit i klammeri med myndigheter. Den ena familjen har fått beslut om avvisning, och den andra har fått stanna. De här besluten har fattats inom samma månad. Man kan fråga sig varför det blev olika beslut. Vilken praxis var det som gällde?</textBlock>
    <textBlock id="i-2f3ae2b7fce67f65">Som jag sade i den förra omgången, berör den nya praxisen inte ensamstående och par utan barn, familjer med små barn och familjer med vuxna barn. Det är en grupp på över 2 000 personer.</textBlock>
    <textBlock id="i-9ba864c305d2035c">Om regeringen väljer att ännu en gång ignorera dessa människors situation kommer de att tvingas fortsätta sin väntan utan ett reellt hopp om en förändring av sin psykiskt nedbrytande livssituation. Det kan under inga omständigheter anses att en sådan hantering som de här människorna utsätts för inte skulle strida mot humanitetens krav.</textBlock>
    <textBlock id="i-0b182066424b810a">Jag vädjar därför till regeringen och Pierre Schori att av humanitära skäl ge dessa människor en chans att stanna i Sverige på grund av att de har varit här så pass länge.</textBlock>
    <textBlock id="i-23d53645fb8c2d88">När det gäller situationen vet vi mycket väl att den har trappats upp under den sista tiden, mycket beroende på Albaniens situation. Men det här hade man kunnat förvänta sig. När jag skrev min interpellation tog jag upp fallet med en alban som var 30 år och lärare. Han misshandlades svårt i fängelset och dog.</textBlock>
    <textBlock id="i-821387f10d01f271">Sådana här saker rapporteras ideligen. Man påstår att de har hängt sig osv., och sedan har det kunnat konstateras att de har blivit illa torterade. Tortyr förekommer alltså, och människor försvinner. De påtvingas bekännelser om delaktighet i terrorverksamhet. Det är den dagliga situationen.</textBlock>
  </contentBlock>
  <contentBlock page="0" id="i-bc7db8f71cc7b0f3">
    <textBlock id="i-f350d5025294297f">Anf.  35  RAGNHILD POHANKA (mp):</textBlock>
    <textBlock id="i-5bafa5267cc99599">Fru talman! Jag står gärna på samma barrikader som statsrådet om vi kämpar för de här sakerna.</textBlock>
    <textBlock id="i-1f74eb81265a126d">Vi får naturligtvis samtal och brev, och vi lyssnar och tar del av dem. Men åtminstone i de här frågorna, där vi är så engagerade, går vi djupare än så. Vi talar med frivilligorganisationer och med olika grupper som har varit där nere. Jag skall själv åka till Kosova i maj. Man behöver alltså en fördjupad analys för att ta ställning. Jag har sysslat med utlänningslagen och arbetat där, så jag känner att jag inte är ute på hal is -</textBlock>
    <textBlock id="i-fc63afe0fa3dc59e">det har heller ingen sagt till mig.</textBlock>
    <textBlock id="i-359dd37c04711cdb">Det är förvånande att det i svaret står så här: "När dessa beslut fattades var myndigheterna medvetna om förhållandena när det gäller mänskliga rättigheter och situationen i övrigt i Kosovo." Det är märkligt att man var medveten om hur det såg ut där.</textBlock>
    <textBlock id="i-e2af221b99a4df61">Krigsvägrare har ju försvunnit ur vår utlänningslag, vilket jag tyckte var ett felaktigt sätt. Det är många av dessa som är det. Det är unga män, och de är lika hjälplösa som barn. Vart skall de ta vägen?</textBlock>
    <textBlock id="i-34561d17d9147ed6">Säkert blir de hårdare påhoppade än andra, kanske barnfamiljer.</textBlock>
    <textBlock id="i-e0799bd288728749">Jag vill också hålla med om att det håller på att hända någonting i världen. Soldatmödrarna kunde åka och hämta hem sina söner utan att bli skjutna i ryggen. I Turkiet har Lördagsmödrarna trots misshandel gått ut varje lördag i nästan 100 lördagar. Det håller alltså på att hända någonting. Det är likadant i Albanien, där man ännu inte har skjutit ihjäl många. Men det har inte hänt tillräckligt mycket för att låta människor stanna som har flytt av olika skäl, t.ex. en som hade en farbror som var general som har hoppat av osv. Det räcker inte med det, men det är glädjande.</textBlock>
    <textBlock id="i-bc7dccb73f2df0f6">Jag ser ett ljus i mörkret. Jag tror att det kommer att hända många saker i världen inom en snar framtid.</textBlock>
  </contentBlock>
  <contentBlock page="0" id="i-1c9e2e5a96e21b1b">
    <textBlock id="i-2e57b59d6d7db57b">Anf.  36  MARIANNE ANDERSSON (c):</textBlock>
    <textBlock id="i-84d3fa4d2f270307">Fru talman! Jag tycker också att det är bra att vi är engagerade. Det visar ju Pierre Schoris inlägg. Det blev egentligen inte några svar på frågorna, på grund av brist på tid. Men det visar ett engagemang, och det är bra att vi alla har det.</textBlock>
    <textBlock id="i-f69d9252256c2cfa">Jag tänkte upprepa mina frågor. Vad gör regeringen internationellt för att påverka den här situationen?</textBlock>
    <textBlock id="i-a6d122c3da54ea69">Skulle vi inte kunna fatta ett sådant beslut som man har fattat i Schweiz eller göra något annat? Jag vill gärna ha en kommentar om just det beslut som</textBlock>
    <textBlock id="i-36f7cf47e4a41d99">Schweiz har fattat.</textBlock>
    <textBlock id="i-620b2a97ccbc3ac4">Sedan skulle jag vilja veta litet mera konkret om det här avtalet. Det är uppenbarligen klart. Hur tänker sig regeringen egentligen hantera det som det nu ser ut? Pierre Schori säger också att vi i Sverige naturligtvis själva bestämmer om vi skall använda oss av det eller inte. Vad har regeringen egentligen tänkt sig utifrån det här avtalet?</textBlock>
  </contentBlock>
  <contentBlock page="0" id="i-888d40339cb9d426">
    <textBlock id="i-e02b69ba3a07d98a">Anf.  37  Statsrådet PIERRE SCHORI (s):</textBlock>
    <textBlock id="i-a654e92a1c1a6974">Fru talman! Eva Goës vet att jag inte kan gå in på enskilda fall, och jag har inte samma kunskaper som</textBlock>
    <textBlock id="i-55420f727dc4dffe">Eva Goës har om de fall som hon tog upp. Hon och andra är ibland missnöjda med myndigheterna och</textBlock>
    <textBlock id="i-7ac2feb635ca7c75">Utlänningsnämnden.</textBlock>
    <textBlock id="i-0cb6d223f5dc2505">Vi har nu tillsatt en parlamentarisk utredning som skall se över hela processen, om vi i stället skall ha ett domstolsliknande förfarande. Eftersom riksdagen instiftade Utlänningsnämnden, får riksdagen också vara med om att eventuellt avskaffa den, ersätta den eller förbättra den. Det är detta som syftet med det hela. Mer än så kan jag inte säga om detta.</textBlock>
    <textBlock id="i-89269baa798d1a25">Det går inte, fru talman, att jämföra situationen i</textBlock>
    <textBlock id="i-224c1805611d1756">Kosovo med exempelvis hela Jugoslavien, när kriget bröt ut där. Då fick alla som kom från Bosnien under kriget generellt som grupp uppehållstillstånd i Sverige. Det går inte att säga att det är liknande situation i dag i Kosovo. Däremot skall man ta största möjliga hänsyn till det enskilda fallet och se att det inte föreligger hinder eller skäl för utvisning eller asyl.</textBlock>
    <textBlock id="i-755b8e4bc474fccc">Vad gör regeringen internationellt? Vi är mycket aktiva. Själv var jag, som sagt var, nere i Serbien, i</textBlock>
    <textBlock id="i-f7dfecd0589326b6">Belgrad. Jag återkommer strax till det. Vidare är vi mycket aktiva inom EU och inom OSSE. Vi krävde på ett tidigt stadium insatser både i Albanien och på andra håll, men särskilt i Albanien. Men då fanns det andra som inte ville detta, andra som nu är mest högljudda.</textBlock>
    <textBlock id="i-889348aeb557cdd5">Alla är medvetna om att det icke får ske en upptrappning. Problemen måste lösas. Det tror jag att man är medveten om internt i dessa krisområden, inte minst i Makedonien och i grannländerna. Men utanför gränserna där, i havet, finns både italienska och amerikanska flottstyrkor.</textBlock>
    <textBlock id="i-ae5182de0396c727">Jag tror att Kosovos öde, både kortsiktigt och långsiktigt, avgörs i Belgrad. Apropå att gå på djupet,</textBlock>
    <textBlock id="i-eb5f32b034f5870e">Ragnhild Pohanka, satte jag mig före att, förutom kravet på demokrati och erkännande av valen i Belgrad, tala om just Kosovo med Zajednokoalitionen och med de tre olika ingredienserna i partierna för att kräva ett individuellt partisvar. De sade att de håller på att arbeta fram en gemensam plattform när det gäller internationella frågor och Kosovo. Den minsta gemensamma nämnaren tycktes vara att man vill ha en långtgående autonomi i Kosovo och respekt för mänskliga rättigheter inom Serbien. Det är väl acceptabelt att de har kommit dithän. Här har också regeringen engagerat sig på plats med alla iblandade. Det ryktades även om att regeringen Milosevic hade någonting på gång och att Milosevic hade samtal med bl.a. Rugova, därför att man vid ett visst tillfälle kanske vill visa omvärlden att man har gjort ett positivt utspel. Så det går snarast i positiv riktning, som också</textBlock>
    <textBlock id="i-b210f7584e4c9c05">Ragnhild Pohanka var inne på.</textBlock>
    <textBlock id="i-42a18217361125b0">Det var ytterligare en fråga, nämligen om avtalet.</textBlock>
    <textBlock id="i-b840757a42e991e6">Vi vill framför allt ha ett avtal. Att vi skall ha ett internationellt avtal är ett led i normaliseringen av förbindelserna mellan många länder. Sedan använder vi det som vi vill. Men det skall finnas där för bilaterala relationers skull och också för Jugoslaviens ställning i Europa. Man måste acceptera detta. Det är av ungefär samma skäl som vi vill ha en normal flyktinglagstiftning i de baltiska länderna. Men det har tagit tid, därför att vi vill inte att man skall kunna köpa sig fri, utan det skall finnas ett principiellt skäl.</textBlock>
  </contentBlock>
  <contentBlock page="0" id="i-cca0f5bea2e3f736">
    <textBlock id="i-ec2d581a2de57d41">Anf.  38  EVA GOËS (mp):</textBlock>
    <textBlock id="i-1fb45e0d471b75e0">Fru talman! Varför går det inte att säga att det är samma situation i Kosova i dag som då kriget bröt ut i</textBlock>
    <textBlock id="i-9287633bb7a37165">Jugoslavien? Där råder apartheid och det förs ett tyst inbördeskrig. Visserligen har man inte använt våld.</textBlock>
    <textBlock id="i-061519a0a12c3e3b">En styrka som president Rugova och andra har visat är att de inte har tagit till våld. Detta borde man naturligtvis ge dem en eloge för och inte vänta tills de tar till våld. Däremot har serberna tagit till repressioner och strukturellt våld. Fortsätter det på samma sätt som i dag, finns det risk för folkmord, ett blodbad.</textBlock>
    <textBlock id="i-9b6d509e086729f3">Den etniska rensning som pågår är systematisk.</textBlock>
    <textBlock id="i-38047b8ea7f5d664">Många skickas iväg. Det är naturligtvis praktiskt att skicka dem till Sverige. Många sade frågan början: Vi vill inte att det skall komma hit några av vårt folk, därför att vi vill inte att serberna skall inta vårt land.</textBlock>
    <textBlock id="i-f09ec15ae8219cf9">Men till slut har de sett sig nödsakade att ta sig dit.</textBlock>
    <textBlock id="i-1c1b3e5e1e317349">Den man som jag tidigare beskrev uttalade mycket väl att han inte ville hit.</textBlock>
    <textBlock id="i-13371c5569b7277e">Jag vill än en gång upprepa min fråga: Är regeringen beredd att skapa en ny förordning, så att man av humanitära skäl kan bevilja uppehållstillstånd till dem som har varit här en längre tid?</textBlock>
    <textBlock id="i-e52d33bcb22e8c92">Återtagandeavtalet har ju fördröjts. Man kan fråga sig varför det förhalas, för det är ju helt klart att det förhalas. Jag är glad att det skall tillsättas en parlamentarisk utredning med domstolsliknande förfarande. Valberedningen har utsett mycket bra personer från Miljöpartiet.</textBlock>
    <textBlock id="i-2b26d57e04414d93">Jag skulle vilja ha svar på frågorna om en ny förordning kan införas och varför återtagandeavtalet förhalas.</textBlock>
  </contentBlock>
  <contentBlock page="0" id="i-3fbafb173d887943">
    <textBlock id="i-7028452508b7112c">Anf.  39  Statsrådet PIERRE SCHORI (s):</textBlock>
    <textBlock id="i-52ecaa16d4f1798e">Fru talman! Jag anser inte att det föreligger samma situation i Kosovo som det gjorde när kriget pågick i</textBlock>
    <textBlock id="i-55a8068ce752c451">Bosnien med omnejd. Det går inte att säga. Jag vill också påstå att som det nu ser ut, med de internationella krafter som är inblandade men också de serbiska krafterna samt grannländer som Makedonien osv., går det snarare i positiv än i negativ riktning. Men vi skall naturligtvis vara oerhört vaksamma. Det finns i alla fall ingen grund för en förordning av det slag som Eva</textBlock>
    <textBlock id="i-928637c70c9f6a84">Goës efterlyser.</textBlock>
    <textBlock id="i-da9c854919d04de4">Det är också viktigt att avtalet kommer till stånd, därför att annars kanske vi i värsta fall kommer att bli magnet för dem som inte får stanna i Tyskland. Hit kommer nu kontinuerligt 10, 50, 60 personer som har avvisningsbeslut från Tyskland. Ni förstår säkert själva att det är ogörligt att ta emot dem av praktiska skäl. Men framför allt av principiella folkrättsliga skäl skall man i Förbundsrepubliken Jugoslavien, om man vill vara med i det europeiska samarbetet och göra anspråk på att vara en rättsstat, acceptera ett sådant återtagandeavtal.</textBlock>
    <textBlock id="i-4134f22aab67bf18">Varför har avtalet fördröjts och förhalats? Ja, inte har det gjorts av den svenska sidan, det kan jag tala om. Någon tröst i sammanhanget kan ju vara att det snarare är till större fördel för de asylsökande att det tar tid än att det inte gör det.</textBlock>
    <textBlock id="i-de98d91b848d34fd">Jag vill tacka de deltagande, och jag lovar att vi här gör allt vad vi kan för att tillvarata människans intresse.</textBlock>
  </contentBlock>
  <contentBlock page="0" id="i-1c5215d50d99e818">
    <textBlock id="i-4005a7d51a53f664">Överläggningen var härmed avslutad.</textBlock>
  </contentBlock>
  <contentBlock page="0" id="i-1ebd9ada87379d21">
    <textBlock id="i-d95959db9738b241">8 §  Anmälan om inkommen faktapromemoria om förslag från Europeiska kommissionen</textBlock>
  </contentBlock>
  <contentBlock page="0" id="i-d3331a1687d296aa">
    <textBlock id="i-2c4fd9a980795564">Talmannen meddelade att följande faktapromemoria om förslag från Europeiska kommissionen inkommit och delats ut till kammarens ledamöter:</textBlock>
  </contentBlock>
  <contentBlock page="0" id="i-24762f6b6b79dc1f">
    <textBlock id="i-e68494783339cc30">1. Förslag till rådsbeslut om bemyndigande för Sverige att i fråga om telekommunikationstjänster genomföra åtgärder som avviker från artikel 9 i rådets sjätte mervärdesskattedirektiv om harmonisering av medlemsstaternas lagstiftning rörande omsättningsskatter KOM (97) 42</textBlock>
    <textBlock id="i-5327c0d1d75fb3e6">2. Förslag till rådsdirektiv om ändring av direktiv vad gäller systemet för mervärdesbeskattning av telekommunikationstjänster KOM (97) 4</textBlock>
  </contentBlock>
  <contentBlock page="0" id="i-789568a6115257a7">
    <textBlock id="i-3d04cc593237e944">9 §  Hänvisning av ärenden till utskott och beslut om förlängd motionstid</textBlock>
  </contentBlock>
  <contentBlock page="0" id="i-89b4751c10eb9b27">
    <textBlock id="i-a88d6998ee10ea1a">Föredrogs och hänvisades</textBlock>
    <textBlock id="i-a5b1e8884e1fbd7b">Propositioner</textBlock>
    <textBlock id="i-476e306775894668">1996/97:87 till socialförsäkringsutskottet</textBlock>
    <textBlock id="i-f66f5b84a118d700">1996/97:135 till justitieutskottet</textBlock>
  </contentBlock>
  <contentBlock page="0" id="i-13073b38f76b9634">
    <textBlock id="i-743db9d6365d82bf">Kammaren biföll talmannens förslag att motionstiden för ovanstående propositioner skulle förlängas till den 3 april.</textBlock>
  </contentBlock>
  <contentBlock page="0" id="i-bb6c608c203dbb57">
    <textBlock id="i-6ef9663a36d42c98">10 §  Förnyad bordläggning</textBlock>
  </contentBlock>
  <contentBlock page="0" id="i-4cd0b3459b892ba0">
    <textBlock id="i-74c51dadc1703a82">Föredrogs men bordlades åter</textBlock>
    <textBlock id="i-99edadde91805294">Konstitutionsutskottets betänkanden 1996/97:KU14</textBlock>
    <textBlock id="i-f264b1de19f7033e">och KU15</textBlock>
    <textBlock id="i-356a54532e2d3670">Justitieutskottets betänkanden 1996/97:JuU7-JuU9</textBlock>
    <textBlock id="i-1ad0ae4808a1c0c6">Lagutskottets betänkande 1996/97:LU6</textBlock>
    <textBlock id="i-0670a882f3b83618">Kulturutskottets betänkande 1996/97:KrU7</textBlock>
    <textBlock id="i-99c0b235937c5058">Jordbruksutskottets betänkanden 1996/97:JoU9 och</textBlock>
    <textBlock id="i-6b88822dc302e45f">JoU14</textBlock>
  </contentBlock>
  <contentBlock page="0" id="i-3cba8766837860a2">
    <textBlock id="i-27d0186ae26085dd">11 §  Bordläggning</textBlock>
  </contentBlock>
  <contentBlock page="0" id="i-8bf1337e0ad86467">
    <textBlock id="i-831ceefc5168ddcd">Anmäldes och bordlades</textBlock>
    <textBlock id="i-e1f67dd8f6bd276f">Propositioner</textBlock>
    <textBlock id="i-cbad40e8766ef3a3">1996/97:98 Höjd lotteriskatt</textBlock>
    <textBlock id="i-4f38fc75a931df23">1996/97:110 Vissa skolfrågor m.m.</textBlock>
    <textBlock id="i-171111374a248977">1996/97:128 Ny växtförädlarrättslag</textBlock>
    <textBlock id="i-06c8550bcebfde94">1996/97:133 Domstols sammansättning m.m.</textBlock>
    <textBlock id="i-696fe5a7248f4726">1996/97:145 Reviderat protokoll om förbud mot eller restriktioner i användningen av minor, försåt och andra anordningar av den 3 maj 1996</textBlock>
  </contentBlock>
  <contentBlock page="0" id="i-4ff07bc780f7c102">
    <textBlock id="i-5b88da9b680dccac">Skrivelser</textBlock>
    <textBlock id="i-df90503928db7162">1996/97:112 Utvecklingsplan för förskola, skola och vuxenutbildning - kvalitet och likvärdighet</textBlock>
    <textBlock id="i-3374140b4f74c9af">1996/97:140 Redogörelse för verksamheten inom</textBlock>
    <textBlock id="i-e770b6363531ea5b">Europarådets ministerkommitté under år 1996</textBlock>
  </contentBlock>
  <contentBlock page="0" id="i-a2be7b2e595a4af3">
    <textBlock id="i-4885c82db0066b6d">Redogörelser</textBlock>
    <textBlock id="i-9f91238a2eacd22f">1996/97:RR5 Riksdagens revisorers berättelse över granskningen av Riksbankens verksamhetunder år</textBlock>
    <textBlock id="i-3cf064102669f9e5">1996</textBlock>
    <textBlock id="i-059dff835ac970a6">1996/97:RR6 Riksdagens revisorers berättelse över granskning av Riksbankens Jubileumsfonds verksamhet under år 1996</textBlock>
  </contentBlock>
  <contentBlock page="0" id="i-abb4776171610282">
    <textBlock id="i-f3abbf828225fa73">Socialutskottets betänkanden</textBlock>
    <textBlock id="i-49e109cfb24d2458">1996/97:SoU8 Barnfrågor</textBlock>
    <textBlock id="i-d210c8fca7cf8d63">1996/97:SoU9 Tobaksfrågor</textBlock>
    <textBlock id="i-7ddc76f3440d3dcb">1996/97:SoU11 Tandvårdsfrågor</textBlock>
    <textBlock id="i-cba230f37428a962">1996/97:SoU12 Vissa ersättningar till sjukvårdshuvudmännen m.m. för år 1997</textBlock>
  </contentBlock>
  <contentBlock page="0" id="i-4a717ac196da6ebb">
    <textBlock id="i-b1574563cb933fd3">Utbildningsutskottets betänkanden</textBlock>
    <textBlock id="i-d6e8cd74dd9be76e">1996/97:UbU6 Vissa grundskolefrågor m.m. 17</textBlock>
    <textBlock id="i-db266542daa47bce">1996/97:UbU7 Vissa gymnasiefrågor m.m.</textBlock>
  </contentBlock>
  <contentBlock page="0" id="i-3bf40b71094c0148">
    <textBlock id="i-3562dad9ad8cad4b">Försvarsutskottets betänkanden</textBlock>
    <textBlock id="i-5f174e32eac2d809">1996/97:FöU3 Försvaret och miljön</textBlock>
    <textBlock id="i-a242d8bfae630b13">1996/97:FöU4 Styrning och uppföljning av totalförsvaret</textBlock>
  </contentBlock>
  <contentBlock page="0" id="i-677af0f5b81c2992">
    <textBlock id="i-a2dbdf262d9d141e">12 §  Anmälan om interpellationer</textBlock>
  </contentBlock>
  <contentBlock page="0" id="i-0b39f6b4734a4214">
    <textBlock id="i-d0b0e312bb5a0547">Anmäldes att följande interpellationer framställts den 7 mars</textBlock>
  </contentBlock>
  <contentBlock page="0" id="i-1c7093b24ae712f8">
    <textBlock id="i-3b2f36a0236121ff">1996/97:228 av Lennart Hedquist (m) till kulturministern</textBlock>
    <textBlock id="i-1c68ffa1212d4d22">Språk- och folkminnesinstitutets förläggning den 10 mars</textBlock>
  </contentBlock>
  <contentBlock page="0" id="i-91c5016e800b75a7">
    <textBlock id="i-e56371dc2cff66ad">1996/97:229 av Gudrun Lindvall (mp) till jordbruksministern</textBlock>
    <textBlock id="i-78c7cd5082db5355">Kastrering av smågrisar</textBlock>
    <textBlock id="i-a6fb1773264a3d75">1996/97:230 av Gudrun Lindvall (mp) till försvarsministern</textBlock>
    <textBlock id="i-c9280bf9f18de41a">FMV:s provskjutfält inom naturreservatet Torhamns udde den 11 mars</textBlock>
  </contentBlock>
  <contentBlock page="0" id="i-a74729d5dc9e1188">
    <textBlock id="i-4146ae9828d2fca8">1996/97:231 av Elisa Abascal Reyes (mp) till justitieministern</textBlock>
    <textBlock id="i-ee8a3983a4c6404b">Polisvåld mot unga kvinnor</textBlock>
    <textBlock id="i-cdf9c073bb84f9e0">1996/97:232 av Olle Lindström (m) till jordbruksministern</textBlock>
    <textBlock id="i-52d3c80e66c74ef9">Förbud och utökade fredningstider för lax- och öringsfiske</textBlock>
  </contentBlock>
  <contentBlock page="0" id="i-9a439d5bd8e7ac32">
    <textBlock id="i-e237557067db7596">Interpellationerna redovisas i bilaga som fogas till riksdagens snabbprotokoll tisdagen den 25 mars.</textBlock>
  </contentBlock>
  <contentBlock page="0" id="i-987dd7cb11deb86b">
    <textBlock id="i-ee3bc3e50e46a486">13 §  Anmälan om frågor för skriftliga svar</textBlock>
  </contentBlock>
  <contentBlock page="0" id="i-9f06b30d4ba69424">
    <textBlock id="i-5d01a7cc35aac514">Anmäldes att följande frågor för skriftliga svar framställts den 7 mars</textBlock>
  </contentBlock>
  <contentBlock page="0" id="i-cbfdca671222495e">
    <textBlock id="i-7fa68ee20240df0c">1996/97:363 av Patrik Norinder (m) till jordbruksministern</textBlock>
    <textBlock id="i-0ce9ce267eeaae8d">Jordbrukets framtidsnäring</textBlock>
    <textBlock id="i-1640363c5ee5b192">1996/97:364 av Per Lager (mp) till miljöministern</textBlock>
    <textBlock id="i-d9ab44cd7106bf81">Miljonprogrammets hus</textBlock>
    <textBlock id="i-41dc89137d7fe70e">1996/97:365 av Birgitta Wichne (m) till justitieministern</textBlock>
    <textBlock id="i-4cf1d8d4b7eab4fc">Åtgärder mot integritetskränkning</textBlock>
    <textBlock id="i-757da81ce01ca7b5">1996/97:366 av Kia Andreasson (mp) till arbetsmarknadsministern</textBlock>
    <textBlock id="i-a33ee19c2de2c53b">Öresundsregionen</textBlock>
    <textBlock id="i-9ccb81c326068e0a">1996/97:367 av Birgitta Gidblom (s) till socialministern</textBlock>
    <textBlock id="i-2f2ade212df20754">Lagen om vård av missbrukare den 10 mars</textBlock>
  </contentBlock>
  <contentBlock page="0" id="i-550a72fa08db0c32">
    <textBlock id="i-1498b5dea2e22360">1996/97:368 av Ulla Hoffmann (v) till statsrådet Maj-</textBlock>
    <textBlock id="i-167d8468a442d9c0">Inger Klingvall</textBlock>
    <textBlock id="i-4fb0a2d422f85b35">Besparingarna och underhållsstödet</textBlock>
    <textBlock id="i-ee28e5bedfcffed1">1996/97:369 av Ulla Hoffmann (v) till statsrådet Maj-</textBlock>
    <textBlock id="i-4d0d2ee2d0709458">Inger Klingvall</textBlock>
    <textBlock id="i-488b8a9a8dbe932a">Försörjningsplikten och utbetalandet av underhållsstödet</textBlock>
    <textBlock id="i-24e46e3b637a4a44">1996/97:370 av Ulla Hoffmann (v) till statsrådet Maj-</textBlock>
    <textBlock id="i-da373c86d8a76995">Inger Klingvall</textBlock>
    <textBlock id="i-fe19b3b7359f29f6">Det förlängda underhållsstödet</textBlock>
    <textBlock id="i-7886ea33026edd43">1996/97:371 av Ulla Hoffmann (v) till kommunikationsministern</textBlock>
    <textBlock id="i-e5843cc6bc7fdbde">Nedläggningar av postkontor den 11 mars</textBlock>
  </contentBlock>
  <contentBlock page="0" id="i-ea10a0d5e94af12e">
    <textBlock id="i-531809d8962ef18e">1996/97:372 av Göthe Knutson (m) till finansministern</textBlock>
    <textBlock id="i-de872f1c603548da">Skattereduktion för arbeten på privatbostad</textBlock>
    <textBlock id="i-cee64b3f3c6ca16b">1996/97:373 av Anna Åkerhielm (m) till arbetsmarknadsministern</textBlock>
    <textBlock id="i-cbdd453425d591c4">Stöd orter där militärförband läggs ned</textBlock>
    <textBlock id="i-8b50d4b035e36870">1996/97:374 av Erling Bager (fp) till försvarsministern</textBlock>
    <textBlock id="i-2b95164bf5105d58">Värmekamera i räddningstjänsten</textBlock>
    <textBlock id="i-92612aeb01ef4715">1996/97:375 av Elver Jonsson (fp) till kommunikationsministern</textBlock>
    <textBlock id="i-a5c17c4d2d5453da">Kostnaderna för distribution av tidningar</textBlock>
    <textBlock id="i-37c0811fae6bf77c">1996/97:376 av Marietta de Pourbaix-Lundin (m) till statsrådet Thomas Östros</textBlock>
    <textBlock id="i-8f7bbe1c42bb253f">Avdrag för förlust vid rån och stöld</textBlock>
  </contentBlock>
  <contentBlock page="0" id="i-91704d1b47611507">
    <textBlock id="i-66079bb98d092a9c">Frågorna redovisas i bilaga som fogas till riksdagens snabbprotokoll tisdagen den 25 mars.</textBlock>
  </contentBlock>
  <contentBlock page="0" id="i-4989c215b8e08cac">
    <textBlock id="i-f7aa62524bd63840">14 §  Anmälan om skriftliga svar på frågor</textBlock>
  </contentBlock>
  <contentBlock page="0" id="i-cd6f037580a28d1f">
    <textBlock id="i-7c82c3e16de24aa7">Anmäldes att följande skriftliga svar på frågor inkommit den 7 mars</textBlock>
  </contentBlock>
  <contentBlock page="0" id="i-7a62587ad9c76d62">
    <textBlock id="i-94a3fe656a60261e">1996/97:326 av Helena Nilsson (c) till utrikesministern</textBlock>
    <textBlock id="i-b23d72a2e01d6ce9">Genetiskt selektiva vapen</textBlock>
    <textBlock id="i-6c6e6da37e837a41">1996/97:327 av Annika Nordgren (mp) till utrikesministern</textBlock>
    <textBlock id="i-0215e2886d7975d8">Genetisk kunskap i militär aktivitet</textBlock>
    <textBlock id="i-7eafafb62346b787">1996/97:334 av Eva Goës (mp) till arbetsmarknadsministern</textBlock>
    <textBlock id="i-8bc750fdabb8c54f">Omorganisation av Arbetsmarknadsdepartementet</textBlock>
  </contentBlock>
  <contentBlock page="0" id="i-7710d9d8d2bccf0c">
    <textBlock id="i-0c5f29185480d1af">Svaren redovisas i bilaga som fogas till riksdagens snabbprotokoll tisdagen den 25 mars.</textBlock>
  </contentBlock>
  <contentBlock page="0" id="i-0836d2ffa66fb87f">
    <textBlock id="i-1bebf5f74a611285">15 §  Kammaren åtskildes kl. 16.21.</textBlock>
  </contentBlock>
  <contentBlock page="0" id="i-4c25942473862632">
    <textBlock id="i-cb31d95790bfdbc5"/>
    <textBlock id="i-a0f6577962c9eaa7">Förhandlingarna leddes av andre vice talmannen.</textBlock>
  </contentBlock>
</protocol>
