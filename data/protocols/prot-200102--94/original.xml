<protocol id="prot-200102--94">
  <contentBlock page="0" id="i-a158c7a505fe5a8d">
    <textBlock id="i-c2d91001a2d99a71">Det justerade protokollet beräknas utkomma om 3 veckor</textBlock>
  </contentBlock>
  <contentBlock page="0" id="i-93f0fd7385b64e61">
    <textBlock id="i-5d7afd70f502095e">------------------------------------------------</textBlock>
  </contentBlock>
  <contentBlock page="0" id="i-147b3b65b46a0eee">
    <textBlock id="i-4c85777e29a81448">1 §  Justering av protokoll</textBlock>
  </contentBlock>
  <contentBlock page="0" id="i-05fcea11e737172c">
    <textBlock id="i-590d4dff6f6ff575">Justerades protokollet för den 5 april.</textBlock>
    <textBlock id="i-ea9d848b7f0ff6a0">2 §  Kompletteringsval till lagutskottet och försvarsutskottet</textBlock>
  </contentBlock>
  <contentBlock page="0" id="i-33a757b7aa22f6e9">
    <textBlock id="i-87629ad6768dac4a">Tredje vice talmannen meddelade att Kristdemokraternas riksdagsgrupp under Amanda Agestavs sjukledighet anmält Jan Orrenius som suppleant i lagutskottet och i försvarsutskottet.</textBlock>
  </contentBlock>
  <contentBlock page="0" id="i-c81c02f896f7f6c6">
    <textBlock id="i-c20e82217dd36e3c">Tredje vice talmannen förklarade vald till</textBlock>
  </contentBlock>
  <contentBlock page="0" id="i-e4c1fa36478f7dce">
    <textBlock id="i-bd9691437125fc33">suppleant i lagutskottet</textBlock>
    <textBlock id="i-bf6f3fd4b41cba19">Jan Orrenius (kd)</textBlock>
  </contentBlock>
  <contentBlock page="0" id="i-331af6581424d250">
    <textBlock id="i-878cf468c499c418">suppleant i försvarsutskottet</textBlock>
    <textBlock id="i-c60faf8900b590d7">Jan Orrenius (kd)</textBlock>
  </contentBlock>
  <contentBlock page="0" id="i-ff87ea9a2fd584f9">
    <textBlock id="i-5624b0840eb946df">3 §  Anmälan om fördröjda svar på interpellationer</textBlock>
  </contentBlock>
  <contentBlock page="0" id="i-5f2063a81fa5b547">
    <textBlock id="i-ff2f8c8169301d28">Till riksdagen hade inkommit följande skrivelser:</textBlock>
  </contentBlock>
  <contentBlock page="0" id="i-52ee52bf1b197623">
    <textBlock id="i-fb81165f5359a93b">Interpellation 2001/02:349</textBlock>
  </contentBlock>
  <contentBlock page="0" id="i-6ed7cd02667e2dc3">
    <textBlock id="i-f487a9997c39c70a">Till riksdagen</textBlock>
    <textBlock id="i-ba599b4afad9ec70">Interpellation 2001/02:349 av Eskil Erlandsson om statligt medfinansierad exportfrämjande verksamhet inom jordbruket</textBlock>
    <textBlock id="i-c97b0cba0442030c">Interpellationen kommer att besvaras tisdagen den</textBlock>
    <textBlock id="i-28757b666bad18d0">14 maj 2002.</textBlock>
    <textBlock id="i-6133c610b501cfcb">Skälet till dröjsmålet är utlandsresor.</textBlock>
    <textBlock id="i-4f38fb9a255d9367">Stockholm den 9 april 2002</textBlock>
    <textBlock id="i-7c99882832791dfc">Jordbruksdepartementet</textBlock>
    <textBlock id="i-2b0ceb867f3d8c2b">Margareta Winberg</textBlock>
    <textBlock id="i-1646ce42e0ff69bc">Enligt uppdrag</textBlock>
    <textBlock id="i-dbd4faf7bcc3af1f">Lena Ingvarsson</textBlock>
    <textBlock id="i-47fbfddeb7a73aa5">Expeditionschef</textBlock>
  </contentBlock>
  <contentBlock page="0" id="i-248c677a8807497a">
    <textBlock id="i-82d7146cc835ce83">Interpellation 2001/02:348</textBlock>
  </contentBlock>
  <contentBlock page="0" id="i-8f4b392a7249f592">
    <textBlock id="i-128f44ccce703f45">Till riksdagen</textBlock>
    <textBlock id="i-228f56b78c67d98b">Interpellation 2001/02:348 av Murad Artin (v) om</textBlock>
    <textBlock id="i-ce4e27ac0242aa81">Israels övergrepp och krigföring mot det palestinska folket</textBlock>
    <textBlock id="i-9ac6bf868758ac0a">Interpellationen kommer att besvaras tisdagen den</textBlock>
    <textBlock id="i-05251563a717ee0e">23 april 2002.</textBlock>
    <textBlock id="i-4a547d0d4876b0f2">Skälet till dröjsmålet är utlandsresor.</textBlock>
    <textBlock id="i-80dce701c84d1461">Stockholm den 9 april 2002</textBlock>
    <textBlock id="i-e98ce4d88f33bb3f">Utrikesdepartementet</textBlock>
    <textBlock id="i-074384d96f795022">Anna Lindh</textBlock>
  </contentBlock>
  <contentBlock page="0" id="i-788140eb82c80eaa">
    <textBlock id="i-bdc0030ed0c2db0e">Interpellation 2001/02:350</textBlock>
  </contentBlock>
  <contentBlock page="0" id="i-e31902c76aa1e151">
    <textBlock id="i-df1e7c6e0f9b0d41">Till riksdagen</textBlock>
    <textBlock id="i-8d0b74e8f9f49e1f">Interpellation 2001/02:350 av Sten Andersson (-)</textBlock>
    <textBlock id="i-717d2544f35a6ab3">om stöd till svensk hästsport</textBlock>
    <textBlock id="i-3f059c3d08f6b4c6">Interpellationen kommer att besvaras den 23 april</textBlock>
    <textBlock id="i-f329c4cb17ca3f27">2002.</textBlock>
    <textBlock id="i-9da2964df450b724">Skälet till dröjsmålet är utlandsresa och inbokade engagemang.</textBlock>
    <textBlock id="i-1f64070f52e91a14">Stockholm den 9 april 2002</textBlock>
    <textBlock id="i-0379c8d122c46248">Finansdepartementet</textBlock>
    <textBlock id="i-ee0643212ded1176">Bosse Ringholm</textBlock>
  </contentBlock>
  <contentBlock page="0" id="i-f39c02305e088a5c">
    <textBlock id="i-e0286128e3bd955e">Interpellation 2001/02:328</textBlock>
  </contentBlock>
  <contentBlock page="0" id="i-0566fe92ce62ee51">
    <textBlock id="i-62cccf2e3b22e003">Till riksdagen</textBlock>
    <textBlock id="i-3cfc97d95d85dcf9">Interpellation 2001/02:328 av Maud Ekendahl (m)</textBlock>
    <textBlock id="i-a199f53f79630791">om Ängelholms flygplats</textBlock>
    <textBlock id="i-8c1b0b647cdbe056">Interpellationen kommer att besvaras tisdagen den</textBlock>
    <textBlock id="i-b7ef394f71971603">21 maj 2002.</textBlock>
    <textBlock id="i-d86f78dae1d27e6f">Skälet till dröjsmålet är utlandsresor.</textBlock>
    <textBlock id="i-16b8ff4f7ac45064">Stockholm den 8 april 2002</textBlock>
    <textBlock id="i-081b60787224ef6a">Utrikesdepartementet</textBlock>
    <textBlock id="i-cd720f471cdec3ae">Jan O Karlsson</textBlock>
  </contentBlock>
  <contentBlock page="0" id="i-7a20b7e61c6a7136">
    <textBlock id="i-431b580e2ea8b214">Interpellation 2001/02:329</textBlock>
  </contentBlock>
  <contentBlock page="0" id="i-c2cb28e8e9bfe75f">
    <textBlock id="i-28bac08ff70b9a74">Till riksdagen</textBlock>
    <textBlock id="i-f88d500fd6f93133">Interpellation 2001/02:329 av Sven-Erik Sjöstrand</textBlock>
    <textBlock id="i-78b435f337f66d0f">(v) om asylrätten efter den 11 december</textBlock>
    <textBlock id="i-5db1fcac2992ce11">Interpellationen kommer att besvaras måndagen den 13 maj 2002.</textBlock>
    <textBlock id="i-11070267ccc51fa7">Skälet till dröjsmålet är resor och arbetsmöten.</textBlock>
    <textBlock id="i-73b63370f62713a2">Stockholm den 9 april 2002</textBlock>
    <textBlock id="i-b8bfb10aa9b09f31">Utrikesdepartementet</textBlock>
    <textBlock id="i-55c4207cf377629c">Jan O Karlsson</textBlock>
  </contentBlock>
  <contentBlock page="0" id="i-3adfc201b12321e8">
    <textBlock id="i-e0bf602abf1bd9c4">4 §  Svar på interpellationerna 2001/02:291,292, 293, 294, 295, 296 och 297 om säkerhetsrådets resolution 1325</textBlock>
  </contentBlock>
  <contentBlock page="0" id="i-4601d7c70a485292">
    <textBlock id="i-0e7a3372cb9a9933">Anf.  1  Utrikesminister ANNA LINDH (s):</textBlock>
    <textBlock id="i-b1f67b8e024bf20b">Fru talman! Carina Hägg, Inger René, Berit</textBlock>
    <textBlock id="i-d744f7377be53157">Jóhannesson, Margareta Viklund, Marianne Andersson, Helena Bargholtz och Ewa Larsson har i likalydande interpellationer frågat mig hur jag avser arbeta för att framtida FN-dokument ska bli mer könsneutrala, hur jag kommer att arbeta för att säkerhetsrådets resolution 1325 implementeras i freds- och konfliktförebyggande arbete, om jag är beredd att verka för att en uppföljningsmekanism inrättas för att följa tillämpningen av resolutionen, hur jag avser öka kvinnors representation vid svenska delegationer för freds- och konfliktförebyggande arbete och slutligen hur jag avser arbeta för att mer kraftfullt än genom mainstreaming öka kvinnors representation vid fredsoch konfliktförebyggande samtal och arbete.</textBlock>
    <textBlock id="i-6e34ae28d1163266">Det är bra att den viktiga säkerhetsrådsresolutionen 1325 uppmärksammas. Resolutionen höjer den internationella standarden vad gäller kvinnors medverkan i arbetet för fred och säkerhet - frågor som angår alla oavsett kön.</textBlock>
    <textBlock id="i-f3aed027913e40c1">I dag är fredsbevarande och fredsfrämjande FN-</textBlock>
    <textBlock id="i-e1fe2f289a3f9a0a">insatser mer mångfasetterade än förr. De rymmer ett brett spektrum av insatser som rör militära insatser, men också polisiär verksamhet och insatser för att stärka respekten för mänskliga rättigheter. Operationerna kräver därmed mer än militära kunskaper och ger nya möjligheter att involvera kvinnor i konflikthantering, bl.a. som civilpoliser och experter på mänskliga rättigheter. Detta krävs för att öka kvaliteten på insatserna, eftersom kvinnor i kontingenterna ofta bättre än män kan tala med kvinnor i konfliktdrabbade områden om t.ex. våldtäkter, annat våld och kränkningar mot kvinnor och diskriminering när det gäller att få igen egendom som förlorats under kriget, t.ex. mark och bostäder. Fler kvinnor i kontingenterna bidrar också till att minska risken för sexuella övergrepp av FN-personal på lokalbefolkningen, främst unga kvinnor. Vi vet efter FN-insatserna på bl.a.</textBlock>
    <textBlock id="i-80714afdb86f54b8">Balkan och i Kambodja att detta är ett stort problem som vi måste tala öppet om för att kunna åtgärda.</textBlock>
    <textBlock id="i-7fea4dbfc6bc769e">Vad gäller interpellanternas första fråga rörande internationella förhandlingar så finns nu genomgående en insikt om att texter bör vara könsneutrala, och att de ibland också behöver ange att särskilt kvinnor ska stå i fokus för uppmärksamheten. Sverige bevakar denna fråga aktivt.</textBlock>
    <textBlock id="i-f4ffca554cc419e3">Vad gäller implementeringen av resolutionen vill jag först peka på vikten av att grundbudskapet förs ut:</textBlock>
    <textBlock id="i-4d875127a0cca764">att arbete för fred och säkerhet är något som alla måste ges möjlighet att delta i, oavsett kön. Vi bör från svensk sida agera i enlighet med resolutionens anda och även påverka andra länder att göra det. Vi bör särskilt överväga åtgärder för att få med fler kvinnor i FN:s och OSSE:s fältmissioner. Vi bör också själva utbilda all utsänd personal - och gärna lokala myndigheter i krigsdrabbade områden - i kvinnors och mäns olika villkor, utforma riktlinjer i detta syfte, avsätta resurser och involvera lokala kvinnogrupper i samtal med utsända missioner på alla nivåer. På så sätt skapar vi effektivare insatser och mer hållbara lösningar för konflikthantering.</textBlock>
    <textBlock id="i-04d65424f31f58c6">Jag vet att det redan nu finns en mycket god samverkan mellan den svenska försvarsmakten och organisationer som Kvinna till kvinna både i utbildning av personal och i fält. Det är angeläget att denna vidgas och formaliseras bl.a. vad gäller våld mot kvinnor och mekanismer för samverkan med lokala kvinnor.</textBlock>
    <textBlock id="i-bbcf54d38784e852">SWEDINT har en viktig roll som kan vidareutvecklas, bl.a. eftersom SWEDINT utbildar både militär och civil personal och såväl svenska som utländska deltagare i internationella insatser. Även andra aktörer kan bidra till att Sveriges roll stärks i detta arbete.</textBlock>
    <textBlock id="i-3a57258dfe336c94">Jag håller med interpellanterna om att det är angeläget att öka andelen kvinnor som arbetar med freds- och konfliktförebyggande arbete och att nominera fler kvinnor till höga tjänster för att få in erfarenheter och synpunkter från de kvinnor som har drabbats av väpnade konflikter.</textBlock>
    <textBlock id="i-008ba0ff8ebd23d3">Sverige kan och bör göra mer på detta område.</textBlock>
    <textBlock id="i-3afcdd7533fdfe1b">Regeringen förbereder ett uppdrag till Försvarsmakten där regeringen begär just en redovisning av vilka åtgärder som ska vidtas för att tillgodose FN-</textBlock>
    <textBlock id="i-cb0601ba21afc144">resolution 1325 i Försvarsmaktens fredsfrämjande verksamhet. Som ett första led i detta arbete anordnade Försvarsmakten i mars 2002 ett seminarium i syfte att inventera och utveckla myndighetens kompetens avseende genderperspektiv på krishantering.</textBlock>
    <textBlock id="i-e651144ab7f69369">Vad gäller förslaget om en uppföljningsmekanism så är tanken intressant. Jag vill dock gärna avvakta den rapport som FN-sekretariatet lägger fram i höst som uppföljning till resolution 1325.</textBlock>
    <textBlock id="i-faa872fce3475d23">Både kvinnor och män måste systematiskt ta hänsyn till kvinnors erfarenheter och villkor. Sådan mainstreaming - dvs. att uppmärksamhet på kvinnor och män ska finnas i all verksamhet - är om den tillämpas fullt ut ytterst verkningsfull. Men mainstreaming kommer för lång tid framöver att kräva skärpt fokus på kvinnors villkor. Det är viktigt för att bygga en freds- och säkerhetspolitik som i lika hög grad omfattar kvinnor och män.</textBlock>
  </contentBlock>
  <contentBlock page="0" id="i-eb6d286798919361">
    <textBlock id="i-5e575698b7565a0d">Anf.  2  CARINA HÄGG (s):</textBlock>
    <textBlock id="i-884fbb72a3a24aa7">Fru talman! Jag vill tacka utrikesminister Anna</textBlock>
    <textBlock id="i-7ceb8485c77363f7">Lindh för ett väldigt bra svar. Det var bra och det var innehållsrikt, och jag noterade särskilt att hon poängterade att förslaget om uppföljningsmekanismer var intressant och att det finns förhoppning om att man ska kunna följa upp det efter det att man har fått rapporten.</textBlock>
    <textBlock id="i-7fef50a027438d74">Vi har under veckan haft möjlighet att följa och följa upp den speciella styrka som har funnits från</textBlock>
    <textBlock id="i-d0d0942799ed27e9">Sveriges sida och som nu även finns i Afghanistan.</textBlock>
    <textBlock id="i-60289dc6693ffae9">Det är en grupp mycket välutbildade och mycket kompetenta män som befinner sig där nere för att utföra ett oerhört svårt och komplicerat arbete. I</textBlock>
    <textBlock id="i-e9651710bf688d98">framtiden tror jag att man trots all kompetens som finns i den typen av styrka skulle kunna få en ytterligare dimension i sitt kunnande om man också hade kvinnlig kompetens med. I den typen av tudelat samhälle är det oerhört viktigt att lättare kunna nå den andra halvan av befolkningen, dvs. den kvinnliga halvan av befolkningen, som inte på ett naturligt sätt kan ha kontakt med en sådan styrka. Det är viktigt att tänka sig in i vad det konkret kan innebära att utföra ett arbete men också vad det innebär att finnas i en tvåkönad konstellation i ett land och visa på möjligheter att jobba på ett jämställt sätt, dvs. att kvinnor och män har kompetens som kompletterar varandra.</textBlock>
    <textBlock id="i-2a5c1da5ccac9013">Det här är ett bra och konkret exempel.</textBlock>
    <textBlock id="i-d77e92faa8bc042f">Vi förde fram i den politiska dimensionen när konflikten i Afghanistan var som allra hetast hur viktigt det var att ta med de afghanska kvinnornas kompetens i arbetet och inte bara ta hänsyn till männens synpunkter i exilen. Kvinnorna var ju inte organiserade på samma sätt som vi är vana vid eller som männen var. Det gäller också att vara lyhörd för andra sätt att organisera sig och ge uttryck för uppfattningar. Det måste vi lära oss. Vi är själva så vana vid att organisation och kommunikation fortgår på ett enda sätt därför att män av tradition har haft monopol på att bygga upp strukturerna.</textBlock>
    <textBlock id="i-edcf27d2c848f0a7">Det här var något jag tänkte på när jag ingick i regeringsdelegationen i Monterrey, den breda konferensen med en bred agenda. Trots att jämställdhet och gender nämns i slutdokumentet är det inte tillräckligt.</textBlock>
    <textBlock id="i-616f9d2e1defe305">När man blickade ut över den nästan totalt manliga församlingen som fick ansvaret för att följa upp de viktiga beslut som fattades kunde man känna en skepsis. Kommer de ökade biståndsinsatserna och de initiativ som har tagits att komma män och kvinnor till lika del? Jag tror inte att de kommer att räcka. Om fattigdomen i världen ska halveras - vilket också är en säkerhetspolitisk fråga - måste också mer än hälften av resurserna från bistånd osv. till utvecklingsländerna fokuseras på kvinnorna. Om inte kvinnorna lyfts upp ur fattigdomen lyfts inte heller hela familjen eller landet ur fattigdomen.</textBlock>
    <textBlock id="i-984f52e0ed7056ab">Det finns mycket att göra för att hitta metoder och strukturer och för att fokusera på att människor ska ta sitt ansvar. Jag vet att man i Sverige arbetar med ett projekt, Global Goods, gemensamma nyttigheter. Det är ett projekt med fokusering på vatten. Där talas om hur vi ska jobba för att få in genderperspektivet. Vatten är en handels-, hälso- och säkerhetsfråga. Det är viktigt att kvinnoperspektivet kommer in på ett ordentligt sätt.</textBlock>
    <textBlock id="i-3347c4b2b5249975">Jag skulle vilja veta lite mer hur utrikesministern ser att uppföljningsmekanismerna kan utvecklas framöver.</textBlock>
  </contentBlock>
  <contentBlock page="0" id="i-d20e7c05ffae112f">
    <textBlock id="i-e934716f6fb03517">Anf.  3  BERIT JÓHANNESSON (v):</textBlock>
    <textBlock id="i-6e71016c236a3f15">Fru talman! Jag vill tacka utrikesministern för svaret på våra interpellationer. Jag antar att det är ganska unikt att en kvinna från varje parti ställer ungefär samma fråga till en minister. Tonen var mycket positiv, men jag är inte helt nöjd. Jag skulle vilja ha ett ytterligare förtydligande.</textBlock>
    <textBlock id="i-69bdacf5bbd75ff8">Resolution 1325 innehåller en mängd krav, bl.a.</textBlock>
    <textBlock id="i-34cb71631af10a74">att alla aktörer uppmanas att involvera genusperspektivet i planering och att skydda kvinnor och flickor från genusbaserat våld.</textBlock>
    <textBlock id="i-ff766507f6282217">För att kunna göra detta är det viktigt att aktörerna vet vad genusperspektiv innebär, dvs. har kunskap om könsmaktsstrukturer. Den kunskapen och medvetenheten skapar möjlighet till analys om varför något sker och ger möjlighet att vidta åtgärder.</textBlock>
    <textBlock id="i-359b5b244c005284">Utrikesministern sade i sitt svar att fler kvinnor minskar risken för sexuella övergrepp av FN-personal på lokalbefolkningen. Det är mycket upprörande men också mycket vanligt att män i internationella insatser begår övergrepp. Jag har sett detta t.ex. i Moçambique. När t.o.m. FN-personal utför övergrepp mot unga kvinnor i länder de är stadda att skydda och hjälpa förstår alla att resolutionens krav och mening är absolut nödvändig att förverkliga. Är det utrikesministerns uppfattning att ett av motiven för kvinnor i en insats är att se till att deras manliga kolleger inte genomför övergrepp, att vara katalysatorer?</textBlock>
    <textBlock id="i-bd8e6c86e493859b">Ministern svarar också att kvinnorna bättre än män kan tala med kvinnor i konfliktdrabbade områden om t.ex. våldtäkter och annat våld. Det kan vara våld som kanske deras manliga kolleger har utfört.</textBlock>
    <textBlock id="i-161be4e7878535fd">Det är mycket som behöver klaras ut. Det är bra att tala om detta. Det är mycket bra att lyfta upp dessa frågor, men det är också mycket viktigt att sätta till alla medel för att stävja detta, ge alla, både kvinnor och män, kunskap om genusperspektivet. Ingen kvinna ska behöva riskera att utsättas för sexuella övergrepp av personal i internationell fredsstyrka.</textBlock>
    <textBlock id="i-324f2b2124b85531">Genuskunskap ger också vetskap om vad som sker och att det är en del av könsmaktsordningen när</textBlock>
    <textBlock id="i-508969a8b50beaca">FN-personal ger sig på lokalbefolkningen. Det här måste genomsyra hela personalen. Jag hoppas att utrikesministern menade genuskunskap när hon talade om utbildad utsänd personal i sitt svar.</textBlock>
    <textBlock id="i-7d2f08120235c65e">I min interpellationsdebatt med försvarsministern om genusfrågor inom försvarsmakten och krishantering sade han att utbildning i hela försvarsmakten i könsrollsfrågorna och genderperspektivet är centralt.</textBlock>
    <textBlock id="i-6e8feb9d4a91d01e">Han tog också upp det beslut som fattats av regeringen om det seminarium om genusperspektiv och militär krishantering som utrikesministern också tog upp i sitt svar till oss. Försvarsministern ansåg att all militär personal behöver kunskapen. Är det utrikesministerns uppfattning att genusperspektivet också måste genomsyra personalen i den civila krishanteringen?</textBlock>
    <textBlock id="i-87aeb689d0bf4e02">Fru talman! Vi ställde också frågor om hur kvinnorepresentationen ska ökas. Svaret som ministern gav var lite svårt att förstå. Därför skulle jag vilja ha ett klargörande. Är det så att man bara tänker nominera fler kvinnor till sådana tjänster? Jag tror att det behöver utvecklas en strategi för att komma till rätta med detta. Jag upprepar frågan: På vilket sätt ämnar utrikesministern verka för att öka kvinnorepresentationen?</textBlock>
  </contentBlock>
  <contentBlock page="0" id="i-dcabca426d145871">
    <textBlock id="i-8f6da40e431b878c">Anf.  4  MARGARETA VIKLUND (kd):</textBlock>
    <textBlock id="i-6d4e32f9fb2cabc9">Fru talman! Först vill jag också tacka för svaret på interpellationerna. Svaret visar, liksom de likalydande interpellationerna, att det finns en stor enighet om vikten av att kvinnor involveras i fredsarbetet på ett helt annat sätt än hitintills. Men jag tycker nog ändå, till skillnad från Carina Hägg, att utrikesministerns svar var lite lamt. Jag hade nog väntat mig lite mer go i det. Svaret talar om vad som görs och vad som behöver göras men inte hur.</textBlock>
    <textBlock id="i-5ed1ebe6a878dcde">Avsikten med den gemensamma aktiviteten är att väcka regeringens mesta möjliga uppmärksamhet på att kvinnors kunskaper och erfarenheter behövs och är nödvändiga i förebyggande och direkt fredsarbete.</textBlock>
    <textBlock id="i-08b12fa556114610">Avsikten är också att mer eller mindre avkräva vissa aktiviteter av regeringen för att i konkret handling i olika organ och institutioner för mänskliga rättigheter föra upp kvinnans rättigheter att delta i fredsfrämjande arbete.</textBlock>
    <textBlock id="i-cf06cbe5dd8ef1b4">Jag vet att regeringen redan i dag är aktiv när det gäller att påvisa behovet av att kvinnors kunskaper och erfarenheter måste tas till vara i fredsarbetet. Det kan aldrig nog understrykas hur angeläget det är. Det är också en rättighets- och jämställdhetsfråga att ha möjlighet att få vara med. Jag är dessutom övertygad om att kvinnor kan ha en särskilt viktig roll i fredsuppbyggande arbete. Jag anser att det är en förutsättning för att fredsarbete över huvud taget ska lyckas att ha med kvinnor och män i de förebyggande fredssamtalen och i det direkta fredsarbetet. Det är en stor orätt mot demokrati och mänskliga rättigheter om fredsarbetet, på vilken nivå det än gäller, är könsbundet. Vi behöver bara titta ut över världen i dag för att se att krigets och terrorismens våld drabbar såväl kvinnor och barn som män.</textBlock>
    <textBlock id="i-078a7ec2564a088e">Det som väckte min insikt om att kvinnor behövdes och saknades i fredsprocesser var mitt engagemang under 90-talet för situationen i bl.a. Bosnien och Hercegovina och andra länder på Balkan. Men det var kanske framför allt de systematiska våldtäkterna som kvinnor och flickor utsattes för, alla de bilder och artiklar, de många samtal som fördes och alla konferenser som hölls för att få stopp på kriget.</textBlock>
    <textBlock id="i-e985c6fd0c0b166d">Jag minns aldrig att jag såg en bild på att det fanns en kvinna med i sammanhanget, dvs. en kvinna som kunde föra de utsatta kvinnornas och barnens talan och föra fram ett annat perspektiv på krigets hemskheter men också peka på olika vägar för att få slut på våldet och komma ur en svår situation.</textBlock>
    <textBlock id="i-109440e12156332b">Fru talman! Jag är så naiv att jag tror att om det i den innersta cirkeln vid fredsdiskussioner osv. när det gäller Balkan hade funnits med några erfarna och kloka kvinnor hade förmodligen t.ex. Daytonavtalet fått ett annat innehåll. Och vi hade sluppit en del problem som i dag finns i t.ex. Bosnien-Hercegovina.</textBlock>
    <textBlock id="i-80ff2e2fb8b66781">Då hade förmodligen Kosovo också funnits med i avtalet, och vi hade kanske sluppit åtminstone ett krigs ohyggliga konsekvenser. Jag tror inte heller att kvinnorna hade tillåtit att man som förhandlingspartner hade haft despoten, diktatorn och den maktfullkomlige Slobodan Milosevic med i fredssamtalen.</textBlock>
    <textBlock id="i-01ce99f4f1cb1c19">Hans ambition var ju inte fred utan dess motsats, underkastelse till vilket pris som helst.</textBlock>
    <textBlock id="i-cdcd4521420532f9">Utrikesministern berör i sitt svar bl.a. mainstreaming-instrumentet. Det är i och för sig ganska bra, men enligt min uppfattning är det ett ganska uddlöst instrument. Då undrar jag vad utrikesministern tänker göra för att spetsa till det och andra gångbara instrument, så att kvinnan i realiteten får en mer framskjuten plats och en betydande roll i fredsarbetet och i det politiska arbetet över huvud taget på internationell nivå.</textBlock>
  </contentBlock>
  <contentBlock page="0" id="i-aa5ddf515e43de89">
    <textBlock id="i-b5188d7c62d531f8">Anf.  5  MARIANNE ANDERSSON (c):</textBlock>
    <textBlock id="i-b8ea145a6f6b7f38">Fru talman! Jag vill också tacka utrikesministern för svaret.</textBlock>
    <textBlock id="i-e9f48edd3c6915ad">Vi har skrivit de här interpellationerna för att få en bred debatt och för att lyfta fram de här frågorna, som vi som sitter här är så överens om. Samtidigt vet vi att den här frågan är kontroversiell i alla de manliga strukturer som det handlar om. Därför är det oerhört viktigt att man jobbar mycket med den här frågan.</textBlock>
    <textBlock id="i-ef1689fd19710fb0">Vi ser naturligtvis resolution 1325 som en stor framgång. Den är mycket omfattande, och den innehåller många punkter om hänsyn till och skydd för kvinnor och barn i krissituationer. Det kanske viktigaste handlar om att ta vara på kvinnors förmåga och resurser såväl i konfliktförebyggande som fredsskapande aktioner. Vi vet alla att kvinnor och barn drabbas hårdast i alla konflikter. De har setts som offer -</textBlock>
    <textBlock id="i-93f9180d7afd343a">och de är också offer - men de har inte fått agera.</textBlock>
    <textBlock id="i-4aec6688c1da2bcc">Ändå är det kvinnorna som upprätthåller det civila samhället, som gör att någonting kan fungera trots de mest vidriga omständigheter.</textBlock>
    <textBlock id="i-76566e64a7e73dfd">Om vi ska åstadkomma en verklig implementering av det som står i den här resolutionen krävs det en rad åtgärder och förändringar, både här hemma och internationellt och i vårt internationella arbete.</textBlock>
    <textBlock id="i-a123eb230c06188f">Det krävs mycket träget arbete, information och utbildningsinsatser, som Anna Lindh också påpekar så klart.</textBlock>
    <textBlock id="i-e5ef7206aafe3022">Ett sätt skulle kunna vara att man tillsätter en nationell arbetsgrupp för att följa de här frågorna och för att också komma med förslag. Det är ju många små detaljer som behöver följas upp på många områden. Det är svårt att ha en överblick annars. Jag vill höra hur utrikesministern ser på en sådan fråga.</textBlock>
    <textBlock id="i-e216baa3725ec4cd">Utrikesministern nämnde också organisationen</textBlock>
    <textBlock id="i-df0e89e9540ca8f3">Kvinna till Kvinna och dess pionjärarbete, särskilt på</textBlock>
    <textBlock id="i-f526df4bbdba2c86">Balkan. Den finns nu också i Mellanöstern och i Georgien. För några veckor sedan var en grupp kvinnor från hela Balkan här. Jag träffade dem här i riksdagen ihop med Birgitta Dahl bl.a. De vittnade samstämmigt om vilken betydelse Kvinna till Kvinna har haft för dem. En kvinna från Makedonien sade: Vi hade aldrig klarat oss utan deras stöd. De känner sig oerhört utsatta och ensamma.</textBlock>
    <textBlock id="i-50ad2e7036e0b00a">När det gäller kvinnorepresentation på olika sätt vill jag bara ta upp ett exempel. Sveriges ambassadör vid Natodelegationen i Bryssel, Anders Oljelund, var i utrikesutskottet nyligen. Jag frågade honom hur det ser ut med kvinnorepresentationen där. Han sade:</textBlock>
    <textBlock id="i-c5923a9b3e5416e9">Visst är det dåligt både i staber och i delegationer.</textBlock>
    <textBlock id="i-158e61ab58a83d96">Det finns en del kvinnor i det svenska Natoarbetet.</textBlock>
    <textBlock id="i-9e22aca67112d961">Jag fick t.ex. ett protokoll från SCEPC, Senior Civil</textBlock>
    <textBlock id="i-717157cee0ffa3d5">Emergency Planning Committee, Natos kommitté för civila frågor. Sverige representerades av fyra kvinnor vid ett möte. Det var ganska fantastiskt, men det var nog ett undantag, och det var ju inte riktigt på toppnivå.</textBlock>
    <textBlock id="i-6a18ee4176fc3890">Anna Lindh betonar i svaret att kvinnor kan spela en större roll när det gäller andra områden än rent militära. Det är givetvis riktigt. Det håller vi absolut med om, och det är mycket viktigt. Men även när det gäller militära fredsbevarande insatser kan kvinnor spela en större roll. Ett sätt att främja en sådan utveckling är att man har allmän värnplikt, omfattande både kvinnor och män. Vi i Centerpartiet anser att det är självklart utifrån ett jämställdhetsperspektiv inom såväl det internationella som det nationella fredsarbetet. Försvaret ska se till kompetens och inte till kön.</textBlock>
    <textBlock id="i-393366967f9a07ac">Det är viktigt också när det gäller en kvalitetshöjning av värnpliktsförsvaret. Vi menar alltså att kvinnor och män ska ha samma rätt och samma skyldighet att delta och att värnplikten och civilplikten bör innefatta kvinnor på samma villkor som männen. Jag undrar hur Anna Lindh ser på den frågan utifrån den aspekt som vi diskuterar här i dag.</textBlock>
    <textBlock id="i-4f7a3c91a9c52201">Så till uppföljningsmekanismen. Jag kan ha förståelse för att Anna Lindh vill avvakta rapporten innan man bestämmer hur utformningen ska bli, men jag tror att vi kan vara överens om att en uppföljningsmekanism behövs på ett eller annat sätt. När det gäller hur den ska se ut kanske vi ska avvakta rapporten, men vi ska ändå ha klart för oss att frågan behöver följas upp.</textBlock>
  </contentBlock>
  <contentBlock page="0" id="i-538c738133aa3e11">
    <textBlock id="i-ead6817cf1eb7457">Anf.  6  Utrikesminister ANNA LINDH (s):</textBlock>
    <textBlock id="i-83a03ac5a4a38255">Fru talman! När jag var i FN:s generalförsamling senast hade jag min 11-åriga son med mig. När han klev in och såg FN-miljön var han väldigt imponerad.</textBlock>
    <textBlock id="i-84edd6419f6d4c2e">Sedan tittade han sig runt, och hans första fråga var:</textBlock>
    <textBlock id="i-46c35c7636c21675">Mamma, var är alla tjejerna någonstans?</textBlock>
    <textBlock id="i-47798dc1f191a87b">Självkritiskt får jag väl erkänna att jag tror att han, även om han är van vid en helt annan miljö i Sverige, skulle reagera ungefär likadant om han såg fredsfrämjande insatser, inklusive dem där Sverige ingår.</textBlock>
    <textBlock id="i-9433da6fbd99ef78">Vi är ju överens om att det är alldeles för låg kvinnorepresentation, både när det gäller andra FN-insatser och de fredsfrämjande insatserna.</textBlock>
    <textBlock id="i-9e6d964ffbc212e9">Skälet till att jag inte ger mer konkreta besked i dag om hur vi ska komma till rätta med detta när det gäller strategier och åtgärder är att vi precis nu har blivit klara med hur vi ska få ny personal till försvarets internationella verksamhet. Riksdagen har behandlat detta, och utifrån riksdagsbehandlingen av propositionen får Försvarsmakten nu ett uppdrag som gäller hur man konkret ska öka kvinnors andel och kvinnors representation. Jag räknar med att regeringen kan komma tillbaka efter det här uppdraget med en betydligt mer utvecklad strategi.</textBlock>
    <textBlock id="i-24256439f80b0dd9">Det handlar självklart om utbildning. Det handlar om hur man arbetar med attityder. Det handlar om hur man nominerar och hur man arbetar med nomineringar. Det handlar inte minst om att samarbeta med olika FN-organ och med enskilda organisationer, som</textBlock>
    <textBlock id="i-5dd5f258f1a712c0">Sverige redan har gjort under flera år. Sverige har ju de senaste åren gett en rad väldigt viktiga bidrag till</textBlock>
    <textBlock id="i-3c27bc0db6fee17c">FN-organ, till forskning och till enskilda organisationer för att man ska diskutera de här frågorna och försöka öka kvinnors andel och kvinnors inflytande.</textBlock>
    <textBlock id="i-efc68a20281ffcc1">Skälet är självklart att vi ska få bättre insatser för alla. Det exempel som ni har tagit upp om att det hade betytt mycket för Balkan om det hade varit fler kvinnor involverade i arbetet på Balkan är väldigt tydligt.</textBlock>
    <textBlock id="i-94123a14e7cab905">Självklart är det inte - och det tror jag också framgår av mitt svar - i första hand kvinnorna som ska ta itu med övergreppen mot den lokala befolkningen. Det är inte heller ett huvudskäl för att vi ska ha fler kvinnor i det här arbetet. Detta är självklart en ledningsfråga. Det är ledningarna för insatserna som måste ta det här på allvar och arbeta väldigt hårt med det. Men jag tror att en sidoeffekt av fler kvinnor i insatserna blir att man minskar de här riskerna och att ledningen för operationerna känner en ännu större press på att faktiskt ta de frågorna på allvar. Precis som Berit Jóhannesson säger är det fullständigt oacceptabelt att man får se övergrepp från dem som faktiskt är där för att hjälpa.</textBlock>
    <textBlock id="i-28b4cb8e3c2781b9">Självklart ska genuskunskapen inte bara vara till för den militära verksamheten eller vissa verksamheter utan för all verksamhet, inklusive den civila. Det är inte minst viktigt när man kommer in på de delar av den civila verksamheten som t.ex. handlar om poliser, rättsväsende och liknande. Där är det viktigt att man också har kvinnor representerade.</textBlock>
    <textBlock id="i-e601c76d8eb1e0dc">Vi är också överens om att det är viktigt med en uppföljning och att det är viktigt att man har en uppföljningsmekanism. Jag tycker att vi ska återkomma och diskutera hur den ska se ut när vi har sett FN:s egna förslag. Men vi kan ju tänka oss att detta inkluderar återkommande rapporter till FN, där man verkligen följer upp hur det går, där man visar med statistik, rapporter och djupstudier, t.ex. vartannat år, hur arbetet och implementeringen har utvecklats. En nationell arbetsgrupp tror jag också kan vara utmärkt när det gäller att följa upp detta och se hur det går på nationell nivå. Nu ser jag att talartiden är ute, man jag tycker att vi ska fortsätta att arbeta med alla de här förslagen efter hösten.</textBlock>
  </contentBlock>
  <contentBlock page="0" id="i-dfb50994f154c856">
    <textBlock id="i-4c6ba688c6da3b32">Anf.  7  CARINA HÄGG (s):</textBlock>
    <textBlock id="i-257c327d383a2c8c">Fru talman! Det är alltid intressant att lyssna till utrikesminister Anna Lindh, och så har det varit nu också. Jag tycker också att det är väldigt roligt att tillsammans med kvinnor från så många olika partier få diskutera en sådan här viktig fråga. Bara det att interpellationerna ställdes samtidigt den 8 mars visar också att det finns ett intresse av att markera kvinnodagen och hur viktigt det är att fokusera på kvinnofrågor. Att vi tillsammans i så stor enighet - även om vi naturligtvis lägger lite olika tonvikt vid olika delar</textBlock>
    <textBlock id="i-93a5e474f72769b9">- vill jobba gemensamt för den här frågan borgar också för att vi kommer att följa upp det här. Naturligtvis kommer vi att bevaka att vi kan återkomma i de här frågorna.</textBlock>
    <textBlock id="i-a20f09f54344ed7d">När det gäller att bygga fred har jag på min anslagstavla ett gammalt Helga Henschen-urklipp där det står: Freden börjar i sandlådan. På bilden ser man små barn som slåss med spadar och kastar sand på varandra och någon vuxen som försöker ingripa. Jag tror att man måste börja ganska tidigt när det gäller att utbilda i konfliktlösning - redan med barnen, och gärna i skolan - för att på så sätt förändra attityder där det behövs. Men det krävs naturligtvis också lagar och uppföljning och fördelning av resurser, inte minst ekonomiska. Det krävs arbete på många olika nivåer.</textBlock>
    <textBlock id="i-9569f82ebbd8e52f">Det går inte att gå förbi vad som har hänt under de senaste veckorna och som visar på en brist på fredskultur och förebyggande arbete med genderperspektiv. Jag talar om Mellanösternpolitiken och de konflikter vi nu ser i Mellanöstern. De senaste veckorna har varit de mest våldsamma på decennier.</textBlock>
    <textBlock id="i-4232c33669c02be2">Misstro, hat och extremism har fått övertaget. Våldet har trappats upp, och parterna har fastnat i en hämndspiral där civila på båda sidor lever i ständig rädsla.</textBlock>
    <textBlock id="i-d0cc43b4c51ef958">Antalet döda och skadade, främst palestinier men också israeler, stiger dramatiskt. I de ockuperade palestinska områdena omöjliggör avspärrningar och våld all normal ekonomisk aktivitet. I förödelsens spår följer arbetslöshet, korruption, social misär m.m.</textBlock>
    <textBlock id="i-db460f1e6b51960e">Även den israeliska ekonomin drabbas hårt. Turismen har avstannat. Hotell och restauranger står tomma.</textBlock>
    <textBlock id="i-4806cc396a698583">Arbetslösheten stiger. Unga och välutbildade flyr landet för en bättre tillvaro. Situationen blir alltmer outhärdlig.</textBlock>
    <textBlock id="i-93c22db718d7a7fe">Konflikten har kommit att handla om själva existensen för både palestinier och israeler. Men här liksom i andra konflikter vi har sett under senare år är det väldigt få kvinnor som tar plats i debatten. Ju mer konflikten eskaleras, desto mer trycks fredsskapande krafter tillbaka och desto färre kvinnor ser vi i TV-</textBlock>
    <textBlock id="i-76d9d2d4dba158c2">rutorna. Jag tror att detta delvis beror på att man inte har jobbat förebyggande, att man inte har den fredskulturen.</textBlock>
    <textBlock id="i-9f696e546426058b">Man ska inte förenkla det här problemet, men visst ligger en del av problematiken också i att kvinnor, de värderingar som de i högre grad är bärare av och deras erfarenheter inte får det utrymme som de borde få av parterna i området. Det finns en hel del att anmärka på i det här fallet när det gäller omgivningen. Där känner jag att vi har ett extra ansvar att härifrån peka på att det behövs fler kvinnor. Vi behöver peka på det som FN har sagt när det gäller genderfrågor, jämställdhet och resolution 1325 även i det här sammanhanget, både nu och framöver.</textBlock>
  </contentBlock>
  <contentBlock page="0" id="i-b8277b2dbc4907c2">
    <textBlock id="i-a8ea580d64d07389">Anf.  8  BERIT JÓHANNESSON (v):</textBlock>
    <textBlock id="i-f803d5f1d4092819">Fru talman! Jag vill tacka för dessa klarlägganden, som var väldigt bra. Det är också väldigt bra att Anna</textBlock>
    <textBlock id="i-8cf061fc7869e483">Lindh nu har sagt att det behövs genuskunskap även i det civila och att det är ledningen som har ansvaret för en internationell mission.</textBlock>
    <textBlock id="i-f63e6e6c101ccd44">Den enda utbildning som egentligen sker i genuskunskap är faktiskt den som Kvinna till Kvinna ger på Swedint. Det började med en lektionstimme. Med tanke på den otroliga, massiva manliga dominansen och det som är motsatsen till genuskunskap, dvs. att män ska bestämma allting och att man ska utgå från männen, är en lektionstimme liksom ingenting. Man försöker nu att utveckla det, och det är bra. Men jag tror att man måste gå in även i de grundläggande utbildningarna. Jag har pratat med försvarsministern om detta när det gäller utbildning för officerare. Det måste naturligtvis ingå genuskunskap, genderperspektiv osv. i officersutbildningen och också i de civila yrkenas grundutbildning. Den lilla utbildning man får av Kvinna till Kvinna - som är jättebra och ett oerhört bra initiativ från dem - räcker inte.</textBlock>
    <textBlock id="i-8b0ffe65fd685594">Håller utrikesministern med mig om att vi behöver en väldigt stark motmakt mot den kunskap som finns i historien?</textBlock>
  </contentBlock>
  <contentBlock page="0" id="i-ba3da73b32f187af">
    <textBlock id="i-54ac03fbdc095989">Anf.  9  MARGARETA VIKLUND (kd):</textBlock>
    <textBlock id="i-5ddc9cdde0ecd53e">Fru talman! Jag skulle vilja ge en positiv bild också. När jag var nere i Kosovo strax efter återvändandet från bl.a. Makedonien hade de första poliserna kommit till Pristina. Det var många svenskar, och de var väldigt populära och spred en positiv atmosfär omkring sig. I den gruppen fanns det flera kvinnor som också var mycket uppskattade. Jag tycker att det visar en positiv bild av en utveckling som jag tycker att vi ska fortsätta med, och det ganska intensivt.</textBlock>
    <textBlock id="i-19e03102461bd67a">Jag tycker också att det låter bra att regeringen ska återkomma med en mer detaljerad strategi för hur man ska jobba med de här frågorna. I det skulle också ingå bl.a. en arbetsgrupp, och det tycker jag också är väldigt positivt.</textBlock>
    <textBlock id="i-0c6fb10c2477cc92">Det är också mycket positivt att FN:s resolution</textBlock>
    <textBlock id="i-862142a3880f4f8b">1325 har kommit till stånd. Men den är ju inte föremål för ratifikation, och då undrar jag varför. Implementering är väl inte riktigt detsamma som ratifikation, vad jag kan förstå. Det måste betyda att resolution 1325 har en lägre dignitet. Är det så? Då kan man undra hur man ska tolka det. Frågan uppstår ju:</textBlock>
    <textBlock id="i-c75727c301616223">Är det för att det gäller kvinnor, eller vad är det?</textBlock>
    <textBlock id="i-baf76e395688ecb8">Kanske är detta dumma frågor.</textBlock>
    <textBlock id="i-1106222f075c5238">Men nu handlar det således om att resolution 1325</textBlock>
    <textBlock id="i-0f0db6d5da4f9b00">ska implementeras av FN:s medlemsländer. I den stora utmaningen ser jag att Sverige, dvs. den svenska regeringen, har ett stort ansvar och också stora möjligheter att vara pådrivande.</textBlock>
    <textBlock id="i-72d5f7c78f699faa">Resolutionen handlar dock inte bara om att kvinnan ska delta i olika fredsfrämjande och fredsbevarande aktiviteter på olika nivåer utan också om att kvinnan och flickan måste skyddas från de krigens och våldets ohyggligheter som speciellt riktar sig mot kvinnor och flickor, t.ex. systematiska våldtäkter och speciellt könsinriktad tortyr. I t.ex. Norge tränas personal inom fredsbevarande och konfliktförebyggande insatser att ha ett kvinnoperspektiv. Frågor om skydd för kvinnor och barn i civila öppna konflikter har varit särskilt viktiga i norska FN-operationer, har jag hört. Vi har nu hört lite grann om att det även finns planer på att göra de svenskar som ska ned och delta i fredsfrämjande aktiviteter mer inriktade på kvinnans situation osv.</textBlock>
    <textBlock id="i-b4ab3c3db8955de9">Jag skulle vilja fråga om utrikesministern kan säga att den norska inriktningen också är en utgångspunkt för det svenska deltagandet i fredsbevarande och konfliktförebyggande arbeten. Om inte, ingår det i det arbete som nu ska komma för att vi ska bli bättre på kvinnorepresentation och på att ta hänsyn till de kunskaper och egenskaper som finns hos kvinnor?</textBlock>
  </contentBlock>
  <contentBlock page="0" id="i-cc15f07511d91d4e">
    <textBlock id="i-a5b3d07d0ca21478">Anf.  10  MARIANNE ANDERSSON (c):</textBlock>
    <textBlock id="i-70269059e01f4461">Fru talman! Jag tycker också att det är väldigt bra med den här debatten och att utrikesministern ser positivt på de förslag som vi har lagt fram. Det känns väldigt bra. Vi jobbar åt samma håll. Det är bara att försöka se till att det här stärks och att vi verkligen når resultat.</textBlock>
    <textBlock id="i-51aef65efcdb38b2">Då kommer jag till frågan om mainstreaming eller kvotering och hur vi ska få detta att få genomslag internationellt. Här pratar vi nu om hur svårt det är i</textBlock>
    <textBlock id="i-538e9cd994cf6e1c">Sverige och att det fattas väldigt mycket. Vi kan nog lätt räkna ut att det inte är lättare i andra länder. I</textBlock>
    <textBlock id="i-54b09bd509d8cc01">många länder är det mycket svårare. Hur ska man sätta press? Det kan man fundera på.</textBlock>
    <textBlock id="i-0f4be67e543d2cb2">Resolutionen ger stöd åt att detta med mainstreaming och kvinnors representation osv. ska in överallt, men det sägs ingenting om kvotering. Egentligen är det kanske det vi ska använda oss av: att ställa krav på att kvinnor ska vara med. Invändningen mot kvotering är att det inte är demokratiskt. Men olika förhandlingsdelegationer från länder i konflikt är aldrig demokratiskt valda utan tillsatta, och då faller ju en sådan invändning.</textBlock>
    <textBlock id="i-1d0cb8da8d4f684f">Kvinna till Kvinna säger att deras erfarenhet från arbete i krigs- och konfliktområden och i områden där kvinnor är utestängda från deltagande är att mainstreaming inte är tillräckligt. De tycker inte det. De menar att det behövs kvotering för att kvinnor alls ska komma med och även ges resurser. Det handlar ju om det också.</textBlock>
    <textBlock id="i-8e4e40399c95437a">Det behövs så klart mainstreaming från högsta nivå till lägsta, men bara krav på mainstreaming är otillräckligt, tycker de. De menar också att resolutionen ger stöd för kvotering som ett instrument för att nå de mål som vi är överens om.</textBlock>
    <textBlock id="i-ef2db58abf3a6d2e">Jag vill också säga någonting om fredskultur och bristen på sådan. Mellanöstern är det mest tydliga och förskräckande exemplet vi har, där våldsspiralen gör att hatet förstärks på båda sidor i en utsträckning som är förfärande. Hur ska man kunna komma ur detta?</textBlock>
    <textBlock id="i-95ef0dd0045f347a">Jag brukar alltid säga att jag är optimist. Men när det gäller Mellanöstern är jag faktiskt inte längre det. Jag kan inte se hur det ska kunna bli en lösning som kan accepteras så att människor kan leva i fred bredvid varandra.</textBlock>
    <textBlock id="i-b08da777e215627b">Ändå finns det fredsorganisationer. Den 8 mars var en rad organisationer, mest kvinnoorganisationer, som arbetar med fred här i Sverige, både palestinska och israeliska. Vi var några stycken som träffade dem. Det var intressant. Det finns ju människor som arbetar på ett annat sätt. Men deras verksamhet har tyvärr alldeles för liten omfattning.</textBlock>
    <textBlock id="i-723cfc76a1048b61">Det vi kan göra är att stödja alla civila organisationer, hela det civila samhället, och fredsorganisationerna i det här området för att ändå kunna åstadkomma en förändring. Även om jag sade att jag på ett sätt är pessimist så vill jag inte vara det. Man ska ju inte ge upp. Man måste försöka arbeta för att åstadkomma någon sorts lösning och förändring i det förfärliga som sker i det området just nu.</textBlock>
  </contentBlock>
  <contentBlock page="0" id="i-f40e18b73daedfbe">
    <textBlock id="i-e541b135128ef1e5">Anf.  11  Utrikesminister ANNA LINDH (s):</textBlock>
    <textBlock id="i-1a32a05e85ded14b">Fru talman! Först vill jag säga till Carina Hägg och övriga att jag tycker att det är väldigt bra att kvinnor från alla partier på det här sättet tar upp och markerar den här viktiga frågan.</textBlock>
    <textBlock id="i-cbd4607127da0ed5">Berit Jóhannesson och jag konstaterar att genderperspektivet måste in i allting som har med det fredsfrämjande och utbildning för det fredsfrämjande att göra. Att från det gå till att säga vilken utbildning vi också ska ha in i all grundutbildning vågar jag nog inte göra utan låter de ansvariga ministrarna ta den debatten.</textBlock>
    <textBlock id="i-d168dd2d60eda467">Margareta Viklund tar upp frågan varför inte resolution 1325 ratificeras. Det är när man gör någonting lagligt bindande, kan man säga, som man också ratificerar konventioner. Då är det ofta ett arbete som har pågått under mycket lång tid, kommit väldigt långt, blivit väldigt detaljerat. Jag tror att det skulle ha helt motsatt effekt att försöka göra en konvention av 1325. Risken skulle vara att man fick ett väldigt litet antal länder som ratificerade. Därmed skulle det heller inte bli gällande för de andra länderna. På det här sättet kan man arbeta väldigt brett och gentemot väldigt många länder. Det tror jag är mer effektivt.</textBlock>
    <textBlock id="i-31fdba29850f3705">Rent juridiskt är det ganska få områden som omfattas av den typ av konventioner som verkligen ratificeras.</textBlock>
    <textBlock id="i-417dc6bd3a20f8c4">Sedan tog Margareta Viklund upp Norge och Kanada. Vi ska gärna titta på positiva exempel därifrån i det fortsatta arbetet för att ta fram de mer konkreta förslagen och strategierna.</textBlock>
    <textBlock id="i-f531a21052c29cd9">Marianne Andersson tar upp mainstreaming. Det är ju en väldigt viktig väg, för det innebär att alla ska ta sitt ansvar. Däremot får det inte användas på det sättet att man säger att man nu tar upp detta generellt.</textBlock>
    <textBlock id="i-7ead239f50a7d815">Man ska också kunna använda kvotering, man ska också kunna använda speciella insatser. Det är inte meningen att vi ska låta bli att ha särskilt fokus på, särskild prioritering av kvinnor för att vi hänvisar till mainstreaming. Det är därför jag också försöker trycka på det i mitt svar. Vi ska ha mainstreaming, men vi ska också ha särskilt fokus på kvinnor.</textBlock>
    <textBlock id="i-99b0f2e0ae2e3166">Flera tog upp Mellanöstern. I den frågan återkommer vi med en interpellationsdebatt om någon vecka här i kammaren. Det är också en fråga som vi i princip dagligen diskuterar med riksdagens olika utskott och EU-nämnden och som vi självklart tar upp i alla sammanhang.</textBlock>
    <textBlock id="i-2f7ee330b5bda5d0">Slutligen, fru talman, vill jag bara säga att jag tror att det här är en mycket viktig fråga för Sverige. Därför tyckte jag att det var bra att vi fick en sådan markering av alla partier. Sverige har länge legat långt framme när det gäller fredsfrämjande verksamhet. Vi har tillhört de mest aktiva länderna i FN:s verksamhet.</textBlock>
    <textBlock id="i-8320a0d0b653fede">Vi har också legat i täten när det gäller jämställdhet. På det här området hoppas jag att vi ska kunna bli betydligt bättre än vi är i dag och visa att vi faktiskt kan ligga i täten från svensk sida. Men då är vi också medvetna om att vi självkritiskt behöver titta på hur det ser ut i dag och göra en ordentlig förbättring av</textBlock>
    <textBlock id="i-8f12d2f928dd0f0c">Sveriges insatser.</textBlock>
  </contentBlock>
  <contentBlock page="0" id="i-1605e48812a92032">
    <textBlock id="i-5a6b4a64fdecda70">Anf.  12  CARINA HÄGG (s):</textBlock>
    <textBlock id="i-cad093ca85a6ed0b">Fru talman! Jag vill gärna peka på någonting som kan verka ganska litet och kanske lite för vardagligt i det här sammanhanget. Men när den presenterades av den organisation som lanserade den och på grund av den roll man har gett uttryck för att den ska spela -</textBlock>
    <textBlock id="i-0b888c944066321f">det är en pärm det handlar om - tyckte jag ändå att det var viktigt att lyfta fram detta. Jag tror att det ibland är lätt utifrån ett svenskt perspektiv att underskatta initiativ som tas någon annanstans. Man tycker själv att metoden är etablerad.</textBlock>
    <textBlock id="i-1c432d854e201b6a">FN-organet UNDP har alltså tagit fram en pärm som handlar om genderfrågor. Det är meningen att den här pärmen ska spridas i FN-organisationen. Det material som är framtaget så här långt finns också på</textBlock>
    <textBlock id="i-51a8bd1b5acab744">Internet. Man behöver inte ha den fysiska pärmen.</textBlock>
    <textBlock id="i-5f21a4cc0d2a767f">Men just att den finns understryker att UNDP har tänkt implementera och jobba aktivt med detta.</textBlock>
    <textBlock id="i-9b4f188541211fa4">I och med att det är en pärm har man också visat att man ska kunna öppna den, plocka ur blad och tillföra nya allteftersom utvecklingen går framåt. Det är viktigt att vi även i Sverige är aktiva i det här sammanhanget och ser till att det kommer in så mycket bra material som möjligt i den här pärmen.</textBlock>
    <textBlock id="i-ef2839ccfee14322">Jag måste säga att jag faktiskt tyckte att det var ganska så spännande att se den här pärmen. Det var roligt att den presenterades från allra högsta nivå. Nu får jag bara hoppas att den får det genomslag som organisationen har hoppats på och att Sverige, som har mycket erfarenheter, bidrar till att föra in dem.</textBlock>
    <textBlock id="i-1517eb11321fbeda">En annan konkret fråga i ett helt annat frågespektrum gäller Afghanistan. Jag tycker fortfarande, jag vet att jag har sagt det från den här talarstolen tidigare, men vill ta upp det igen, att det är oerhört viktigt för det afghanska folket, för de afghanska kvinnorna, och för kommande konflikter att man i det förebyggande arbetet på sikt, både i och utanför landet, följer upp omfattningen och typen av sexuella övergrepp, de våldtäkter och det sexuella våld som har förekommit under de senaste årtiondena. Jag menar att det här har pågått under en väldigt lång period, och kvinnornas utsatthet i det här fallet har inte synliggjorts. Det måste, på samma sätt som man lyfte fram detta nere på Balkan, föras in bland våra gemensamma erfarenheter och ligga till grund för kommande beslut.</textBlock>
    <textBlock id="i-fe9751169bdd1642">Nu ser jag att min talartid är slut, så jag får tacka fru talmannen, övriga talare och utrikesministern.</textBlock>
  </contentBlock>
  <contentBlock page="0" id="i-4f133318aa965cc7">
    <textBlock id="i-d47ff76b0da9a2ca">Anf.  13  BERIT JÓHANNESSON (v):</textBlock>
    <textBlock id="i-bf1864b9614cf11c">Fru talman! Det som utrikesministerns son såg i</textBlock>
    <textBlock id="i-9565d16ae6ee8782">FN säger allt, dvs. att det är fullt naturligt att det är män som finns i alla möjliga sammanhang när det gäller krishantering och när det gäller andra saker.</textBlock>
    <textBlock id="i-fa148a7ed66d64f6">Jag tror att det är oerhört betydelsefullt att vi lyfter fram de här frågorna. Vi ska också vara medvetna om att det finns ett stort motstånd mot att få in kvinnor i krishantering och även naturligtvis ett stort motstånd mot att få in genderkunskapen i utbildningarna. Varför ska man göra det? Är kvinnor aldrig nöjda? har jag hört.</textBlock>
    <textBlock id="i-9ea555eccbd163a3">Nej, vi ska inte vara nöjda. Vi ska inte vara nöjda förrän det är precis lika naturligt att det är fifty-fifty män och kvinnor i de här sammanhangen, såväl som i andra sammanhang, som det i dag är naturligt att det är män, nästan bara män. Vi har ett långt arbete framför oss, men jag uppfattar att utrikesministern och vi interpellanter är överens. Jag tror att vi får ha många debatter i den här frågan innan vi ser ett resultat.</textBlock>
  </contentBlock>
  <contentBlock page="0" id="i-51b45910360684e8">
    <textBlock id="i-3e2a09bc065f6e8a">Anf.  14  MARGARETA VIKLUND (kd):</textBlock>
    <textBlock id="i-1fb55e8cf5c578e1">Fru talman! Jag vill ta upp frågan om implementering eller ratificering. När det gäller uppdraget att implementera 1325 sade utrikesministern ungefär att man måste arbeta med det väldigt brett och att det kanske skulle ha motsatt effekt om det var en ratificerbar konvention. Jag vet inte. Det är möjligt. Jag kan inte svara på det.</textBlock>
    <textBlock id="i-24b395bed06c670b">Men jag tycker att den här frågan är så oerhört viktig. Det handlar om vår framtid. Det handlar om världens framtid. Det handlar om freden, våra barn och barnbarn, allt det som ligger framför oss, fast kanske inte vi får vara med. Därför måste man välja de bästa vägarna.</textBlock>
    <textBlock id="i-bcff3303c8f008a6">Vad finns det då för möjligheter? Vilken är utsikten att världen, FN och alla de länder detta berör tar frågan på hundraprocentigt allvar? Jag tycker att den är oerhört viktig. Vi vet att FN består av länder som har olika kultur, olika utgångspunkter och en helt annan syn på kvinnans situation och möjligheter än vad vi har i vårt land, som vi kanske inte tycker är riktigt bra.</textBlock>
    <textBlock id="i-34710b21967adc39">Vi måste arbeta oerhört intensivt. Har vi här i</textBlock>
    <textBlock id="i-20f83c8518841b29">Sverige den möjligheten? Hur kan vi göra vår röst högre, så att den hörs bättre i dessa sammanhang? En konvention hade kanske varit bättre; jag vet inte.</textBlock>
    <textBlock id="i-bdbc55c088ea26c2">Jag tycker att Carina Häggs exempel från Afghanistan är oerhört angeläget och viktigt. Jag håller helt med henne. Jag vet att det finns många starka kvinnor bland den svaghet som vi ibland får en bild av. Jag tror att det finns mycket att hämta där, och också mycket att satsa på när det gäller kvinnornas deltagande i just krishanteringen.</textBlock>
    <textBlock id="i-5b38e67547e025cd">Jag vill också tacka för denna debatt.</textBlock>
  </contentBlock>
  <contentBlock page="0" id="i-22273cec26ae8c59">
    <textBlock id="i-317d1ca5f6fabe66">Anf.  15  MARIANNE ANDERSSON (c):</textBlock>
    <textBlock id="i-0657de9610c925b3">Fru talman! Vi är flera som har berört att det är en kontroversiell fråga, även om vi är överens. Hur vi ska arbeta internationellt för att få genomslag är svårt att säga. Rapporten som kommer i höst är intressant.</textBlock>
    <textBlock id="i-ea70d31639e64a26">Det är såvitt jag förstår Elisabeth Rehn som arbetar med den. Det kommer säkert förslag som kan vara värda att jobba vidare med. Att Sverige har en stor uppgift när det gäller att få detta implementerat internationellt är helt klart.</textBlock>
    <textBlock id="i-99d52a1a7f994ea6">Jag noterade att utrikesministern inte svarade på min fråga om kvinnlig värnplikt. Som vi ser det är det ett instrument som verkligen skulle vara värdefullt i arbetet med att öka kvinnorepresentationen i allt internationellt fredsarbete. Det finns faktiskt inte så många kvinnliga militärer att ta av. Men med lika värnplikt för män och kvinnor skulle det urvalet bli betydligt större, och kvaliteten i Försvarsmakten skulle med all säkerhet höjas på köpet.</textBlock>
    <textBlock id="i-d31a1e1173f9361c">Jag skulle gärna vilja ha ett svar på den frågan.</textBlock>
    <textBlock id="i-7f304026b08174a9">Jag vill också tacka för debatten. Den lär fortsätta.</textBlock>
    <textBlock id="i-b325db92cf1f2215">Vi kommer att jobba vidare med dessa frågor.</textBlock>
  </contentBlock>
  <contentBlock page="0" id="i-252f40c9abf43d0e">
    <textBlock id="i-4d3e19878817f928">Anf.  16  Utrikesminister ANNA LINDH (s):</textBlock>
    <textBlock id="i-39e40102d0b616f8">Fru talman! Också när det gäller den kvinnliga värnplikten får jag hänvisa ledamöterna till en enskild debatt om ämnet. Där har vi olika uppfattningar. Jag tror att vi får ta det i ett annat sammanhang.</textBlock>
    <textBlock id="i-eec39fd24b863d15">När det gäller insatserna för att sprida kunskap tog</textBlock>
    <textBlock id="i-6e180f4cd38342fb">Carina Hägg upp exemplet från UNDP. Det finns ett material som motsvarar detta och som används i verksamheten i Sverige. Det gäller både mänskliga rättigheter, demokrati, fredsfrämjande verksamhet och konfliktförebyggande bistånd. Tanken är att man på alla olika områden konkret ska gå igenom genderperspektivet och förstå vikten av att göra rätt insatser.</textBlock>
    <textBlock id="i-36620dddd1648cf2">Jag kan också instämma när det gäller det exempel många har givit från Afghanistan. Det är ett av de uppenbara fall där FN måste sätta genderperspektivet högt. Det handlar inte bara om att komma till rätta med brott som har begåtts, sexuellt våld, osv., utan framför allt om att se till att vi skapar institutioner inför framtiden och ser till att man bygger in kvinnans ställning i de nya systemen.</textBlock>
    <textBlock id="i-2a70092ef8e8cfeb">Från svensk sida har vi varit mycket aktiva gentemot Brahimi, som haft FN:s uppdrag att övergripande leda detta arbete. Vi har pekat på vikten av att man sätter kvinnor på viktiga positioner också i detta arbete och att många av de internationella representanter som nu arbetar med Afghanistan är kvinnor. Då visar vi för Afghanistan hur vi tycker att man ska arbeta i framtiden.</textBlock>
    <textBlock id="i-c17a2032932d08bc">Fru talman! Avslutningsvis vill jag säga att vi kommer att fortsätta att arbeta aktivt med detta, men jag tror att det är viktigare att vi gör det genom att göra allvar av resolution 1325, som är den möjlighet vi har. Det är ett bra instrument i sig. Vi får komma tillbaka till vilka andra internationella instrument som eventuellt kan behövas.</textBlock>
  </contentBlock>
  <contentBlock page="0" id="i-e2a30c96d82d5e2e">
    <textBlock id="i-7d5e559875640620">Överläggningen var härmed avslutad.</textBlock>
  </contentBlock>
  <contentBlock page="0" id="i-4886eb6392e4a6f1">
    <textBlock id="i-5f382606e0d39d7c">5 §  Svar på interpellation 2001/02:326 om samordningen mellan försäkringskassa och sjukvård</textBlock>
  </contentBlock>
  <contentBlock page="0" id="i-72f3fe850794b6d4">
    <textBlock id="i-f6f2e49dc5f85daa">Anf.  17  Statsrådet INGELA THALÉN (s):</textBlock>
    <textBlock id="i-90fc2f4bf1d0aa21">Fru talman! Bo Könberg har frågat socialminister</textBlock>
    <textBlock id="i-a98ec7aecabcbfcd">Lars Engqvist om vad regeringen har för avsikt att vidta för åtgärder när det gäller samverkan och samordning mellan olika aktörer inom rehabiliteringsområdet.</textBlock>
    <textBlock id="i-f04016c388f6a58f">Arbetet inom regeringen är så fördelat att det är jag som ska svara på interpellationen.</textBlock>
    <textBlock id="i-d9d079aa9c919a46">För att motverka den oroväckande utvecklingen av antalet sjukskrivna presenterade regeringen i budgetpropositionen för 2002 ett åtgärdsprogram för ökad hälsa i arbetslivet. Det s.k. elvapunktsprogrammet innehåller ett brett spektrum av åtgärder.</textBlock>
    <textBlock id="i-59d85c740a58d1dd">Regeringen för bl.a. samtal med arbetsmarknadens parter för att skapa samsyn samt för att samordna insatserna i denna fråga. Vidare har regeringen satt i gång en förnyelse av den arbetslivsinriktade rehabiliteringen och lämnat bidrag till olika försök för att minska ohälsan inom offentlig sektor. Programmet innehåller dessutom åtgärder för att utveckla arbetsmiljöarbetet.</textBlock>
    <textBlock id="i-f33212f3c4009f64">Det behövs utöver detta ytterligare åtgärder för att hejda den negativa utvecklingen. Regeringen har också för avsikt att fortlöpande återkomma med sådana åtgärder.</textBlock>
    <textBlock id="i-5eb5291703c60f10">Den fråga som Bo Könberg tar upp passar väl in i detta sammanhang. Regeringen ser som en viktig åtgärd för att hjälpa människor tillbaka till arbetslivet att samverkan och samordning förbättras mellan de aktörer som har ett ansvar inom rehabiliteringsområdet.</textBlock>
    <textBlock id="i-0e96ffac72ae6516">I december 2001 gav riksdagen regeringen till känna att regeringen bör återkomma till riksdagen med förslag om finansiell samordning som omfattar socialförsäkringen, hälso- och sjukvården, socialtjänsten och arbetsmarknadsmyndigheterna. Genom samordning bör vi på ett bättre sätt än i dag kunna stödja och tillgodose utsatta gruppers behov av samlade insatser. Frågan bereds för närvarande och kommer att utgöra en integrerad del av den politik mot ohälsa som regeringen återkommer med till riksdagen i höst.</textBlock>
  </contentBlock>
  <contentBlock page="0" id="i-e763e6f3e9c4a414">
    <textBlock id="i-94b6df01dc98c183">Anf.  18  BO KÖNBERG (fp):</textBlock>
    <textBlock id="i-e6008110016c542c">Fru talman! Jag har ställt tre frågor till socialministern och har nu fått svar på en av dem från Ingela</textBlock>
    <textBlock id="i-2fcf533e2e5c973e">Thalén, som enligt arbetsfördelningen har att ansvara för dessa frågor. Svaret på den enda av de tre frågor jag får svar på är att regeringen inte tänker leverera vad riksdagen har beställt. När Ingela Thalén citerar vad riksdagen har beställt hoppar hon över en sak.</textBlock>
    <textBlock id="i-f159b2d654db5f25">Hon hoppar över att det skulle ske under våren. Det svar jag får är att det ska komma någonting i höst. På de övriga två frågorna har jag alltså inte fått något svar.</textBlock>
    <textBlock id="i-48bc04600fd71621">Fru talman! Den fråga vi nu diskuterar är en viktig och samtidigt enkel fråga. Det är frågan hur vi ska använda de allmänna resurserna så effektivt som möjligt i akt och mening att minska mänskligt lidande och få ut så mycket valuta för skattepengar och övriga pengar som möjligt. Frågan handlar konkret om huruvida det är bättre att använda resurser i vården eller rehabilitering än att betala ut sjukpeng till dem som väntar på vård och rehabilitering.</textBlock>
    <textBlock id="i-3a1a3d850fd07c9d">Ändå tydligare handlar det om huruvida försäkringskassan i vårt land ska tillåtas ekonomisk samverkan med andra berörda organ och myndigheter -</textBlock>
    <textBlock id="i-19ee2df1e44ecb67">framför allt kanske sjukvården.</textBlock>
    <textBlock id="i-36548933fd83eca7">Denna enkla tanke väcktes för åtminstone 15 år sedan och har debatterats i denna kammare jag vet inte hur många gånger. Den ledde fram till två propositioner som presenterades under den tid jag var statsråd och ansvarig för socialförsäkringarna i början på</textBlock>
    <textBlock id="i-f6a09bea9e0a2cde">90-talet. Den ena propositionen kom 1992 och tillät försöksverksamhet mellan försäkringskassan och landstingen. Den andra kom 1994 och tillät försöksverksamhet med finansiell samordning mellan de två nämnda organen och socialtjänsten.</textBlock>
    <textBlock id="i-5526c038bba86cd8">Fru talman! Detta är en av de mest vanskötta frågorna i modern svensk vårdhistoria. Det vill inte säga lite med tanke på hur vårdpolitiken har hanterats av den socialdemokratiska regeringen de senaste sju och ett halvt åren.</textBlock>
    <textBlock id="i-7e46cf5a920fb9e5">De försöksverksamheter som sattes i gång - framför allt kanske den om den finansiella samordningen</textBlock>
    <textBlock id="i-c6f98aa54ee3c19f">- utvärderades noggrant av rikets två mest självklara myndigheter på området, dvs. Riksförsäkringsverket och Socialstyrelsen. Det skedde våren 1997 och gav ett gott resultat.</textBlock>
    <textBlock id="i-7b89ab6b48bb0eea">Den som var ansvarig i den socialdemokratiska regeringen - Ingela Thalén var inte ansvarig då -</textBlock>
    <textBlock id="i-44afdb2ed7df6626">vägrade att fullfölja detta, lade försöket i byrålådan och försökte sig på någonting helt annat, som inte handlade om ekonomisk samordning. Sedan dess har det i praktiken legat i byrålådan, fram till dess att det i december 2000 blev ett riksdagsbeslut om att det under hösten 2001 skulle komma ett förslag.</textBlock>
    <textBlock id="i-21b64d7296d42798">Förslaget skulle vara resultatet av en uppgörelse mellan å ena sidan Socialdemokraterna och å andra sidan Folkpartiet, Centerpartiet och Miljöpartiet, och det skulle innebära att man arbetade vidare med den finansiella samordningen och då i hela landet. Men det förslag som kom från regeringens sida handlade om ungefär en tjugondel av den nivå som det hade varit fråga om förut. Inte bara Folkpartiet utan även</textBlock>
    <textBlock id="i-eca718fb3038961a">Centerpartiet och Miljöpartiet gjorde den samstämmiga bedömningen att regeringen inte hade uppfyllt den överenskommelse som hade gjorts.</textBlock>
    <textBlock id="i-540cc978cc3d09c1">I december i fjol beslöt bl.a. Ingela Thaléns partivänner i kammaren att det skulle komma ett förslag nu under våren, och i dag får vi beskedet att det inte kommer något förslag under våren.</textBlock>
    <textBlock id="i-7684212fee65f359">Jag skulle än en gång vilja få höra för det första vad det är som gör att regeringen inte tänker fullfölja riksdagens tillkännagivande. För det andra vill jag gärna ha svar på de två andra frågor som jag har ställt men inte fått svar på.</textBlock>
  </contentBlock>
  <contentBlock page="0" id="i-ada6c4496d91c106">
    <textBlock id="i-fb70db9307bff00e">Anf.  19  Statsrådet INGELA THALÉN (s):</textBlock>
    <textBlock id="i-bbed7701a7066cad">Fru talman! Bo Könberg beskriver historien, och delar av den är vi överens om. Det har varit krångligheter och strul, och det har funnits oenighet. Man har dels i något fall hoppat av försöksverksamheter, dels i något fall förlängt dem. Vi är också överens om att mycket av det som har kommit fram i försöksverksamheterna och som finns i rapporterna är väldigt bra, även om jag anser att Bo Könberg övervärderar en del av siffrorna. Men det behöver vi inte diskutera så mycket i dag, därför att därefter har det också skett en hel del på arbetsmarknaden som ställer nya krav.</textBlock>
    <textBlock id="i-c1041a4cf167182b">Bara en liten, liten poäng: Bo Könberg återkommer ständigt till att det var han som lade fram propositionen. Det är sant. Socialdemokraterna förlorade valet 1991. Min blygsamhet förbjuder mig att lyfta fram vem det var som tog initiativet till det arbete som förberedde denna proposition. Därmed kanske vi inte behöver återkomma till den delen av historien.</textBlock>
    <textBlock id="i-686d9f8003a51bc9">Så går jag över till dagsläget. Det är riktigt att vi gjorde en överenskommelse om samverkan mellan socialtjänst, sjukvård och försäkringskassa. Jag anser att Socialdemokraterna fullföljde den. Tiden var väldigt knapp för att komma tillbaka med någonting som var lite mer omfattande. Enligt Socialdemokraternas uppfattning - och även Folkpartiets och Centerns uppfattning, som jag uppfattade det - skulle vi starta det första året med en något blygsammare ekonomisk utveckling. Under tiden skulle försöken utvärderas, och rapporter skulle slutföras. Ur dem skulle man dra de generella slutsatser som kunde ligga till grund för en allmän ramlag över landet.</textBlock>
    <textBlock id="i-6b8b6ef00e6c7af8">Det här accepterade inte Folkpartiet och Centern, precis som Bo Könberg säger, och därmed föll det i riksdagen. Riksdagens majoritet bestämde sig för att dra en slutsats ur de utredningar och rapporter som gjorts under senare tid. Det var att en absolut dominerande del av det som är problemet för människor med långtidssjukskrivningar bakom sig är steget från situationen där man redan har fått vård och behandling men inte kommer in på en arbetsplats eller inte kan gå tillbaka till sin gamla arbetsplats. Vi behöver alltså mer av arbetsmarknadspolitik, dvs. mer av den arbetslivsinriktade rehabiliteringen.</textBlock>
    <textBlock id="i-c2e8122c2af65eba">Det här låg bakom riksdagsmajoritetens beslut.</textBlock>
    <textBlock id="i-4d4f001211190dc0">Jag delar den uppfattningen. Den slutsats jag drar när jag träffar individer, grupper, företag och organisationer och när jag går igenom den långa raden av rapporter om arbetsplatsförändringar, är att det är helt uppenbart att det är detta som måste till.</textBlock>
    <textBlock id="i-0f0bfc5b18aa7434">Därför pågår nu ett mycket omfattande arbete inom Regeringskansliet. Jag har t.o.m. rekryterat särskild personal - den mest kompetenta på det här området som finns i hela landet - för att just föra in det nya området i diskussionen. Förutsättningarna bör därmed vara mycket goda för att vi under detta år ska kunna ta ställning till att från den 1 januari öppna för lokala försök.</textBlock>
    <textBlock id="i-4bec5b6428fcedb1">Det är min uppfattning, även om det irriterar Bo</textBlock>
    <textBlock id="i-b5c06105a6254fb8">Könberg att det inte är sjukvården som är i fokus längre utan mera den arbetslivsinriktade rehabiliteringen, att det är där som de stora problemen ligger för de många långtidssjukskrivna. Det är också där som vi, alltså genom samråd och samverkan mellan aktörerna, bör gå in med insatser.</textBlock>
    <textBlock id="i-649ef5e8845ef9b2">Avslutningsvis ska jag säga, fru talman, att under de här åren har det också skett en förskjutning när det gäller statsbidragen mellan stat, kommun och landsting. Man har alltså ökat ramen för landstingen med sammantaget 13 miljarder kronor just för att klara av köer till vård och behandling.</textBlock>
  </contentBlock>
  <contentBlock page="0" id="i-ebcec9e07541d513">
    <textBlock id="i-56e66d98c32896eb">Anf.  20  BO KÖNBERG (fp):</textBlock>
    <textBlock id="i-fed25898472ee193">Fru talman! Jag begärde egentligen bara två saker i min avslutning. Det ena var att få utrett hur det kan komma sig att regeringen inte tänker fullfölja riksdagens beställning från december i fjol, dvs. att det ska komma ett förslag under våren. Det andra var att jag skulle få svar på mina två frågor, på fråga 2 om den ekonomiska omfattningen och på fråga 3 om hur mycket det kan ha kostat att den socialdemokratiska regeringen har haft dessa förslag i sin byrålåda i fem år i stället för att göra någonting av dem. Såvitt jag förstod av statsrådets anförande fick jag inte svar på någon av dessa frågor.</textBlock>
    <textBlock id="i-fc5e36c953180b22">Jag betraktar då för resten av debatten den frågan som avklarad. Regeringen tänker strunta i riksdagsbeställningen, som var gjord av dess egna partivänner i december i fjol. Det kommer inget förslag under våren. Även om Ingela Thalén så sent som för några dagar sedan i Malmö, om man får tro departementets pressmeddelande, sade att det kommer förslag i vår har vi nu i kammaren fått besked om att regeringen inte avser att fullfölja den beställningen. Det är väl det som får gälla. Det är mycket illa, och det finns anledning att återkomma till detta i annat sammanhang.</textBlock>
    <textBlock id="i-c3e2fa20ebf426ff">Min andra fråga handlade om den ekonomiska omfattningen. Jag nämnde förut att resultatet av den uppgörelse som bl.a. Folkpartiet gjort med regeringen hade lett fram till ungefär en tjugondel av det som försöken handlade om. Nu säger statsrådet att det skulle starta lite långsammare. Det får man väl säga om man föreslår en tjugondel i stället för det som det är fråga om.</textBlock>
    <textBlock id="i-01b873fb4f72895d">Den konkreta frågan är denna. Om man har samma omfattning som i de lyckosamma försöken skulle försäkringskassorna i landet tillåtas - jag understryker tillåtas - göra upp med andra aktörer inom en ram på i dagsläget mellan 4 och 5 miljarder kronor. Min andra fråga handlade just om huruvida det förslag som nu är försenat, återigen, kommer att innehålla någonting som liknar den omfattningen, eller om</textBlock>
    <textBlock id="i-58042515bf83c8db">Socialdemokraterna återigen kommer att ge sken av att man vill göra någonting, som man gjorde i uppgörelsen med oss, Centerpartiet och Miljöpartiet, och sedan komma fram med någon tjugondel eller någon femtondel eller vad det kan vara fråga om. Kommer det förslag som nu utarbetas, tydligen med all tänkbar expertis, att leda fram till en omfattning som liknar den som fanns i de Finsamförsök som har utvärderats och fått goda resultat?</textBlock>
    <textBlock id="i-a4ff6da943cd1ffc">Min tredje fråga var möjligen något mer polemisk men innehöll en mycket allvarlig sak, nämligen om statsrådet eller regeringen har någon aning om vilka kostnader som har uppstått på grund av att man nu har legat på den här frågan i fem år efter att utvärderingen kom fram.</textBlock>
    <textBlock id="i-2bc375cc32726062">Jag gör nu ett försök - jag har väl bara något försök kvar i denna debatt - att få statsrådet att svara.</textBlock>
    <textBlock id="i-98d82e172c27c119">Jag hoppas att det blir större utrymme för svar än det var i det skriftliga svaret och i det anförande som statsrådet har hållit i den delen.</textBlock>
    <textBlock id="i-ab2a4a886b922e95">Jag har några kommentarer till ett par andra delar av det hela. Statsrådet säger att det har varit en hel del krångligheter och strul. Det är väl det snällaste man kan säga om den socialdemokratiska hanteringen av den här frågan. Jag noterar ändå att vi är överens om att den inte har skötts speciellt väl.</textBlock>
    <textBlock id="i-49e7ad4345ad8f11">Vi kan diskutera om Socialstyrelsens och Riksförsäkringsverkets utvärderingar är för optimistiska eller för bra. Så kan det förstås vara här i världen. Jag har inte sett så många inlägg som pekar på det. Regeringen och Socialdemokraterna har ändå haft ungefär 60</textBlock>
    <textBlock id="i-4987df7d9979bf2e">månader på sig att plocka fram detta.</textBlock>
    <textBlock id="i-2093dd0e6fcf634b">Till sist vet jag mycket väl, som Ingela Thalén nämnde, att det fanns arbete gjort innan vi kom till</textBlock>
    <textBlock id="i-3f1bcdc2f4d63e22">Socialdepartementet för att få det här till stånd. Det var mycket bra. Det kom den gången efter fem sex års tjatande från Folkpartiets sida här i riksdagen. Jag vitsordar gärna att det fanns arbete gjort. Det gör det ännu mera obegripligt att socialdemokratin har försenat det här i sju åtta år därefter.</textBlock>
  </contentBlock>
  <contentBlock page="0" id="i-30582eb29c6bc638">
    <textBlock id="i-50d6fb62ee37e22f">Anf.  21  Statsrådet INGELA THALÉN (s):</textBlock>
    <textBlock id="i-009cfef742299899">Fru talman! Nu för vi, helt riktigt, en debatt med en mycket bestämd utgångspunkt, och egentligen med en ganska smal inriktning, därför att interpellationen begränsar sig till det. Bo Könberg beskriver det som om detta vore det enda saliggörande verktyget som skulle åstadkomma en radikal förändring när det gäller arbetslivets villkor, som är så oerhört viktiga för dem som blir skadade eller sjuka på sitt arbete.</textBlock>
    <textBlock id="i-deeeee770f342e26">Så är det ju inte.</textBlock>
    <textBlock id="i-0d358be50211bfc1">Regeringens elvapunktsprogram innehåller just precis det breda anslag som krävs för att åstadkomma en verkligt stor förändring. Det handlar om förebyggande insatser. I dagsläget handlar det om insatser för dem som är berörda nu. Det handlar om de stora folkhälsofrågorna. Jag går inte vidare in på detta nu.</textBlock>
    <textBlock id="i-880a799ca2eb7f9d">Det är en annan typ av debatt. Jag säger detta därför att det här handlar om att möjliggöra samverkan mellan olika aktörer för att nå de individer som behöver insatser från mer än ett av de övriga områdena.</textBlock>
    <textBlock id="i-01abb66d82f6e592">De behöver mer än insatser från Arbetsmarknadsverket eftersom det inte räcker. De behöver andra insatser än enbart dem från socialförsäkringsadministrationen eller kommunens stöd i form av t.ex. socialbidrag. De behöver kanske dessutom utbildning. Vi vill skapa ett utrymme för just denna samverkan.</textBlock>
    <textBlock id="i-b992cf2cb723513b">När det då går över från en försöksverksamhet till en generell ramlag - låt oss kalla det så - innebär det att man översätter geografiskt och annat begränsat arbete till någonting som ska vara möjligt för alla individer och alla handläggare över hela landet. Då bör man också ta särskild hänsyn till sekretessfrågor och andra rättssäkerhetsfrågor för att de ska stötas emot det som är de stora systemens väldigt viktiga uppdrag, nämligen att sörja för människor inom sitt politikområde.</textBlock>
    <textBlock id="i-6c6d4fec669bc970">Bo Könbergs inriktning är att det är socialförsäkringen som ska stå för de ekonomiska kostnaderna här. Min inriktning är att socialförsäkringen ska ansvara för sin del av dessa. I viss omfattning ska man kunna översätta passiva bidrag till aktiva insatser.</textBlock>
    <textBlock id="i-34a9da9e5beeffc1">Men det får inte innebära att socialförsäkringens huvuduppgift, nämligen att vara en ekonomisk trygghet för dem som drabbas av sjukdom och arbetsskada, åsidosätts. Sedan kan vi översätta detta för de olika politikområdena i övrigt.</textBlock>
    <textBlock id="i-5b09fa139d56d4f1">Vi är överens om att man ska samverka. Jag menar att denna samverkan också ska innebära ett ekonomiskt ansvar för de respektive aktörerna. Det är för ringa in detta ansvarstagande som det krävs ett väldigt noggrant förberedande arbete. Det arbetet var och är inte förberett i något av de här försöken. Jag tycker att försöken är bra. Slutsatserna är lite olika.</textBlock>
    <textBlock id="i-8b45768bdc21cd88">Resultaten av dem är väldigt olika därför att ansatserna i försöken har varit skilda. Det har ju också varit avsikten med de olika försöken. Vi återkommer med en diskussion under våren.</textBlock>
    <textBlock id="i-dc7503186767d22e">När jag säger förslag i det här sammanhanget avser jag att vi under hösten ska återkomma till riksdagen med ett förslag som riksdagen kan behandla. Men i vanlig ordning måste naturligtvis förslag som regeringen lägger fram ha varit föremål för remissbehandling och analys, och det vet jag att riksdagen också kräver. Det brukar riksdagen gärna vilja ha innan man tar ställning till ett regeringsförslag. När jag säger förslag till riksdagen är det alltså förslag som man ska kunna ta ställning till här i riksdagen.</textBlock>
    <textBlock id="i-500af54ab53bc664">Men det är klart att vi under våren måste presentera den avsikt vi har när det gäller inriktningen på ett sådant förslag.</textBlock>
  </contentBlock>
  <contentBlock page="0" id="i-fcd614087e9b931a">
    <textBlock id="i-6f33390e2dc85775">Anf.  22  BO KÖNBERG (fp):</textBlock>
    <textBlock id="i-cab68a5b80f7ce69">Fru talman! Det är enkelt att läsa innantill, åtminstone om man har framför sig det som var riksdagen beställning från slutet av förra året. Det stod ju Ingela</textBlock>
    <textBlock id="i-f9cb58658e698eb0">Thaléns partivänner bakom i hög grad. Utskottet föreslår vidare att riksdagen som sin mening ska ge regeringen till känna att regeringen under våren 2002</textBlock>
    <textBlock id="i-e63c480b172d7d69">bör återkomma med ett förslag. När riksdagen skriver så vet både Ingela Thalén och jag att man menar att man kommer till riksdagen med en proposition. Det är inte att man håller tal i Malmö, Göteborg eller någon annanstans. Det handlar om att riksdagen beställer konkreta förslag.</textBlock>
    <textBlock id="i-47524d6159a33098">Det här är, för att upprepa mig, en av de mest skandalartade behandlingarna av en stor och viktig fråga som jag påminna mig under 90-talet. Det är jag inte van vid från Ingela Thaléns sida. Hon är förvisso inte ensam om denna skandal. Hon delar den med ett stort antal socialdemokratiska regeringskolleger under 90-talet.</textBlock>
    <textBlock id="i-1667d1f033049a5f">Ingela Thalén får gärna säga att jag tar upp en smal inriktning, men hon har förstås väldigt fel när hon påstår att jag hävdar att detta är det enda saliggörande. Det finns mycket få områden i det mänskliga livet där jag påstår att det finns någonting som är det enda saliggörande, och så är det förvisso inte på det här området. Överenskommelsen handlade om att vi skulle få till stånd den här möjligheten, den här tillåtelsen, för försäkringskassorna att, om de bedömde det som en klok användning av pengarna, ta bort det förbud som Ingela Thalén och regeringen upprätthåller för försäkringskassorna att göra upp med landstingen. Det är precis detta det handlar om.</textBlock>
    <textBlock id="i-b5b65bdcb355ea56">Fru talman! Nu gör jag ett allra sista försök. Inräknat själva den skriftliga frågan är det väl fjärde gången som jag försöker få besked från Ingela Thalén på den här punkten. Kommer det nu återigen försenade förslaget att innehålla en tillåtelse för försäkringskassorna i landet att, om de anser det rimligt, disponera medel upp till samma nivå som i Finsamförsöken, dvs. någonstans mellan 4 och 5 miljarder kronor, eller inte? Ska det var så omöjligt att få svar på detta?</textBlock>
  </contentBlock>
  <contentBlock page="0" id="i-5a399798ce86804a">
    <textBlock id="i-b153c224a469a7d3">Anf.  23  Statsrådet INGELA THALÉN (s):</textBlock>
    <textBlock id="i-b9c0ae98b26d7905">Fru talman! Regeringen kommer inte att komma tillbaka till riksdagen med ett förslag som innebär enbart en samverkan mellan försäkringskassan och hälso- och sjukvården. Vi kommer att komma tillbaka till riksdagen med ett förslag som innefattar det som riksdagen har ringat in, nämligen en samverkan mellan kommunens socialtjänst, arbetsmarknadsområdet, hälso- och sjukvården och försäkringskassan. Det är just denna samverkan mellan flera aktörer som är utgångspunkten. Det handlar om att möjliggöra för alla dessa aktörer att samverka med varandra, inklusive försäkringskassan. Huruvida det ska innebära någon procentsats inom socialförsäkringen eller inte har jag inte tagit ställning till. Det väsentligaste för min del är att denna samverkan innebär att man ska nå resultat när det gäller den enskilda individens behov. De behoven varierar oerhört mycket. Mot bakgrund av de slutsatser och analyser som är gjorda under det senaste året kan vi konstatera att det handlar mer om arbetslivsinriktad rehabilitering än om ren medicinsk vård och behandling. Båda är viktiga, men tyngdpunkten har förskjutits beroende på att man har varit duktigare på vård och behandling under senare år. Man har gjort en hel del på det området tack vare de resurser som har förts över till hälso- och sjukvården.</textBlock>
    <textBlock id="i-b85199fcc0201273">Nu behöver man avsevärda insatser till området arbetslivsinriktad rehabilitering. Det är också min bedömning att man kanske behöver vidga området arbetslivsinriktad rehabilitering på ett sådant sätt att man där inkluderar frågor som rör t.ex. alkoholbehandling och andra områden som påverkar förmågan och möjligheten att komma tillbaka till ett arbete.</textBlock>
  </contentBlock>
  <contentBlock page="0" id="i-1d29f017fd1e95ff">
    <textBlock id="i-6a659d1b0823f1e4">Överläggningen var härmed avslutad.</textBlock>
  </contentBlock>
  <contentBlock page="0" id="i-168e45776748790b">
    <textBlock id="i-fa4b60714b51e773">6 §  Svar på interpellation 2001/02:228 om rekrytering av arbetskraft från u-länder</textBlock>
  </contentBlock>
  <contentBlock page="0" id="i-ef22877e9b673362">
    <textBlock id="i-8519a97b930793c7">Anf.  24  Statsrådet JAN O KARLSSON (s):</textBlock>
    <textBlock id="i-96e2b3ca409ff6f4">Fru talman! Sten Andersson har frågat om det är solidariskt att locka välutbildad arbetskraft till Sverige och övriga EU från fattiga länder och vill veta vilka åtgärder jag är beredd att vidta i syfte att sådan rekrytering inte ska skapa problem för dessa länders utveckling.</textBlock>
    <textBlock id="i-8d56aada67f525cd">I mitten av februari blev det klart att Sten Andersson, som fått sin riksdagsplats som moderat, accepterat att stå på första plats på alla Sverigedemokraternas riksdagslistor i valet 2002.</textBlock>
    <textBlock id="i-483baa935056ff7c">Sverigedemokraterna vill ha en starkt reglerad invandringspolitik. På partiets egen Internethemsida står det att Sverigedemokraterna vill "återskapa Sverige som en svensk nation, såväl etniskt som kulturellt, där svenskarnas intressen sätts i främsta rummet". Assimilering när det gäller invandrare är acceptabelt medan integrering däremot påstås vara "en våldshandling på det svenska folket". Därför vill partiet lägga ner den statliga integrationspolitiken.</textBlock>
    <textBlock id="i-be170e968f5daa9a">Därför vill Sverigedemokraterna införa ett återflyttningsprogram för icke assimilerade invandrare.</textBlock>
    <textBlock id="i-be0ac616c8af994f">Vi bör alla vara mycket vaksamma mot Sverigedemokraternas och andra extremnationalistiska partiers främlingsfientlighet. Detta gäller även deras inställning till biståndspolitiken. Sverigedemokraterna ställer biståndet direkt mot andra behov i Sverige och villkorar det mot ett stopp för den utomeuropeiska invandringen. Mot den här bakgrunden går det inte riktigt att ta Sten Anderssons påstådda solidaritet med utvecklingsländerna på allvar.</textBlock>
    <textBlock id="i-dedf12f01b731469">Jag ska givetvis ändå redogöra för regeringens syn på de frågor som ställs. För närvarande är arbetskraftsinvandringen till Sverige begränsad. Behoven av en framtida arbetskraftsinvandring mot bakgrund av den demografiska förändringen har uppmärksammats både i Sverige och inom EU-samarbetet. Kommissionen har redan lagt fram ett förslag till direktiv om villkor för tredjelandsmedborgares inresa och vistelse i syfte att utöva verksamhet som anställd eller egenföretagare.</textBlock>
    <textBlock id="i-d9151774dde0cb28">När vi nu börjar se över det svenska regelverket är det dock inte i första hand arbetskraftsinvandring från utvecklingsländer vi tittar på. Det finns många möjligheter på närmare håll.</textBlock>
    <textBlock id="i-5cfa7d46bceaa99e">För det första är det viktigt att öka arbetskraftens rörlighet inom EU/EES-området. Stockholmstoppmötet om sysselsättning i mars 2001 beställde en särskild expertstudie angående detta, och den offentliggjordes i december förra året. En särskild handlingsplan för ökad mobilitet har upprättats.</textBlock>
    <textBlock id="i-f479fba38028b36e">För det andra bör den fria rörligheten inom EU</textBlock>
    <textBlock id="i-48d1b1445e5dfb8b">gälla fullt ut även för tredjelandsmedborgare som stadigvarande bor i någon av EU:s medlemsstater. Ett direktiv med den innebörden förhandlas nu inom EU.</textBlock>
    <textBlock id="i-4386e2722ded1578">För det tredje finns det en viktig arbetskraftspotential i kandidatländerna. I början av februari i år fick jag regeringens uppdrag att tillkalla en särskild utredare som kommer att föreslå hur arbetstagare från</textBlock>
    <textBlock id="i-fefad9d46c1f0d39">EU:s nya medlemsstater från anslutningsdagen ska få tillgång till den svenska arbetsmarknaden på samma villkor som medborgare i nuvarande EU- och EES-</textBlock>
    <textBlock id="i-50b391d321ec53c8">länder. I utredarens uppdrag ingår även att överväga åtgärder för att undvika negativa effekter i form av förlust av humankapital i de nya medlemsstaterna.</textBlock>
    <textBlock id="i-08c24518dcc2f1a6">Farhågorna om förlust av humankapital eller s.k.</textBlock>
    <textBlock id="i-222ad0fed28a533e">brain-drain lyfts ibland fram som ett argument mot arbetskraftsinvandring. Självklart ska invandring till vårt land inte hämma utvecklingen i utvandringslandet. Samtidigt tror jag att dessa farhågor är överdrivna. Migration behöver inte vara ett nollsummespel där ett land vinner på ett annat lands bekostnad. Jag anser att det i grunden är något positivt och ömsesidigt berikande med människor som rör sig över gränser. Migranter upprätthåller ofta kontakten med sina hemländer; de tar med sig erfarenheter, pengar och kunskap såväl under den tid de lever i det nya landet som när de återvänder.</textBlock>
    <textBlock id="i-397434f61b17a0fc">Möjligheter för utbildade människor i utvecklingsländerna att få arbeta i andra länder fungerar också ofta som en sporre för dessa länder att satsa på utbildningsväsendet. Detta leder till investeringar som kommer många fler till del än de relativt få som söker sig utomlands.</textBlock>
    <textBlock id="i-59981417a38281e9">Om man verkligen vill hjälpa utvecklingsländerna är det min fasta övertygelse att det ska ske genom ett livligt och avdramatiserat utbyte av expertis, handel och investeringar. Som exempel kan nämnas att många indiska dataingenjörer på senare tid har återvänt från Silicon Valley i USA och gjort stora investeringar i sitt hemland. Detta skapar nya arbetstillfällen och ekonomisk tillväxt. På det här sättet understöder således migration utveckling, i stället för att utgöra ett hinder mot den.</textBlock>
  </contentBlock>
  <contentBlock page="0" id="i-01e055bb53cd8377">
    <textBlock id="i-fb751933b94edcdf">Anf.  25  STEN ANDERSSON (-):</textBlock>
    <textBlock id="i-36f337eef755704c">Fru talman! För att skämta lite - det kan man väl ibland tillåta sig att göra även från riksdagens talarstol - vill jag efter detta inlägg säga att jag inte tror att man kan ha tur två gånger samma vecka. Jag ska inte lämna in veckans V 75-kupong, för den kan inte ge vinst den här veckan. Det räcker med det svar som jag har fått i dag, där Sverigedemokraterna fem gånger nämns vid namn i Sveriges riksdag.</textBlock>
    <textBlock id="i-510cbd4d81e503ea">Fru talman! Om jag skulle betala en PR-byrå för ett sådant resultat skulle jag bli ruinerad. Jag tackar så mycket för reklamen.</textBlock>
    <textBlock id="i-9029b821c630a6c1">Fru talman! Vad sedan avser avhopp från partier vill jag framhålla att mitt avhopp inte är det första i historien. Det är inte många år sedan en kommunist lämnade sitt parti. Utan jämförelse i övrigt kan nämnas att vederbörande sedan blev minister i en socialdemokratisk regering.</textBlock>
    <textBlock id="i-f7af842a27d6aa51">Nu till sakfrågan, som gäller Sverige och EU i övrigt. Man vill i dag av demografiska skäl att industrin ska importera arbetskraft från u-länder. Vi har numera inom EU kortare arbetstider och lägre pensionsålder, och det måste kompenseras med arbetskraft som i dag tydligen inte finns tillgänglig.</textBlock>
    <textBlock id="i-9fa84c76c0605fd9">Är det bra? Jag vet inte, fru talman, och jag har inget bra svar. Däremot vet vi inte vilka som ska hjälpa dem som blir kvar i u-länderna och som inte är attraktiva nog att bli lockade till EU. Statsrådets kollega Mona Sahlin har ofta torgfört att Sverige har världens bäst utbildade taxichaufförer. Varför använder man inte den resursen i stället för att fortsätta att låta dem köra taxi? Många invandrare och även etniska svenskar saknar i dag jobb i Sverige. Varför inte använda dem?</textBlock>
    <textBlock id="i-2fa57760291c3406">Fru talman! Jag tackar alltså statsrådet Jan O</textBlock>
    <textBlock id="i-c1f19c50f86a6f74">Karlsson för reklamen. Min fråga till honom är: Varför inte utbilda de i dag tyvärr alltför många redan arbetslösa i Sverige i stället för att "braindraina" uländer på kompetenta människor?</textBlock>
  </contentBlock>
  <contentBlock page="0" id="i-6b99f7214d8c3faa">
    <textBlock id="i-feb8f54b9d3cc515">Anf.  26  ANA MARIA NARTI (fp):</textBlock>
    <textBlock id="i-d627b039d3d1608b">Fru talman! Jag skulle vilja bidra med en direkt erfarenhet av brain-drain. Jag är själv ett exempel på brain-drain. Efter den rumänska diktaturens fall har jag sett hur rumäner från den flyktingskara som är spridd över hela världen har hjälpt och hjälper landet.</textBlock>
    <textBlock id="i-9fe3b092cdcf20c3">Den berömda filmen om barnen på de fängelseliknande institutionerna i Rumänien gjordes av en kusin till mig som är arkitekt i Boston. Utan den filmen skulle hjälpen till de här barnen inte ha kommit i gång så fort som skedde. Jag menar att människor som kommer ut och arbetar och bosätter sig i västvärlden kan bli en enorm resurs i sina egna länder.</textBlock>
    <textBlock id="i-e4252e1ca44e32ef">Samtidigt måste jag också säga att jag för en gångs skull kan hålla med Sten Andersson. Låt oss mycket bättre använda den arbetskraft som finns inom landet och som har utestängts från arbetslivet av en alldeles för krånglig och komplicerad mottagning!</textBlock>
    <textBlock id="i-1c7f5acec5bb3e53">Detta började på 80-talet, alltså inte under den ekonomiska krisen, och har fortsatt med olika regler och bestämmelser i arbetslivet.</textBlock>
    <textBlock id="i-743d301dc3147c2a">Glöm inte slagordet "sist in-först ut", som väldigt många tycker väldigt mycket om! Det leder till att alla nytillkomna i arbetslivet har en mycket svag position. De åker lätt ut, och det får vi inte glömma.</textBlock>
    <textBlock id="i-df038c1c0cf4e42c">Men brain-drain är som sagt i sig en vinst för alla länder. En sådan dränering betyder inte alls exploatering eller förstörelse av arbetskraften i de fattiga länderna.</textBlock>
  </contentBlock>
  <contentBlock page="0" id="i-ed933ce8ef18ccec">
    <textBlock id="i-992aa96f20379a2b">Anf.  27  Statsrådet JAN O KARLSSON (s):</textBlock>
    <textBlock id="i-e8f0085063da6452">Fru talman! Utan att för ett ögonblick förfalla till sidvördnad mot en folkvald noterar jag att Sten Andersson blir så upphetsad av omnämnandet av sitt nya partis namn att han förbigår mitt svar, där jag mycket omsorgsfullt redogör för alla de insatser och initiativ som den nuvarande regeringen väldigt ofta i bred enighet med Sveriges riksdag förbereder för att mobilisera befolkningen inför de utmaningar som befolkningsutvecklingen ställer mot slutet av det årtionde som vi nu befinner oss i.</textBlock>
    <textBlock id="i-865a720207404423">Jag är själv i två meningar ett exempel på detta.</textBlock>
    <textBlock id="i-014d961207f3e29a">Jag har fortfarande lyckats hålla mig aktiv på den svenska arbetsmarknaden trots hög ålder. Dessutom är det väldigt många som går i pension snabbt, medan det kommer ganska få efter dem. Vi har här några stora mobiliseringsuppgifter. Jag har redan talat om att människor inte orkar fram till mållinjen. En annan inte mindre viktig uppgift gäller det enorma sjuktalet, som jag som socialdemokrat ser som ett oerhört fascinerande område för en reformpolitik under det framförliggande årtiondet.</textBlock>
    <textBlock id="i-4008736450f1d65a">Det gäller att hitta de svagheter i vårt samhälle som gör att vi, trots ökande medellivslängd - vi mår alltså i grunden bättre än någonsin - inte orkar delta fullt ut i samhällslivet, utan sjukskriver oss. Där har vi två jätteuppgifter.</textBlock>
    <textBlock id="i-0dcaf26c925da997">Men sedan ska jag be att få dra en fullständigt knivskarp linje. Jag är en gammal man och har gått i en skola. Jag har sett främlingsfientligheten komma och gå, både här i kammaren och utanför. Jag arbetade en gång hos Olof Palme, vars mamma var tyskbaltiska från Lettland och vars släkt har vandrat runt detta hav, som en gång inte alls var fredens hav, utan terrorbalansens. Jag hörde till dem som drömde om den rörlighet som skulle uppstå.</textBlock>
    <textBlock id="i-d5fa26790441292c">När jag arbetade i Luxemburg höll jag ett föredrag om August Strindberg som europé, där jag konstaterade att han, i ett yrkesverksamt liv som omfattade hälften av hans vuxenliv, aldrig vistades utomlands och aldrig ägde ett pass. Han var europé.</textBlock>
    <textBlock id="i-cefb9fc8661096a1">Jag är fullständigt överens med Ana Maria Narti om de oerhörda uppgifter vi har för att göra Sverige till ett mycket bättre integrationsland än det är. Där återstår nästan allt att göra. Jag som har bott utomlands i sju år har studerat lite. Jag är också lite grann en brain drain-person - jag har ju berövat Luxemburg en betydande kraft. Men för mig är det fullständigt otänkbart att inlåta mig på en politik som bygger på en misstro mot främlingskapet för dess egen skull, det som skulle ha inneburit att Karl Oskar och Kristina skulle hålla sig kvar på Korpamoen. Då skulle</textBlock>
    <textBlock id="i-70222d84428c302a">Förenta staterna inte finnas. Då skulle Kanada inte existera.</textBlock>
    <textBlock id="i-9015def9fb818667">För mig, Ana Maria Narti, går där en fullständigt knivskarp gräns, och så länge jag andas och lever kommer jag att slåss för ett öppet samhälle där människor förverkligar sina drömmar och där vi kan mötas i ett samtal över gränserna, från Louis De Geer och framåt.</textBlock>
    <textBlock id="i-71d100049c08bac4">Däremot är det ingen tvekan om att jag också, tillsammans med mina kamrater i regeringen och i det parti som jag tillhör, kommer att arbeta hårt för att människor som nu finns i vårt land ska kunna göra bruk av sina bästa stämningars längtan och arbeta fullt ut. Jag ser däri i grunden ingen motsättning.</textBlock>
    <textBlock id="i-cb23139809aab74c">Jag är lycklig över den debatt vi hade här härom dagen, som visar att det finns en bred demokratisk front mot främlingsfientligheten i svensk politik.</textBlock>
  </contentBlock>
  <contentBlock page="0" id="i-417e353e2959d091">
    <textBlock id="i-3c87ce8ce2ed7ed1">Anf.  28  STEN ANDERSSON (-):</textBlock>
    <textBlock id="i-996fa6cf0906987e">Fru talman! Jag är glad om kompetensen sänktes i</textBlock>
    <textBlock id="i-b49ced5266f33190">Luxemburg om den ökade i Sverige i och med Jan O</textBlock>
    <textBlock id="i-deadb1760fe28c9a">Karlssons inträde i Sveriges regering.</textBlock>
    <textBlock id="i-f316756d82a5ecdb">Främlingsfientlighet och rasism måste vara de absolut mest devalverade orden, värdemässigt sett, i det svenska språket. Jag läser debatten i alla andra länder i EU - jag kan inte alla länders språk, men jag får hjälp med översättningen - och där diskuterar man öppet de här frågorna. I Sverige är de tabubelagda.</textBlock>
    <textBlock id="i-638ccbf973fe677e">Jag skulle kunna referera till tabu i andra sammanhang, men det tänker jag på grund av min enkla uppfostran inte göra.</textBlock>
    <textBlock id="i-5427e529797ce468">Varför är det på det viset? Om det nu är så att jag tycker att vi ska ha en asylpolitik och en invandringspolitik som liknar övriga EU:s - det tycker jag, och jag står för det - i Sveriges riksdag, så blir jag beskylld för att vara främlingsfientlig och ibland t.o.m.</textBlock>
    <textBlock id="i-6aea8efe809e7166">ännu värre. Men i alla andra länder i EU hade icke någon politiker eller någon tidning höjt ett endaste ögonbryn. Är det så, statsrådet Karlsson, att svenska politiker, i alla fall majoriteten av dem, har fått gåvor som inte förunnats kolleger i andra länder?</textBlock>
    <textBlock id="i-f4977f15f5dba770">Sedan må jag, fru talman, tala om en sak, om man nu ska göra en deklaration, som statsrådet gjorde här.</textBlock>
    <textBlock id="i-95d57791c47ab48a">För två år sedan skickade jag en artikel till tidningarna, och den blev delvis citerad i Dagens Nyheter så här: Det är nämligen allmänt bekant att amöban betraktas som den mest korkade varelsen på klotet. Men enligt min uppfattning har den rollen i dag övertagits av övertygade nazister i hård kamp med i praktiken troende kommunister.</textBlock>
    <textBlock id="i-f153b8add1310215">Min syn på brunt och på mörkrött är solklar, men jag anser att jag ska kunna ha precis samma rätt som politiker, parlamentariker och medborgare i alla övriga EU-länder att kritisera en förd politik som dessutom, vilket alla som vill se också ser, i dag faktiskt har havererat.</textBlock>
  </contentBlock>
  <contentBlock page="0" id="i-981da996263d4e86">
    <textBlock id="i-75b8db27100a430a">Anf.  29  ANA MARIA NARTI (fp):</textBlock>
    <textBlock id="i-c74670656c82abb1">Fru talman! Låt oss tacka statsrådet för det mycket bestämda ideologiska ställningstagandet. Alla försök att skapa avstånd, misstro, rädsla och aggressivitet mellan olika folkgrupper bör bemötas på precis detta sätt, och jag är väldigt glad över detta.</textBlock>
    <textBlock id="i-420e1f2a32df4550">Jag måste lägga till att det här partiet, vars namn jag inte vill nämna, har börjat spela ett mycket fult spel under rubriken Vi är inte rasister. Plötsligt kämpar det här partiet för kvinnornas rättigheter och påstår att våld mot kvinnor har kommit till Sverige med mångkulturen. På samma sätt kan man presentera arbetskraften från fattiga länder som ett hot mot invandrare bosatta i Sverige. Så är det inte. Vi lever i en globaliserad värld där det bästa och det mest skapande vi kan göra är att samarbeta mellan alla etniska grupper. Detta bör sägas.</textBlock>
  </contentBlock>
  <contentBlock page="0" id="i-bd307683de7c910e">
    <textBlock id="i-183648c42511feff">Anf.  30  Statsrådet JAN O KARLSSON (s):</textBlock>
    <textBlock id="i-efc138395e800438">Fru talman! Vad beträffar kompetensutjämningen mellan Luxemburg och Sverige vägrar jag delta i detta angrepp på Lars Tobisson, som ju som bekant har efterträtt mig i Luxemburg. Det ska absolut inte sägas att det skulle ha inträffat någon kompetensförändring mellan våra båda länder av detta byte.</textBlock>
    <textBlock id="i-aabbe0c7ba07a7e7">Allvarligt talat: Över hela unionen förs debatten om just de ting som vi talar om i den här diskussionen. Jag har hört den ända sedan jag var ung, den här väldigt egendomliga karikatyren av den europeiska unionen som tillhåll för de mest egenartade tankegångar och idéströmningar. Den civilisation som jag hoppas att vi ska försöka fortsätta förverkliga har vi i hög grad hämtat från dessa länder, från demokratin och alfabetet till fackföreningsrörelsen, och det ska vi fortsätta med. Det pågår en kamp mot främlingsfientligheten över hela Europa. I Frankrike heter två av de ledande politikerna Balladur, från Turkiet, och Sarkozy från Ukraina, detta i ett land som har fört en i många avseenden mycket progressiv integrationspolitik enligt min mening, som Sverige ibland har anledning att lära sig av.</textBlock>
    <textBlock id="i-c79a37e92898f916">Däremot vill jag gärna ge Sten Andersson indirekt rätt i att jag som svensk migrationsminister liksom som svensk biståndsminister är en utomordentligt privilegierad person, för jag arbetar i ett utomordentligt förmånligt opinionsklimat. Jag kan försäkra, fru talman, att under den tid som jag verkar i dessa båda roller kommer jag att göra mitt yttersta för att hålla en samlad demokratisk front mot främlingsfientligheten och att tillvarata den opinion för internationell solidaritet som finns förankrad både i vår biståndspolitik och enligt min mening också i vår migrationspolitik.</textBlock>
    <textBlock id="i-0c9974f26217a0dc">Jag vill till sist bara avrundningsvis understryka att jag tar till mig den kritik mot både integration och migration som uppkommit ibland i den här kammaren, därför att jag tycker att den i grunden kommer från rätt håll, även om jag inte kan dela varje detaljuppfattning i den. Jag kommer att fortsätta att använda mitt ämbete till att på allt sätt befordra den utvecklingen. Sverige kommer att vara en mycket aktiv röst i den europeiska kören i kampen för ett humant, civiliserat och solidariskt samhälle.</textBlock>
  </contentBlock>
  <contentBlock page="0" id="i-838106f5d87cf8c7">
    <textBlock id="i-f05fa6b54b027597">Anf.  31  STEN ANDERSSON (-):</textBlock>
    <textBlock id="i-fa3c15a36418faf5">Fru talman! Huruvida Jan O Karlssons hemkomst har höjt eller sänkt intelligensnivån i Sverige är jag inte man att svara på. Däremot vet jag att nivån har sänkts i Sverige och höjts i Luxemburg tack vare Lars</textBlock>
    <textBlock id="i-dcc09a66fa1dc3e7">Tobisson. Det kan jag garantera.</textBlock>
    <textBlock id="i-d7dc9b6a964b4456">Jag vet inte när statsrådet är född. Han talar om vad han ända sedan sin ungdom hört om Europeiska unionen. Den är väl inte så pass gammal att han kan referera till det.</textBlock>
    <textBlock id="i-b52fa077022c34d6">Det gäller rätten att få lov att uttrycka sina åsikter.</textBlock>
    <textBlock id="i-3eb7b73b5c777676">Jag kan inte stå här i riksdagens talarstol och säga att jag har rätt. Men jag vill ha rätten att framföra mina åsikter utan att behöva bli beskylld för någonting som ingen annan politiker i något annat EU-land hade blivit beskylld för.</textBlock>
    <textBlock id="i-e7692b1814b14cdc">Jan O Karlsson känner mycket väl till den debatt som i dag förs i många EU-länder. Det är en debatt som är fullt legitim. Det handlar om demokrati. Det som medborgarna, dvs. våra arbetsgivare, tycker och tänker ger utslag i valen i form av en eventuell majoritet. Detta kallas, Jan O Karlsson, för demokrati. Det är vad jag vill säga.</textBlock>
    <textBlock id="i-d690bb193a5687c8">Jag har inget svar på frågan om det är bra eller dåligt att importera arbetskraft och dränera andra länder på kompetent folk. Jag sade i mitt första inlägg att vi har världens mest välutbildade taxi drivers i</textBlock>
    <textBlock id="i-5ab15062e30bdb87">Sverige. Då borde man kanske i första hand sätta in resurser så att de i det svenska samhället kan få lov att ge oss den kompetens som de påstås ha.</textBlock>
  </contentBlock>
  <contentBlock page="0" id="i-3c9ea18bfca16784">
    <textBlock id="i-fc364d335245e713">Överläggningen var härmed avslutad.</textBlock>
  </contentBlock>
  <contentBlock page="0" id="i-6f97f08491ce25cb">
    <textBlock id="i-d89ce6631188bd19">7 §  Svar på interpellation 2001/02:269 om Migrationsverkets uppgifter</textBlock>
  </contentBlock>
  <contentBlock page="0" id="i-21746eb2863465de">
    <textBlock id="i-fd64b0c966cf3774">Anf.  32  Statsrådet JAN O KARLSSON (s):</textBlock>
    <textBlock id="i-7a67198a7072ddc9">Fru talman! Yvonne Ruwaida har frågat mig hur regeringen avser att agera för att renodla Migrationsverkets uppgifter. Att verket har ansvar för både asylprövningen och omhändertagandet av asylsökande undergräver enligt Yvonne Ruwaida de asylsökandes rättssäkerhet och deras förtroende för verket.</textBlock>
    <textBlock id="i-89d69c053fafa2ce">Den svenska migrationspolitiken utgår från ett helhetsperspektiv som bl.a. omfattar flykting-, invandrings- och återvändandepolitik. Möjligheten att i praktiken tillämpa ett helhetsperspektiv har successivt stärkts genom att Migrationsverket har givits ansvar för en större del av asylprocessen och för samverkan med andra myndigheter. Rättssäkerhet, humanitet, värdighet och effektivitet eftersträvas i hela kedjan från mottagande av asylsökande till integration i</textBlock>
    <textBlock id="i-4233b457b8de14d3">Sverige eller återvändande. Regeringen beslöt den 1</textBlock>
    <textBlock id="i-ea8b75652068f72e">november 2001 om direktiv till en särskild utredare att utifrån ett helhetsperspektiv göra en översyn av och introduktion för flyktingar. Översynen ska även i relevanta delar omfatta mottagandet av asylsökande i syfte att förstärka denna kedja.</textBlock>
    <textBlock id="i-9e85be6fc0907f5f">Regeringen verkar aktivt för att rättssäkerheten i myndigheternas beslutsfattande ytterligare ska stärkas. Med detta syfte bereds för närvarande i Regeringskansliet förslag om ny instans- och processordning i utlänningsärenden.</textBlock>
    <textBlock id="i-94922167fe207a3d">Regeringen ser allvarligt på de långa handläggningstiderna vid utlänningsmyndigheterna. För att förkorta handläggningstiderna med bibehållen rättssäkerhet har regeringen både föregående år och detta år förstärkt Migrationsverkets förvaltningsanslag med</textBlock>
    <textBlock id="i-4a81141787c8d335">90 resp. 50 miljoner kronor. Regeringen analyserar fortlöpande vilka konsekvenser antalet asylansökningar har på handläggningstiderna och de ekonomiska följderna därav för att bedöma behovet av åtgärder.</textBlock>
    <textBlock id="i-44a74f161908df2b">Ett utvecklingsarbete pågår fortlöpande för att förbättra bemötandet av asylsökande. Regeringen kommer att fortsätta sitt reformarbete såväl i asylsom mottagandeprocessen. Ett viktigt inslag i detta arbete är att uppmärksamma barn i asylprocessen och se till att deras rättigheter och intressen beaktas i enlighet med barnkonventionens bestämmelser.</textBlock>
    <textBlock id="i-173ab9d966a56a6c">Mottagandet av asylsökande ska naturligtvis ske under värdiga former. Vi får i det här sammanhanget inte bortse från att asylsökande oftast är personer som visat stor handlingskraft och mod att bryta upp från en svår livssituation. Jag vill understryka att det för flertalet asylsökande inte handlar om att bli omhändertagna under väntetiden. Även om väntetiden på beslut i asylärendet för många asylsökande kan upplevas som svår så ska bemötandet bygga på värdighet och respekt för personens vilja och kraft att så lång möjligt ta ansvar för sin egen och sin familjs situation.</textBlock>
    <textBlock id="i-0e7c08b712f5a9ad">De personer som lider av sjukdom eller sviterna av svåra umbäranden ska naturligtvis få det stöd och den hjälp som de kan behöva. Huvuddelen av de särskilda insatserna ska ges av de huvudmän som är bäst skickade att ta hand om sådana problem, nämligen landstingen och kommunerna. Ett samarbete sker här fortlöpande mellan Migrationsverket och dessa huvudmän samt berörda organisationer för att utveckla metoder så att personer med behov av vård och särskilt stöd ska kunna erbjudas detta så snart som möjligt efter ankomsten till Sverige. Särskilda</textBlock>
    <textBlock id="i-f569279f2f79598c">EU-medel har också erhållits i detta syfte.</textBlock>
    <textBlock id="i-de548f49a8a9fce0">Fru talman! Migrationsverkets ansvar för en större del av asylprocessen, inkl. mottagandet av asylsökande, ger förutsättningar för kortare handläggningstider, rationaliseringar och bättre återrapportering. Genom samverkan och öppenhet mellan alla inblandade parter, inte minst de asylsökande, skapas en tydlighet i processen och en legitimitet i de beslut som fattas. En uppdelad asylprocess, där flera myndigheter huvudsakligen tar ansvar för sin del av processen, skulle motverka dessa mål. Regeringen har inte för avsikt att medverka till detta.</textBlock>
  </contentBlock>
  <contentBlock page="0" id="i-6ece1ef1c47d5d9a">
    <textBlock id="i-3ac4f790c6117f8e">Tredje vice talmannen konstaterade att interpellanten inte var närvarande i kammaren och förklarade överläggningen avslutad.</textBlock>
  </contentBlock>
  <contentBlock page="0" id="i-7b65558d7b5dc7c0">
    <textBlock id="i-e16b786c1e95e7c1">8 §  Svar på interpellation 2001/02:284 om afghanska flyktingar</textBlock>
  </contentBlock>
  <contentBlock page="0" id="i-63b04cae8cbd4efc">
    <textBlock id="i-77ecce40ebba7d3c">Anf.  33  Statsrådet JAN O KARLSSON (s):</textBlock>
    <textBlock id="i-8b478ecd51fdb2db">Fru talman! Ana Maria Narti har frågat mig på vad sätt jag är beredd att se till att de afghanska flyktingarnas kompetens tas till vara och om jag är beredd att arbeta internationellt för detta.</textBlock>
    <textBlock id="i-a41db128e1c87f82">Sverige fäster stor vikt vid att afghanska flyktingar får förutsättningar för att återvända efter alla år i exil. Det är en viktig rättighet för flyktingarna själva att kunna ta del av. Men att återinvandring kommer till stånd är också av betydelse för återuppbyggnaden av Afghanistan och för att en demokratisk utveckling ska kunna ske.</textBlock>
    <textBlock id="i-6ccdb5770ed9d1c4">Jag vill understryka att förhållandena i Afghanistan alltjämt är osäkra för befolkningen. Det finns emellertid ett starkt intresse för att planera för återvändande till Afghanistan under trygga förhållanden.</textBlock>
    <textBlock id="i-e3c111bb06d8cc52">Redan nu pågår en stor frivillig återinvandring från angränsande länder.</textBlock>
    <textBlock id="i-7570829df52d40d9">Jag instämmer därför oreserverat i uppfattningen att kunniga afghanska flyktingar är en resurs att ta tillvara i återuppbyggnaden av Afghanistan. Det är också något jag internationellt kommer att arbeta för.</textBlock>
    <textBlock id="i-a6376e9c37c37718">Ana Maria Nartis fråga ger mig tillfälle att lyfta fram betydelsen av att ha en helhetssyn på frågor som gäller migration, utvecklingssamarbete och internationell säkerhet samt att föra en sammanhållen politik på dessa områden. Sverige för fram detta synsätt både inom Förenta nationerna och Europeiska unionen.</textBlock>
    <textBlock id="i-95fbd9099d9f4c3c">Åtgärder för att främja tillfälligt återvändande eller stadigvarande återinvandring till Afghanistan måste utformas med hänsynstagande till helheten.</textBlock>
    <textBlock id="i-30178faba36f5fee">För Sveriges del har vi ett långvarigt engagemang i Afghanistan. Sedan början av 1980-talet har Sverige varit en av de allra största biståndsgivarna. Stödet har särskilt varit inriktat på landsbygdsutveckling bl.a.</textBlock>
    <textBlock id="i-2fe02098e908d30c">vad gäller hälso- och sjukvård samt utbildning. Sverige har nu gjort ett åtagande för de närmaste tre åren för insatser på upp till en miljard kronor. Det är inriktat på stöd via Afghanistankommittén, FN-</textBlock>
    <textBlock id="i-7f9ecdfc30826905">systemet samt Internationella rödakorskommittén, de organisationer vi tidigare kanaliserat vårt bistånd genom.</textBlock>
    <textBlock id="i-83492e470160ddb3">EU-kommissionen har tagit initiativ för att få till stånd en sammanhållen EU-politik på migrationsområdet när det gäller Afghanistan. Ett av de fyra tänkta prioriterade områdena gäller återinvandring av flyktingar. Diskussioner om hur politiken ska vara utformad pågår för närvarande. Sverige deltar aktivt i detta arbete.</textBlock>
    <textBlock id="i-8177822e17cecaed">Inom EU:s högnivågrupp för asyl och migration diskuteras insatser för att främja återvändande av kvalificerade personer till Afghanistan och om det ska kunna finansieras ur den gemensamma budgeten.</textBlock>
    <textBlock id="i-5f317c8814c8b240">För svensk del är det angeläget att projektet utformas så att interimsadministrationen i Kabul stärks.</textBlock>
    <textBlock id="i-9640d700d4fa6d3f">Internationella migrationsorganisationen (IOM)</textBlock>
    <textBlock id="i-f94d576ca4e04784">har inlett förberedelser för ett projekt som syftar till att i en databank registrera exilafghaner som är beredda att tillfälligt återvända till Afghanistan för att möta en omedelbar efterfrågan på personal som inte finns tillgänglig i landet i tillräcklig grad. IOM har haft möten med afghaner på flera platser i Sverige och därvid konstaterat ett klart intresse för detta.</textBlock>
    <textBlock id="i-9e6ec2cd1b90e489">Utrikesdepartementet har aktivt deltagit i diskussioner om hur projektet skulle kunna utformas. En kontaktperson för projektet finns utsedd på Migrationsverket som också för egen del avser att samråda med afghaner i Sverige i dessa frågor.</textBlock>
    <textBlock id="i-ead60be1c8bb2dfc">Jag välkomnar om afghaner i Sverige deltar i återuppbyggnaden av Afghanistan och vill som framgått av mitt svar bidra till att underlätta detta. Det måste ske på ett sätt som gör att deras säkerhet inte riskeras. På motsvarande sätt verkar jag inom EU och i internationella sammanhang för att exilafghaner ska kunna delta i återuppbyggnaden av landet.</textBlock>
  </contentBlock>
  <contentBlock page="0" id="i-70a9c277411cfd75">
    <textBlock id="i-749de98cfac96dfb">Anf.  34  ANA MARIA NARTI (fp):</textBlock>
    <textBlock id="i-e46efafb61981805">Fru talman! Jag har en känsla av att det har skett ett litet missförstånd. I min interpellation anges det mycket tydligt att tyngdpunkten inte ligger på återvandring, utan den ligger på att man ska använda den kunskap om ett land som finns samlad i ett annat land. Eftersom vi nu arbetar så mycket internationellt behöver vi mycket exakta och konkreta kunskaper om ett samhälle när vi t.ex. planerar bistånd. På det området finns det fortfarande väldigt många brister.</textBlock>
    <textBlock id="i-bd70b544f4041d8f">Eftersom jag vet hur dramatiskt och ibland omöjligt återvändandet kan vara vill jag inte diskutera återvandring. Tiden går, familjerna får rötter i andra länder, allt bakåt är raserat och det går inte att återvända. Men man skulle ändå kunna göra väldigt mycket för sitt hemland genom att vara med i det direkta biståndsarbetet.</textBlock>
    <textBlock id="i-e8588e9a05b0fbc8">Jag har haft tillfälle att se att så sker inte i Sverige i samband med bosniernas situation i Jugoslavientragedin. Jag har träffat många oerhört kunniga personer som säkert skulle ha kunnat hjälpa Utrikesdepartement, Sida och många andra svenska organisationer och företag i olika insatser i Jugoslavien. Men dessa kunniga personer räknades inte.</textBlock>
    <textBlock id="i-8c5ae2830da36ffd">Jag hade kontakt med en fantastiskt duktig kvinnlig arkitekt som kände till hela byggbranschen i f.d.</textBlock>
    <textBlock id="i-60466467d418d6b1">Jugoslavien. Hennes kunskaper skulle ha varit otroligt viktiga just vid återuppbyggandet av landet. Men det var omöjligt att etablera en arbetskontakt mellan henne och de som redan hade engagerat sig för att bygga upp vissa städer och byar.</textBlock>
    <textBlock id="i-4036fde28edf627a">Jag har haft och har kontakter med fantastiskt duktiga jurister från Jugoslavien. De skulle kunna ha jobbat med att utveckla det som i Sverige kallas för</textBlock>
    <textBlock id="i-425f9401ba569584">Riksrevisionsverket. En av dessa jurister jobbar i dag i ett dataföretag, och den andra är utredare på försäkringskassan. Jag tycker att biståndet har förlorat väldigt mycket när dessa människors kunskaper inte har tagits till vara.</textBlock>
    <textBlock id="i-6e21584c4f3f5cdd">Jag vill också informera statsrådet om att vi är en liten grupp högutbildade invandrare som jobbar för integration. Vi har gjort en undersökning om invandrarnas närvaro respektive frånvaro i biståndssammanhang i olika arbetsenheter i Sverige. Det gäller både företag och organisationer som arbetar internationellt.</textBlock>
    <textBlock id="i-a2270e0cc95a646a">Resultatet var nedslående. I det svenska arbetslivet prioriterar man i första hand färsk arbetslivserfarenhet från Sverige, och i biståndssammanhang var det erfarenhet från svenskt organisationsliv som betraktades som den största meriten. Jag tycker att språkkunskaper och konkreta kunskap om ett främmande samhälle är en mycket större merit i sammanhanget.</textBlock>
  </contentBlock>
  <contentBlock page="0" id="i-eff49b5dcaa99bf1">
    <textBlock id="i-c4f35eacb4de9742">Anf.  35  Statsrådet JAN O KARLSSON (s):</textBlock>
    <textBlock id="i-b5c80e7d54e4fb1c">Fru talman! Till att börja med vill jag understryka att mitt interpellationssvar - där jag passade på tillfället, eftersom jag är mycket engagerad i återuppbyggnaden av Afghanistan - också talade om de ansträngningar som vi gör, som görs inom EU och inom internationella migrationsorganisationer med s.k. tillfällig återvandring där man utnyttjar den kompetens som exilafghaner representerar för att i det viktiga skede som nu pågår ge ett verksamt bidrag till att skapa ett fungerande samhälle.</textBlock>
    <textBlock id="i-83e4367bf61f0671">Vi ska vara klara över att det finns nästan inget samhälle i Afghanistan. Jag har oerhört många personliga kontakter, eftersom jag markerade mitt intresse genom att bara några dagar gammal som biståndsminister bege mig till Kabul. Jag tror att jag var den andra västerländska politiker efter Tony Blair som i officiell ställning besökte Kabul.</textBlock>
    <textBlock id="i-85eee9a20c40d8fd">Svaret går ut på att visa på våra insatser, att de är framtunga och att den tillfälliga återvandringen utgör en väldigt viktig del. Jag passade också på tillfället att i svaret understryka en sak som inte nog kan understrykas, nämligen att detta måste ske med hänsynstagande till säkerheten. Förhållandena är osäkra.</textBlock>
    <textBlock id="i-428f8ec2965a0e02">Jag tycker inte att man ska underskatta Sidas betydelse som kontaktpunkt mellan den permanenta återvandringen och insatser för att ta till vara kompetensen hos exilgrupper. Om jag håller mig till dagens ämne, Afghanistan, kan jag berätta att på den internationella kvinnodagen anordnades ett väldigt intressant möte på Sida där jag själv deltog. Det kanske vidgade denna kompetensram lite grann.</textBlock>
    <textBlock id="i-7922b644c084581b">Eftersom återuppbyggnaden av Afghanistan är en otrolig utmaning när det gäller jämställdhet och den ursprungliga situationen var att den ena halvan av befolkningen fullständigt förnekades människovärde är det oerhört viktigt att knyta samman kvinnogrupper som arbetar för att skapa ett brett rättighetsmedvetande i Afghanistan med dessa grupper i vårt eget land och på andra håll utanför Afghanistan. Där vill jag aktivt bidra till att utnyttja både engagemanget och kunskaperna hos svenska kvinnoorganisationer och hos exilafghaner om de speciella kulturella villkor som gäller när man ska få till stånd ett jämställt samhälle.</textBlock>
    <textBlock id="i-75b786f7adaf75cc">I det fallet är vi - som jag har sagt i en annan debatt här - lite neoimperialistiska, och på den punkten kompromissar vi inte. I det arbetet är kompetens, förståelse och insikt om förhållandena utomordentligt viktigt, och där har Sida spelat en avgörande roll.</textBlock>
    <textBlock id="i-c0a4d6e096e9e417">För att försöka åstadkomma detta har jag också anordnat ett direkt besöksutbyte mellan svenska organisationer, och jag utgår ifrån att de kommer att tillgodogöra exilafghanernas kompetens på plats i</textBlock>
    <textBlock id="i-23404c531e235ebe">Kabul. Det är inte bara de stora guldkantade experterna som ska färdas över världen utan det ska också representanter för vanligt folk. Just detta är en utomordentligt betydelsefull del.</textBlock>
    <textBlock id="i-0f0f9f7fdb9cc2c5">Därför har både Utrikesdepartementet i min enkla gestalt och Sida försökt att tillgodogöra sig det som</textBlock>
    <textBlock id="i-9d8ba3a57762c21b">Ana Maria Narti är ute efter i sin kommentar.</textBlock>
  </contentBlock>
  <contentBlock page="0" id="i-771b852c742a57fa">
    <textBlock id="i-0782e15a5e57951e">Anf.  36  ANA MARIA NARTI (fp):</textBlock>
    <textBlock id="i-f5b289a0cb710f74">Herr talman! Utgångspunkten för min interpellation var några år av arbete tillsammans med högutbildade arbetslösa invandrare och några år av kontakter med Sida. Sida var en av mycket få myndigheter i</textBlock>
    <textBlock id="i-eea115d91e561af1">Sverige - kanske den enda - som satsade pengar på samarbete med invandrarorganisationer i syfte att föra in kunskap.</textBlock>
    <textBlock id="i-cc8cd2ac2bc21674">Jag hyser inte de minsta tvivel när det gäller välviljan och intresset från Sidas topp. Men så fort som man tar ett steg nedåt i hierarkin börjar hindren komma fram. Jag tror inte att det har något med illvilja att göra, och jag tror inte att det har att göra med rasism eller något sådant. Men en arbetsplats är oerhört värdefull i dag, och de personliga kontakterna spelar alltid en otroligt viktig roll i sammanhanget.</textBlock>
    <textBlock id="i-db19de8d0f60b7a5">Den del av befolkningen som kommer från andra länder, de nya i det här landet, har mycket sällan de här nätverken och personliga kontakterna, så de faller bort.</textBlock>
    <textBlock id="i-ebfd0513a471eeb3">Jag har i det här mycket konkreta arbetet - jag är glad att jag kan lämna den här undersökningen till statsrådet efter interpellationsdebatten - träffat oerhört kunniga afrikaner som ville jobba för sina länder härifrån. De lyckades inte. En av dem, från Eritrea, hade civilingenjörsexamen från England, talade engelska, svenska, arabiska, italienska och sitt modersmål och gick arbetslös. Han lyckades inte etablera arbetskontakter med företag och organisationer som arbetar i Afrika. Detta kallar jag för direkt slöseri.</textBlock>
    <textBlock id="i-8d8e1d874ec3930c">För att bryta ned det här slöseriet tycker jag att det är väldigt viktigt att vi börjar vända på kakan och inte längre ser i första hand merit från svenskt föreningsliv som den mest meriterande erfarenheten i en människas liv. Man kan ha mycket värdefullare erfarenheter från andra delar av världen. Dessutom är kunskapen i väldigt många språk i världen oerhört låg i</textBlock>
    <textBlock id="i-6eabf8f2a1c258a1">Sverige i dag. Att ta vara på språkkunskaper är mycket, mycket viktigt.</textBlock>
    <textBlock id="i-17e2d23a88c56880">Som sagt alltså: Det finns välvilja på Sida, men när man kommer till rekryteringsprocesserna i mellanskikten där personalchefer och rekryterare sitter ser det inte ut på samma sätt som i generaldirektören</textBlock>
    <textBlock id="i-7e0685cb148a0f72">Bo Göranssons arbetsrum.</textBlock>
  </contentBlock>
  <contentBlock page="0" id="i-57523ece9af4ef23">
    <textBlock id="i-eda54439f5514a24">Anf.  37  Statsrådet JAN O KARLSSON (s):</textBlock>
    <textBlock id="i-a2b538c639507318">Herr talman! Jag ska på nästan ingen punkt polemisera med fru Narti om det här. Men jag vill markera några marginellt avvikande synpunkter och göra något litet tillägg.</textBlock>
    <textBlock id="i-910159f265637399">Jag noterar till att börja med att jag inte tror att vi har några skilda meningar om viljan att utnyttja fackkunskap, expertis och kanske kulturellt kunnande om förhållandena i Afghanistan, inte minst bland afghanska kvinnor här i landet. Det gäller att ge våra insatser i Afghanistan den rätta profilen, nämligen att minst hälften av biståndet till Afghanistan ska gå till kvinnor. Det är också oerhört viktigt att den kulturella kompetensen utnyttjas. Jag lovar att gå på spaning i de lägre staberna för att se till att det fungerar även där. Men jag vill gärna understryka till kammarens protokoll att jag har utomordentligt goda erfarenheter av samarbetet med Sida på just den punkten.</textBlock>
    <textBlock id="i-0df3dbfe34da843a">Vad beträffar en del av de andra exemplen som</textBlock>
    <textBlock id="i-8ba73f5e74e012a5">Ana Maria Narti tar upp kan jag inte underlåta att ge två marginella kommentarer.</textBlock>
    <textBlock id="i-b42bb8a6cc255591">Vad beträffar civilingenjören från Eritrea skulle jag kanske vilja lyfta blicken något från Sidas rekryteringspolitik. Det måste kanske vara så att ett något bredare segment av det svenska samhället får ta till sig den typen av iakttagelser. Är man en välutbildad och mångkunnig civilingenjör är det inte bara personalchefen på Sida utan kanske också personalcheferna på Ericsson, ABB och en del andra av våra frejdade multinationella företag som skulle kunna tänkas utnyttja en civilingenjör med kunskaper i arabiska, engelska m.m. Där kan man kanske verka i ett något bredare segment.</textBlock>
    <textBlock id="i-a9aeff0538915153">Jag vill bara erinra om att regeringen har tagit ett initiativ som gäller företagens globala ansvar, och det har fått ett väldigt gensvar. På den punkten skulle jag gärna vilja vidga debatten till en ökad medvetenhet om den fruktansvärda kapitalförstöring som pågår inte minst i svenskt näringsliv, där dessa högutbildade personer förvägras en möjlighet just på grund av den typ av provinsialism om vilken jag inte har någon annan mening än den som Ana Maria Narti ger uttryck för.</textBlock>
    <textBlock id="i-b2f0a97412c63bd4">Men på en punkt vill jag nog försvara fosterlandet, och det är när Ana Maria Narti säger att svenskar skulle ha ganska dåliga språkkunskaper i förhållande till människor i andra länder. Jag har som sagt vistats en bit bort från Sverige, och jag tycker att hon har fel.</textBlock>
    <textBlock id="i-945959958fba6835">Jag tycker att vi och holländarna är de europeiska folk som är mest civiliserade när det gäller att behärska flera språk än ärans och hjältarnas. Så på den punkten vill jag anmäla en distinkt avvikande mening.</textBlock>
    <textBlock id="i-49669f30397f3a4e">I övrigt tror jag att vi i det stora hela är överens.</textBlock>
  </contentBlock>
  <contentBlock page="0" id="i-5941646d3066df84">
    <textBlock id="i-9961df8d1d9a11c2">Anf.  38  ANA MARIA NARTI (fp):</textBlock>
    <textBlock id="i-1c08867385a48310">Herr talman! När det gäller avvikande mening angående språkkunskaper talar jag inte om statsrådets generation. Jag talar om mina barns generation. Mina barn bär namnet Hellström. Jag vet hur svårt det har varit att engagera dem i studier i franska språket. De talar utmärkt engelska, men när det gäller det andra och det tredje främmande språket har det varit väldigt svårt, och det är skolans fel.</textBlock>
    <textBlock id="i-47eb1965c609184d">I Bryssel har jag mött finländska ungdomar som behärskade fem språk på en oerhört hög nivå, men väldigt få svenska unga personer kunde tävla med dessa finländare. Så där har vi verkligen avvikande meningar.</textBlock>
    <textBlock id="i-6b457196794ef150">För att sedan gå tillbaka till rekrytering av kunniga invandrare, talade jag inte alls om personalen på</textBlock>
    <textBlock id="i-979a066be2eb3bf6">Sida. Jag vet att Sida inte kan anställa hela den högutbildade invandrarbefolkningen, men Sida har några tusen samarbetspartner i Sverige. Det är humanitära organisationer och det är företag som arbetar med genomförande av projekt. Jag måste säga att näringslivet visade sig i sammanhanget vara öppnare än de humanitära organisationerna, som av någon för mig obegriplig anledning i första hand värderade erfarenhet av svenskt organisationsliv. På så sätt stängde de ut en del mycket kunnig arbetskraft.</textBlock>
  </contentBlock>
  <contentBlock page="0" id="i-3560347520332d00">
    <textBlock id="i-6397c32551c9066d">Överläggningen var härmed avslutad.</textBlock>
  </contentBlock>
  <contentBlock page="0" id="i-e7abe4ee8dfed9ad">
    <textBlock id="i-8e59ec4fad330e49">9 §  Svar på interpellationerna 2001/02:308 och</textBlock>
    <textBlock id="i-5f0f1546dfd87faf">320 om statslösa palestinier</textBlock>
  </contentBlock>
  <contentBlock page="0" id="i-02692404aeeef412">
    <textBlock id="i-5962a7474e4af4aa">Anf.  39  Statsrådet JAN O KARLSSON (s):</textBlock>
    <textBlock id="i-0c57e724844ede7d">Herr talman! Magda Ayoub har frågat mig om jag avser att vidta några åtgärder med anledning av att</textBlock>
    <textBlock id="i-83578107e50557d4">Saudiarabien och andra länder i Mellanöstern inte tar emot statslösa palestinier som avvisas från Sverige.</textBlock>
    <textBlock id="i-dc129ad844a39489">Anledningen till att personerna inte tas emot uppges vara att de har varit borta från landet i fråga i mer än sex månader.</textBlock>
    <textBlock id="i-f4847f6ed1133942">Kia Andreasson har frågat mig om jag kommer att medverka till att en förändring av praxis kommer till stånd vad gäller de statslösa palestinierna som inget land tar emot. Hon har vidare frågat vad jag avser att göra för att asylsökande palestinier från de ockuperade områdena ska få rätt till uppehållstillstånd. Kia</textBlock>
    <textBlock id="i-623a3e009a968143">Andreasson uppger som bakgrund att sistnämnda grupp inte avvisas med tvång men får inte uppehållstillstånd trots att situationen i områdena måste betecknas som krig. Jag besvarar båda interpellationerna i samma svar.</textBlock>
    <textBlock id="i-433bbb0f293af0b6">Låt mig inledningsvis uttrycka min och regeringens stora oro för händelseutvecklingen i Mellanöstern. Det israeliska militära intrånget på palestinska områden på Västbanken i första hand, men också i</textBlock>
    <textBlock id="i-bc6353370b8cfe00">Gaza, är förödande. Det finns rapporter om omfattande förstörelse av infrastruktur. FN-organet United</textBlock>
    <textBlock id="i-53d3fe8a6791e4c9">Nations Relief and Works Agency for Palestine Refugees in the Near East, UNRWA, ger skydd för palestinska flyktingar. Det är särskilt allvarligt att vi kan konstatera att det israeliska militära intrånget har varit synnerligen brutalt i flyktingläger. EU och Sverige fördömer invasionen och har krävt att Israel omgående drar tillbaka sina trupper från de palestinska områdena.</textBlock>
    <textBlock id="i-264be51fa0bc9eda">Som framgår av mitt svar på riksdagsfrågan</textBlock>
    <textBlock id="i-13f3a038270c8934">2001/02:775 den 27 februari 2002 om statslösa palestinier i Sverige avvisas eller utvisas för närvarande inga statslösa palestinier till Västbanken och Gaza.</textBlock>
    <textBlock id="i-4483fde31e2b12fb">Jag utgår från att Migrationsverket och Utlänningsnämnden mycket noga följer utvecklingen för att på så sätt kunna bedöma förutsättningarna för verkställighet av beslut om avvisning eller utvisning i framtiden.</textBlock>
    <textBlock id="i-e7cc4700d7e8fef2">När det gäller att återta sina egna medborgare eller personer som varit bosatta på det landets territorium innan de kom till Sverige arbetar den svenska regeringen aktivt för att alla länder ska agera på det sättet utan krav på tidsbegränsning. Återvändandet ska naturligtvis ske under humana och värdiga former. Förhandlingar om s.k. återtagandeavtal, som även omfattar statslösa personer med uppehållstillstånd i den återtagande staten, är en viktig del av asyl- och migrationspolitiken både nationellt och inom EU. Sverige driver frågan aktivt i bilaterala kontakter och i andra sammanhang som rör mänskliga rättigheter, t.ex. inom Förenta nationerna. I samband med detta vill jag erinra om den folkrättsliga principen angående rätten att återvända till sitt land.</textBlock>
    <textBlock id="i-d47ac75598930517">Det gäller det egna landets medborgare men bör enligt min uppfattning också omfatta statslösa personers rätt att återvända till det land de varit bosatta i.</textBlock>
    <textBlock id="i-5606c88d438653f4">Herr talman! Som framgår av utrikesministerns svar på riksdagsfrågan 2001/02:378 den 13 december</textBlock>
    <textBlock id="i-d7df91b04497b00c">2001 så är reglerna för verkställighet av beslut om avvisning eller utvisning klara och entydiga. Vad som i det enskilda asylärendet utgör ett permanent eller ett mer tillfälligt verkställighetshinder är något som är omöjligt att svara på och något som måste bedömas från fall till fall av Migrationsverket och Utlänningsnämnden när de prövar det individuella ärendet.</textBlock>
    <textBlock id="i-9472967a96ef1ec0">Som utrikesministern då skrev ska den beslutande myndigheten redan i samband med prövningen av ärendet ta hänsyn till eventuella verkställighetshinder.</textBlock>
    <textBlock id="i-80f737d0dae103e1">Jag vill framhålla att det är Migrationsverket och</textBlock>
    <textBlock id="i-404d32b87c0ad219">Utlänningsnämnden som är de rättstillämpande myndigheterna i asylärenden. Det är dessa myndigheter som fastställer praxis i enlighet med gällande nationell och internationell rätt.</textBlock>
    <textBlock id="i-4613c0c46f2f6b93">Sammanfattningsvis vill jag understryka att det aktuella läget i Mellanöstern innebär att inga palestinier avvisas eller utvisas till Västbanken eller Gaza.</textBlock>
  </contentBlock>
  <contentBlock page="0" id="i-b3135896f63ae517">
    <textBlock id="i-5fc57667faf18ae4">Anf.  40  MAGDA AYOUB (kd):</textBlock>
    <textBlock id="i-845e5e4b2a0da668">Herr talman! Jag vill tacka statsrådet Jan O Karlsson för svaret.</textBlock>
    <textBlock id="i-eded78594e12aba6">Enligt uppgifter från Migrationsverket finns det i dag ca 390 statslösa asylsökande i Sverige. Palestinier från bl.a. Saudiarabien är en sådan grupp. Om en statslös palestinier från Saudiarabien, det gäller också vissa andra länder i Mellanöstern, får avslag på sin ansökan om uppehållstillstånd kan denne inte skickas tillbaka till sitt hemland om hon eller han varit borta från landet i mer än sex månader.</textBlock>
    <textBlock id="i-df53c973860258b1">Orsaken till detta är att även om man, som t.ex.</textBlock>
    <textBlock id="i-6398b9ec23f80dac">palestinier, är född och uppvuxen i Saudiarabien blir man aldrig formellt medborgare. De svenska invandarmyndigheterna försöker visserligen ibland snabbbehandla dessa människor för att kunna avvisa dem innan de sex månaderna redan har gått ut. Men när man, av skäl som är svårförståeliga, sedan inte ens försöker verkställa avvisningarna i tid, blir dessa människor sittande här i ett vakuum. De beviljas inte heller uppehållstillstånd i Sverige, vilket medför att de tvingas leva i åratal i ovisshet på förläggningar.</textBlock>
    <textBlock id="i-1adc05fce51752be">Herr talman! Trots att statslösa palestinier från olika länder i Mellanöstern inte tas emot av sina f.d.</textBlock>
    <textBlock id="i-a8b8d28893485604">hemländer vid vistelse utanför landet i mer än sex månader beviljas de inte heller uppehållstillstånd i</textBlock>
    <textBlock id="i-7dc71c58f0e5532e">Sverige. Ett beslut om avvisning upphör att gälla om det inte har verkställts inom fyra år från det att beslutet vunnit laga kraft. Då måste hela proceduren med ansökningar och väntan gås igenom på nytt. Fyra år en lång tid att vänta. Förutom det uppenbara mänskliga lidande som det innebär för de här personerna får de inte heller läsa svenska, arbeta eller utbilda sig. De får således inte bidra till sin egen försörjning ens om de mot förmodan skulle lyckas hitta ett jobb. Många blir psykiskt sjuka och förlorar livsgnistan.</textBlock>
    <textBlock id="i-9b9c271ee74132ee">Sedan kommer vi till barnen. Jag är glad att statsrådet tänker på barnen, men barnen i dessa familjer lider oerhört. Jag har träffat dem. Sedan, när de är spillror av sitt forna jag efter fyra, fem eller ibland upp till åtta år, kan de kanske få uppehållstillstånd av humanitära skäl.</textBlock>
    <textBlock id="i-c9bf0c9670458849">Herr talman! På en skriftlig fråga till utrikesministern om vilka åtgärder hon avsåg att vidta för att fastställa en kortare tidsgräns för beviljande av uppehållstillstånd för statslösa såsom palestinierna från</textBlock>
    <textBlock id="i-5b560e123912a212">Saudiarabien, jag tänker dock på alla statslösa som finns här i Sverige, när verkställighetshinder föreligger, svarade statsrådet följande:</textBlock>
    <textBlock id="i-e1c36e474f142cf3">"Reglerna för verkställighet av beslut om avvisning eller utvisning är klara och entydiga. Utlänningslagen understryker att den beslutande myndigheten redan i samband med prövningen av avlägsnandeärendet skall ta hänsyn till eventuella verkställighetshinder. Framkommer det vid denna prövning att ett avlägsnandebeslut inte går att verkställa bör beslut om avvisning eller utvisning inte meddelas."</textBlock>
    <textBlock id="i-ffa22e9c58a716e8">Det bör alltså ske redan då!</textBlock>
    <textBlock id="i-c045002b3da3e2c9">Sedan står det: "Efter det att ett beslut om avvisning eller utvisning har vunnit laga kraft, har utlänningen möjlighet att lämna in en ny ansökan om uppehållstillstånd."</textBlock>
    <textBlock id="i-c2dae90ef436a936">Jag återkommer till detta i nästa inlägg.</textBlock>
  </contentBlock>
  <contentBlock page="0" id="i-4ccfc415c68b796b">
    <textBlock id="i-f2b31f07cfe997d9">Anf.  41  KIA ANDREASSON (mp):</textBlock>
    <textBlock id="i-988db14407306d42">Herr talman! Jag tackar för detta, statsrådet. Jag tycker däremot inte att svaren är så tydliga. Jag tycker inte heller att, som statsrådet säger, reglerna när det gäller de frågor som vi tar upp är entydiga och klara.</textBlock>
    <textBlock id="i-9ef225a4b7c529c3">Men om nu statsrådet anser att de är entydiga och klara så är det ju i alla fall så att de vållar problem för människor.</textBlock>
    <textBlock id="i-d0ff766ef107b04d">Är det acceptabelt att t.ex. statslösa palestinier som inte får komma tillbaka till det land som de varit bosatta i ska vänta i så lång tid som fyra år innan man kan ta upp ansökan på nytt? Under den tiden, och det är det som är huvudproblemet, vet de inte riktigt vad de ska göra. De har inskränkningar i fråga om att arbeta, studera och läsa svenska. Det är det som är huvudproblemet och det som jag skulle vilja ha svar på av statsrådet. Är det acceptabelt att vi har det på detta sätt?</textBlock>
    <textBlock id="i-eac21a5a0ce8f1dc">Sedan är det den andra frågan, om de ockuperade områdena och den för tillfället krigsliknande situationen. Det kan vi väl vara eniga om, herr statsråd, att det är. Det är en krigsliknande situation.</textBlock>
    <textBlock id="i-2c1e236860eb8322">Då är det så att Migrationsverket och Utlänningsnämnden inte har riktigt klara regler för det här. Vad jag finner är det så att chefen för Migrationsverket och tjänstemännen har motsatta åsikter. Tjänstemännen vill ge dessa palestinier uppehållstillstånd medan det inte finns något riktigt besked från chefen, som tycker att det inte är en krigsliknande situation i området. Då borde ju statsrådet kunna ingripa och säga:</textBlock>
    <textBlock id="i-07bdf2c409acbae1">Den här praxisen gäller nu. Vi beviljar uppehållstillstånd eftersom situationen är så akut.</textBlock>
    <textBlock id="i-22e450fdb0e59c44">Det är det jag också skulle vilja ha ett svar, ett tydligt svar, på. Vill inte statsrådet se situationen, anpassa reglerna efter den och ge dessa palestinier uppehållstillstånd? Det är det som är huvudfrågan.</textBlock>
    <textBlock id="i-b5e1009e747c15e1">Det andra gällde ju om det är acceptabelt med de här palestinierna som har så svårt att återvända till sitt ursprungsland. Där råder det inget krig, men de har ju inga mänskliga rättigheter. Ska de då vänta här i fyra år och inte kunna göra något under tiden?</textBlock>
    <textBlock id="i-556136b00676ee9e">Jag skulle bara vilja ha väldigt distinkta svar på de frågorna, tack.</textBlock>
  </contentBlock>
  <contentBlock page="0" id="i-857260d7dd69da63">
    <textBlock id="i-474f75f385e461fe">Anf.  42  Statsrådet JAN O KARLSSON (s):</textBlock>
    <textBlock id="i-f7579d43a4fd2458">Herr talman! Jag ska besvara de frågor jag har fått. Dels ska jag besvara dem där de sammanfaller, dels är det också några separata frågor. Jag ska försöka vara alldeles tydlig.</textBlock>
    <textBlock id="i-d994db1dca5bb4da">Till att börja med ska vi vara klara över att de människor vi talar om inte har skyddsbehov enligt</textBlock>
    <textBlock id="i-3597f5b54f983936">Genèvekonventionen eller utlänningslagen. Jag måste vara tydlig på den punkten. Vi diskuterar alltså människor som inte i lagens mening är flyktingar.</textBlock>
    <textBlock id="i-de804fe997441963">Kia Andreasson sade på slutet - på ett sätt som jag tycker var genuint oklart - att det handlade om människor som i sina länder är berövade sina mänskliga rättigheter. Det är en lite väl generaliserande beskrivning. Jag ska naturligtvis inte på något sätt försvara de förhållanden som råder i olika stater i</textBlock>
    <textBlock id="i-7e611d122ae12a50">Mellanöstern, men både Genèvekonventionen och den svenska utlänningslagstiftningen är väldigt tydliga på den här punkten.</textBlock>
    <textBlock id="i-5a7ca459f071e762">Vi hade häromdagen här i kammaren en väldigt betydelsefull debatt om migrationspolitiken. Magda</textBlock>
    <textBlock id="i-0d3c3347d666147b">Ayoub deltog i debatten. Då upplevde jag att det rådde en mycket tydlig uppslutning kring ett värnande av asylrätten.</textBlock>
    <textBlock id="i-6c7a523aef23c41d">Kia Andreasson, först och främst måste det stå klart att vi inte diskuterar människor som förvägrats sin rätt som flyktingar.</textBlock>
    <textBlock id="i-083014f87286aedb">Jag vill nu vända mig till båda interpellanterna.</textBlock>
    <textBlock id="i-9406df6ed67b0d31">Det är en hörnsten i vår lagstiftning - och den är mycket tydlig - att återvändandet naturligtvis i första hand ska ske självmant och frivilligt. Vi hamnar då i denna situation där vissa länder har en regel om sex månader. Men det hindrar inte att den person det gäller själv ska ordna sitt återvändande, och det borde rimligtvis kunna ske inom sex månader.</textBlock>
    <textBlock id="i-3552a39617b4d9b7">Om några dagar kommer besked att lämnas om mycket kraftfulla insatser för att korta ned handläggningstiderna och effektivisera handläggningen. Jag tror att vi kommer att uppnå fullständig enighet på detta område - kanske inte om hur varje enskild krona ska spenderas, men åtminstone om att stora insatser ska göras för att fullfölja arbetet med att korta ned handläggningstiderna. Det kommer att visa sig när vi behandlar tilläggsbudgeten.</textBlock>
    <textBlock id="i-2621bed9f5ca022a">Det som är oklart är alltså inte reglerna utan situationerna. De kan vara det. Man kan ställas inför mycket besvärliga tolkningar.</textBlock>
    <textBlock id="i-7342dc097642279d">Om det visar sig att lagstiftningen är oklar erfordras naturligtvis förtydliganden. Om det har utvecklats en viss praxis som inte känns tillräckligt tydlig för</textBlock>
    <textBlock id="i-3df503a9c9c30c2b">Utlänningsnämnden eller Migrationsverket finns det en möjlighet att vände sig till regeringen och få ett klarläggande.</textBlock>
    <textBlock id="i-f80b05356b2acafc">Den nu aktuella situationen på Västbanken och i</textBlock>
    <textBlock id="i-d4df3d75b0ab5e8c">Gaza är kristallklar: Det råder för närvarande starkt krigsliknande förhållanden. Det innebär att ingen ska avvisas eller utvisas till detta område.</textBlock>
    <textBlock id="i-6bbda5d686a2b9b4">Till sist, när det gäller människor som kommer från andra länder än detta område arbetar vi aktivt. Vi har den principiella inställningen att människor som kommer från ett visst land ska tillbaka till det landet.</textBlock>
    <textBlock id="i-b89172615099078f">Vi försöker på olika sätt att förmå dem att acceptera det. Jag medger gärna att den typ av situation som uppstår är utomordentligt komplicerad. Som Magda</textBlock>
    <textBlock id="i-2791dae3d4c07133">Ayoub vet är jag utomordentligt engagerad i de oskyldiga offren för detta, nämligen barnen. Vi kan återkomma till detta i den fortsatta diskussionen.</textBlock>
  </contentBlock>
  <contentBlock page="0" id="i-66455b0ce94d69ff">
    <textBlock id="i-21fe2e248f7e003f">Anf.  43  MAGDA AYOUB (kd):</textBlock>
    <textBlock id="i-049ddb9a097b3cf7">Herr talman! Jag vill berätta för statsrådet Jan O</textBlock>
    <textBlock id="i-c254f104891de1ed">Karlsson vi faktiskt måste se att både Migrationsverket och Utlänningsnämnden i verkligheten följer den lag vi har i dag. Den är bra och den efterföljs.</textBlock>
    <textBlock id="i-c6e4c0626e074e02">Jag ska ta ett exempel från en av Migrationsverkets handläggare. Det handlar om en verklig händelse.</textBlock>
    <textBlock id="i-d33202b2b81ecf1c">X kom till Sverige och ansökte om asyl den 6 februari 2001. X fick avslag på sin ansökan den 14 februari 2001 med förordnande om omedelbar verkställighet. Avslaget överklagades till Utlänningsnämnden den 20 februari 2001. Utlänningsnämnden beslutade om inhibition den 23 februari 2001. Utlänningsnämnden avslog överklagandet den 9 mars 2001. Det gick jättesnabbt. Utlänningsnämnden beslutade att inhibitionen upphörde att gälla. Man skriver: I och med att avvisningsbeslutet är lagakraftvunnet ska X med undertecknads hjälp avvisas till Saudiarabien eller annat land om han kan visa att han blir mottagen där.</textBlock>
    <textBlock id="i-a3a408cb4ae871fa">X är statslös palestinier och har hela sitt liv varit bosatt i Saudiarabien. På hösten 2001 kontaktade X</textBlock>
    <textBlock id="i-3b22187aa0fbceb3">Migrationsverkets ambassadsamordnare för att få hjälp med anskaffande av resedokument hos X-</textBlock>
    <textBlock id="i-dfc7bcf59020b6ac">landets ambassad. Efter ett flertal försök att få resedokument utfärdade åkte ambassadsamordnaren till ambassaden för att få svar på ansökan och besked om när resedokumenten för X kan tänkas komma.</textBlock>
    <textBlock id="i-a3ae1f58879d4047">Konsuln vid X-landets ambassad meddelade den</textBlock>
    <textBlock id="i-704995904d095837">18 mars 2002 att ambassaden tyvärr inte kan utfärda något resedokument för X. Jag vill att Jan O Karlsson lyssnar nu. Även om resedokument utfärdas är det mycket tveksamt om Saudiarabien accepterar att ta emot X efter en längre bortavaro från landet än sex månader.</textBlock>
    <textBlock id="i-a8e893eba1190f71">Nu undrar jag om statsrådet Jan O Karlsson är beredd att ge information inom regeringens klara direktiv till Migrationsverket. Efter att ha läst detta vet jag inte hur länge personen X ska få stanna här i Sverige utan att han får konkret svar.</textBlock>
    <textBlock id="i-81abb1f01735f377">Migrationsverkets generaldirektör vill inte tolka lagen utan hänskjuter det till någon annan, dvs. till regeringen eller Utlänningsnämnden. Detta gör hon tros att det torde ingå i hennes uppgifter och höra till hennes ansvarsområde.</textBlock>
    <textBlock id="i-7c72d4ab677f3e65">Detta är vad jag själv och många frustrerade ombud för statslösa palestinier har fått erfara. Jag syftar på de ombud som jobbar frivilligt. Man får inte förordna ombud om man har fått slutgiltigt avvisningsbeslut. Ombuden jobbar alltså gratis för de här statslösa palestinierna. Dessa ombud har under lång tid hävdat samma sak som jag nämnde alldeles nyligen:</textBlock>
    <textBlock id="i-fce0042da961d9a2">Det är inget större fel på utlänningslagen. Felet ligger snarare i hur den tolkas av myndigheterna.</textBlock>
    <textBlock id="i-fa5f9e60f4713e9a">Liksom Kia Andreasson vill jag få konkret svar:</textBlock>
    <textBlock id="i-97e6f5e4e8f12d54">Kommer statsrådet att snarast ge något besked - helst i dag?</textBlock>
  </contentBlock>
  <contentBlock page="0" id="i-ac7d526c74f5f20e">
    <textBlock id="i-f517666bffee29e0">Anf.  44  KIA ANDREASSON (mp):</textBlock>
    <textBlock id="i-e7e36ce56a2a75c8">Herr talman! Jag tyckte att statsrådet kanske gick för långt när han sade att inte de statslösa palestinierna från andra arabländer hade mänskliga rättigheter.</textBlock>
    <textBlock id="i-93c3daf788fc83cb">Vi kan väl enas om att de i alla fall inte har några medborgerliga rättigheter i dessa länder. Jag har varit på besök i bl.a. flyktinglägren i Libanon och sett deras situation, och den är ju förfärlig. Även i andra arabländer - Saudiarabien osv. - är väl de medborgerliga rättigheterna inte heller tillfyllest.</textBlock>
    <textBlock id="i-1f222cafd96172ea">De har kanske inte skyddsbehov enligt Genèvkonventionen, men deras situation måste uppmärksammas och deras väntetider måste förkortas eller på annat sätt förändras. Det är mitt budskap till statsrådet.</textBlock>
    <textBlock id="i-3769f5ca551c5591">Regeringen behöver göra ett klarläggande när det gäller de ockuperade områdena i Palestina. Det är inte helt tydligt hur Migrationsverket ska tolka läget. Jag hörde i går morse chefen för Migrationsverket uttala sig på radio om att hon hade tänkt att praxisen skulle ändras och att de skulle få uppehållstillstånd. Det var så jag uppfattade det.</textBlock>
    <textBlock id="i-42871e5bd84c45d5">Den israeliska arméns offensiv i de ockuperade områdena tvingar befolkningen att leva i ständig skräck under belägring och beskjutning med pansarvagnar, skyttar och räder från luften av Apachehelikoptrar. Det bör leda till att Sverige ger palestinierna rätt till permanent uppehållstillstånd i Sverige och även verkar för att EU-länderna gör samma sak där dessa människor flyr undan krig, förföljelse och terror.</textBlock>
    <textBlock id="i-af740a620072714f">Situationen är oklar. Och mitt budskap är att man ska göra den klarare och bättre för de inblandade.</textBlock>
  </contentBlock>
  <contentBlock page="0" id="i-6d572e27ac06f563">
    <textBlock id="i-d980e1c78410de9c">Anf.  45  Statsrådet JAN O KARLSSON (s):</textBlock>
    <textBlock id="i-d9b8634429260982">Herr talman! Med all respekt för Magda Ayoub, och jag lyssnade väldigt noga på hennes inlägg, känner jag ibland som relativt ny i gamet behov av att också rådgöra med mina medarbetare om hur jag rätt ska förstå utlänningslagstiftningen i de mycket grannlaga ärenden som ofta tas upp i dessa debatter.</textBlock>
    <textBlock id="i-a62daeb065526c21">Och jag känner mig förhindrad att handlägga enskilda ärenden i underställda myndigheter och i all synnerhet göra uttalanden om främmande länders diplomatiska representation.</textBlock>
    <textBlock id="i-bb76a3c73928af01">Jag vill erinra om en sak, nämligen att Migrationsverket kan pröva, och om man så bedömer riktigt, bevilja uppehållstillstånd om det påstås föreligga verkställighetshinder trots att fyra år inte har gått.</textBlock>
    <textBlock id="i-68b78499a9cc632f">Den möjligheten finns redan i dag.</textBlock>
    <textBlock id="i-a25b4bd9c0ec483b">Vad beträffar förhållandena inom Migrationsverket och gårdagens ymniga referat i radion som jag också med någon förvåning följde kan jag mycket väl föreställa mig att det där liksom på min egen arbetsplats förekommer interna meningsmotsättningar. Och jag har ingen anledning att nu lägga mig i den typen av interna debatter som säkert kan vara mycket livgivande. Vi har en del på min egen arbetsplats också kan jag avslöja, även om jag inte alltid får tillfälle att framträda i etern för att redogöra för dem. Men så mycket är klart som att en av de personer som uttalade sig uttalade sig helt och hållet för egen maskin så att säga och inte för Migrationsverket. Och vederbörande handlägger inte denna typ av ärenden, vilket vederbörande lät sig förnimmas i Ekot. Detta är dock ingen huvudfråga.</textBlock>
    <textBlock id="i-07b1a62ad76f9e8c">Regeringen har inte mottagit någon framställning från Migrationsverket med begäran om förändrad praxis. Jag avvaktar i så fall att så kommer att ske.</textBlock>
    <textBlock id="i-e0397eccae2dcf97">Vad beträffar läget tycker jag inte att det behöver klarläggas ytterligare. Det föreligger för närvarande ingen anledning att avvisa eller utvisa någon till det berörda området. Det tycker jag verkar kristallklart.</textBlock>
    <textBlock id="i-97fc89dff38b8c92">Däremot hoppas vi nog alla att det läget kraftigt ska förbättras och att vi får en politisk lösning.</textBlock>
    <textBlock id="i-2acb6e48e839e488">När det gäller de människor som systematiskt berövats sina medborgerliga rättigheter i Mellanöstern har Sverige alltsedan Folke Bernadottes tid mycket aktivt arbetat för att förbättra dessa människors ställning. Och om det är någonting som jag om och om igen vill upprepa så är det att vår flyktingpolitik är en helhet. Den börjar där människor berövas sina mänskliga och medborgerliga rättigheter och fördrivs.</textBlock>
    <textBlock id="i-3c0a704872386cbc">Jag har tillåtit mig att säga att jag tycker att vi på den punkten har anledning att vara stolta över vårt land.</textBlock>
    <textBlock id="i-2b4bd390490c85b1">Om alla länder bedrev en sådan politik som Sverige bedriver skulle faktiskt världen, och även denna del av världen, vara en lite bättre plats att leva på. Men det innebär inte att alla de 22 miljoner människor som på detta sätt har berövats sina medborgerliga rättigheter och fördrivits från sina hem kan åka till Sverige, utan vi måste satsa på att hjälpa dem så nära den plats det gäller som möjligt. Det fruktansvärda är att vi har haft flyktingar i Mellanöstern, i Gaza, på Västbanken, i Libanon och på andra håll i närheten i över 50 år.</textBlock>
    <textBlock id="i-77d00dfd3538ec7a">Där är det få länder som har ansträngt sig så mycket som Sverige för att lindra dessa plågade människors situation. Och den här debatten får inte sluta utan att någon påminner om detta.</textBlock>
  </contentBlock>
  <contentBlock page="0" id="i-b1d5a0099f753f7e">
    <textBlock id="i-fbca1971548a1730">Anf.  46  MAGDA AYOUB (kd):</textBlock>
    <textBlock id="i-cbbc4b425929bfe2">Herr talman! Jag förstår vad Jan O Karlsson menar när han säger att vi inte kan ta emot hela världens flyktingar. Det har vi inte heller sagt. I dag tänker jag närmast på de 390 statslösa människor som befinner sig här i Sverige. Bland dem är många statslösa palestinier. Jag uppmanade häromdagen statsrådet i min debatt med honom att besöka flyktingförläggningar någonstans i landet. Jag har själv besökt Gimoförläggningen många gånger. Jag har träffat dessa personer som lider dagligen. De berättar att det inte går att leva på det sättet. Jag träffar barn och vuxna som lider. De har levt med denna oro under en längre tid.</textBlock>
    <textBlock id="i-69343a135e451649">Jag tänker närmast på dem som under flera år har levt på detta sätt. De får inte jobba, och de kan inte söka sjukvård på samma sätt som andra människor. Barnen kan gå i skolan. Men de har det väldigt svårt. Även lärarna och personalen på förläggningen tycker att de bara ska återvända trots att de har rätt att få vara här under tiden. De är inte gömda, men de har inte alla rättigheter som andra har. T.o.m. asylsökande har något bättre skydd än de personer som lever här under oviss tid.</textBlock>
    <textBlock id="i-479e6b62549ffadf">Jag vill avslutningsvis påpeka vad revisorerna har sagt. Jag nämnde det häromdagen. De säger: Om det finns hinder för verkställighet kan det samtidigt vara en grund för uppehållstillstånd. Klarare än så kan jag inte se att det kan vara.</textBlock>
    <textBlock id="i-0e38095ee93ebe8d">Statsrådet säger i sitt svar att det i dag råder en väldigt svår situation i Mellanöstern och att vi inte kan avvisa dessa människor. Jag undrar då: Kommer dessa personer att få uppehållstillstånd just nu?</textBlock>
  </contentBlock>
  <contentBlock page="0" id="i-dea845942b5201d7">
    <textBlock id="i-6246aca673c815a6">Anf.  47  KIA ANDREASSON (mp):</textBlock>
    <textBlock id="i-11ac58394a74c2da">Herr talman! I det radioprogram som vi har refererat till rapporterades det som om det skulle vara klart eller bli klart att palestinier från Gaza och Västbanken skulle få permanent uppehållstillstånd. Jag blev väldigt förvånad när jag hörde det men samtidigt lättad och glad. Jag tänkte att vi då inte behövde orda så mycket här i dag om denna frågan. Men tyvärr är det inte på det sättet. Men jag hoppas ändå, som jag sade, att regeringen och statsrådet tar upp denna fråga och kanske kommer fram till detta beslut inom kort liksom när det gäller de statslösa palestinierna.</textBlock>
    <textBlock id="i-9f1bc48802afd8c5">Jag har framfört budskapet här i dag klart, och mer kan jag inte säga just nu.</textBlock>
  </contentBlock>
  <contentBlock page="0" id="i-ab37bb4cbfe4477f">
    <textBlock id="i-432e1c0c33d1afce">Anf.  48  Statsrådet JAN O KARLSSON (s):</textBlock>
    <textBlock id="i-0230885390ae89a8">Herr talman! Jag kommer att besöka fler av de flyktingförläggningar som vi har i Sverige. Jag kommer också att tillsammans med min kollega Mona</textBlock>
    <textBlock id="i-1f0bc897a43c3e8d">Sahlin göra en resa i sommar till flyktingläger utomlands. Vi kommer dessutom att låta oss köras igenom en svensk flyktingmottagning, för övrigt på ett främmande språk med tolkning till svenska. Inom kort kommer jag dessutom att besöka en av våra större flyktingförläggningar ordentligt. Det kommer att bli mer uppgifter om det. Så på den punkten kan jag försäkra Magda Ayoub att jag kommer att ta varje tillfälle i akt att också skaffa mig en personlig förtrogenhet med de problem som vi här talar om. Det har för övrigt redan skett vid flera tillfällen. Ett betydande antal personer i denna situation tar dagligen kontakt med mig.</textBlock>
    <textBlock id="i-70b3b19d9d17b4aa">Vad beträffar ställningstaganden sade jag att Migrationsverket kan pröva och bevilja uppehållstillstånd om det visar sig föreligga verkställighetshinder.</textBlock>
    <textBlock id="i-c71b47136cfb8c43">Och regeringen kan ju inte ändra praxis, och jag kan inte gripa in och lämna besked i ärenden som ligger på Migrationsverkets bord om inte Migrationsverket överlämnar ett sådant ärende, och det har alltså icke skett. Sker det ska jag genast berätta vad beslutet blir.</textBlock>
    <textBlock id="i-04081d708cfc0b90">På den punkten hoppas jag att mitt förslag har varit alldeles klart. Om det inte är det må Gud hjälpa mig. Men tydligare än så kan jag inte vara. Men jag säger det en gång till och långsamt.</textBlock>
    <textBlock id="i-7ab97a29d18fd640">Regeringen kan inte ändra praxis om inte Migrationsverket överlämnar ett enskilt ärende till regeringens prövning. Och så har alltså icke skett, oavsett vad som må sägas i Dagens Eko.</textBlock>
  </contentBlock>
  <contentBlock page="0" id="i-8b4386f92e24fb3f">
    <textBlock id="i-95b99482a64ac31d">Överläggningen var härmed avslutad.</textBlock>
  </contentBlock>
  <contentBlock page="0" id="i-0f7d58b144c43064">
    <textBlock id="i-353b78f537f171e3">10 §  Svar på interpellation 2001/02:324 om tillverkning av fruktviner</textBlock>
  </contentBlock>
  <contentBlock page="0" id="i-8bed56ebd6c2439a">
    <textBlock id="i-5dea8619890b8567">Anf.  49  Socialminister LARS ENG-</textBlock>
    <textBlock id="i-f8b4913cd0e92ea7">QVIST (s):</textBlock>
    <textBlock id="i-94ab70f1408b8f1e">Herr talman! Ola Karlsson har frågat näringsminister Björn Rosengren vilka åtgärder han avser att vidta för att underlätta för ökat företagande kring fruktvin. Arbetet i regeringen är så fördelat att det är jag som ska besvara frågan.</textBlock>
    <textBlock id="i-84daff566e7615a1">Grundprincipen för den svenska alkoholpolitiken är att motverka alkoholens skadeverkningar genom att bl.a. begränsa alkoholens tillgänglighet. Av den anledningen är det bara Systembolaget AB som får bedriva detaljhandel med spritdrycker, vin och starköl. Systembolagets detaljhandelsmonopol ska utgöra en garant för att marknadsföring och försäljning av alkoholdrycker till allmänheten sker återhållsamt. Att öppna nya försäljningskanaler till allmänheten utanför Systembolaget skulle kunna innebära att detaljhandelsmonopolet urholkas.</textBlock>
    <textBlock id="i-b61c100b4a0e5d8c">Att endast tillåta gårdsförsäljning för inhemsk tillverkning av fruktviner kan dessutom EG-rättsligt uppfattas som diskriminering av utländska tillverkares produkter som endast kan säljas via Systembolaget eller via restaurang. Likaså kommer övriga inhemska alkoholproducenter, såsom ölbryggerier och sprittillverkare, av samma skäl som fruktvinstillverkarna att ställa krav på försäljning direkt till konsumenter. Jag är därför inte beredd att vidta några åtgärder för att tillåta gårdsförsäljning av fruktviner.</textBlock>
  </contentBlock>
  <contentBlock page="0" id="i-7fb21763b8931541">
    <textBlock id="i-68eb3f5302300b51">Anf.  50  OLA KARLSSON (m):</textBlock>
    <textBlock id="i-c1f6d4b916d4eb3f">Herr talman! Först vill jag tacka för svaret.</textBlock>
    <textBlock id="i-0eebfcf983e16745">Jag har sett det som en av mina viktigaste uppgifter i riksdagen att på olika sätt underlätta för företagande och för småföretag. I interpellationer, frågor och motioner har jag nämnt ett antal exempel. Men som regel har svaren från den socialdemokratiska regeringen varit negativa - så även denna gång.</textBlock>
    <textBlock id="i-555e2e188ea8e4db">Jag har som ett exempel nämnt företagare som tillverkar fruktviner och som möter ett antal problem.</textBlock>
    <textBlock id="i-80dc51e5114f1260">Jag har tagit det exemplet därför att ett av de här företagen finns i min valkrets. Jag har mött de här duktiga företagarna och tycker av tre skäl att exemplet är väldigt bra och tydligt.</textBlock>
    <textBlock id="i-6bf0d842c3b0fcfb">För det första visar det att det finns många idéer och många möjligheter till nytt företagande som väntar på företagare.</textBlock>
    <textBlock id="i-eacce8ecf5eb0c5f">För det andra finns det många politiska hinder som gör att företagen inte växer eller att företag inte alls kommer till.</textBlock>
    <textBlock id="i-8c92240fcc272e50">För det tredje visar både exemplet och svaret här att regeringen är komplett ointresserad, totalt ointresserad, av att underlätta för den här typen av företag.</textBlock>
    <textBlock id="i-3a621988e6c107e7">Exemplet är också bra därför att det visar att detta är en del av ett företagande som kommit till inte tack vare politiska subventioner och inte tack vare politiska stöd utan bara därför att politiken har tagit bort hinder. Jag tänker då på det tidigare förbudet.</textBlock>
    <textBlock id="i-d5dcbb5cc0518665">Nu finns det två ytterligare hinder som man pekar på. Först gäller det då möjligheten att sälja sina produkter på tillverkningsstället - alltså vad som sker i resten av världen genom s.k. gårdsförsäljning. Varför skulle det som är möjligt och tillåtet i Finland, försäljning av fruktviner producerade på den egna gården - det gäller dock inte försäljning av andra produkter - vara omöjligt i Sverige?</textBlock>
    <textBlock id="i-efd4aebf2f824c16">En del av det totala ointresset för dessa företagare är att socialministern inte ens bryr sig om det andra problemet som jag tar upp i min interpellation - möjligheten att erbjuda provsmakning när man visar tillverkningen.</textBlock>
    <textBlock id="i-2bead7127a2b3c02">Tusentals turister vill komma och titta på det här, och de skulle vilja ha möjlighet att, i det här fallet, provsmaka tre centiliter hjortronvin. Men för att kunna få serveringstillstånd måste man bygga ett restaurangkök så att man också kan erbjuda servering av mat.</textBlock>
    <textBlock id="i-f4255d015e7f93b7">Herr talman! Jag tycker att detta är nojigt. Det borde vara mycket enkelt att förändra lagstiftningen så att man öppnar för möjligheten för de här nya företagarna att locka turister till gården och att sälja sina produkter. Därmed skapas sysselsättning, arbete och välfärd i större delar av vårt land.</textBlock>
    <textBlock id="i-63172b90b60e7ea2">Varför, socialministern, är det så omöjligt att underlätta för företagande inom det här området?</textBlock>
  </contentBlock>
  <contentBlock page="0" id="i-370abbcc64340564">
    <textBlock id="i-9b19ca94eaa98d6d">Anf.  51  Socialminister LARS ENG-</textBlock>
    <textBlock id="i-774466202e0ffa56">QVIST (s):</textBlock>
    <textBlock id="i-d9f6eb7389b8e67f">Herr talman! Jag borde inte behöva upplysa Ola</textBlock>
    <textBlock id="i-3da1e7405b9dfeb5">Karlsson om att det är denna riksdag som har beslutat om den alkoholpolitik som förs i det här landet. Det var en mycket bred majoritet - egentligen var det nog bara Moderaterna som var mot - som bestämde vilka villkor vi ska ha.</textBlock>
    <textBlock id="i-7736727d061f0402">En viktig del av den svenska alkoholpolitiken är just att behålla Systembolagets monopolställning när det gäller detaljhandeln. Det är klart att detta övergripande mål för att undvika att vi får framtida omfattande alkoholproblem är viktigare än att diskutera i vilken mån man kan ägna sig åt gårdsförsäljning. Det är alltså den avvägning som gjorts i Sveriges riksdag.</textBlock>
    <textBlock id="i-8a9d7e64e12ef8db">Jag kan förstå att den enskilde - också jag har träffat många som ägnar sig åt att producera fruktviner för försäljning på marknaden - tycker att detta är egendomligt. Men om man lite djupare resonerar kring problemställningen förstår de flesta också detta.</textBlock>
    <textBlock id="i-cc2962dcf64dee3e">Bara för att Ola Karlsson ska tvingas att själv reflektera tycker jag att han ska svara på följande enkla frågor: Om man tillåter försäljning av fruktviner på platsen, varför ska man då hindra en sprittillverkare, exempelvis i Malmö, att också få sälja på platsen?</textBlock>
    <textBlock id="i-93da0cd350cb6133">Och nästa steg: Varför ska man hindra stora importörer att själva sälja om svenska producenter tillåts göra det?</textBlock>
  </contentBlock>
  <contentBlock page="0" id="i-df374dba1250c976">
    <textBlock id="i-ae2a891cfa837894">Anf.  52  OLA KARLSSON (m):</textBlock>
    <textBlock id="i-ea88268cdf14efa5">Herr talman! Jag förstår att socialministern inte är intresserad av att svara vad gäller det andra problemet som jag tar upp i min interpellation. I stället för att bemöta det ställer han frågor till mig. Jag ska svara så gott jag kan.</textBlock>
    <textBlock id="i-ea9a99da863477c2">Jag tycker inte att det kan vara ett alkoholpolitiskt problem att låta fruktvinstillverkare försälja sina produkter på tillverkningsplatsen - dvs. gårdsförsäljning. Det borde vara mycket lätt att dra en gräns mellan starksprit och vin. Jag har mycket svårt att se några alkoholpolitiskt negativa konsekvenser av att folk reser till Grythyttan och köper en flaska Grythyttan Hjortron à 140 kr. Jag tror inte att det blir en massinvasion av busslaster med människor som åker dit för att supa sig fulla på fruktvin.</textBlock>
    <textBlock id="i-bb5394663eb485a0">I och med att gränsen dras på tillverkningsstället blir det ingen konkurrenssnedvridning. Utländska tillverkare har per definition inte möjlighet att sälja på tillverkningsstället i Sverige. Därför borde detta inte vara något problem. Det är det inte i Finland.</textBlock>
    <textBlock id="i-c3566d43ed2fe34a">Det är ändå bra att vi får klara besked från socialministern. För honom väger nya företag på landsbygden som ger välfärd, sysselsättning och arbete väldigt lätt. De får gärna lägga ned bara detaljhandelsmonopolet för Systembolaget inte hotas.</textBlock>
    <textBlock id="i-73094d80b4581e16">Jag tycker att vad socialministern här ägnar sig åt är lite av ett cirkelresonemang om att riksdagen, på regeringens förslag, har fattat beslut skulle vara ett skäl till att vi inte kan förändra reglerna och villkoren.</textBlock>
    <textBlock id="i-3aae9185b30c35f4">Med det sättet att resonera - alltså att riksdagen en gång har beslutat om dagens regler - kommer vi aldrig någonsin att få bättre villkor för företagen och företagandet.</textBlock>
    <textBlock id="i-9b874b6e671328e3">Det är beklagligt att vi inte kan få till stånd bättre villkor, särskilt som det som behövs är att ett antal hinder tas bort. Det behövs inga statliga stöd och inte heller bidragsmiljoner eller subventioner. Det enda som behövs för att få fler företag och fler jobb inom det här området är, som sagt, att några hinder tas bort, men det är socialministern inte beredd att göra.</textBlock>
  </contentBlock>
  <contentBlock page="0" id="i-2c2c9cf1b47655b7">
    <textBlock id="i-28eef57077076e70"/>
    <textBlock id="i-bc88990dc8f14274">Anf.  53  Socialminister LARS ENG-</textBlock>
    <textBlock id="i-3d8bd3e21fdd6c8d">QVIST (s):</textBlock>
    <textBlock id="i-6fb4b3c1288dc05a">Herr talman! Jag vet inte i vilken mån Ola Karlsson har varit egenföretagare, men jag har varit det inom detaljhandeln. Jag har som egenföretagare som sålde ost ägnat mig åt att fundera på problemet att även sälja vin. Jag lärde mig framför allt att det var en frågeställning som egentligen inte var relevant för min framgång som detaljhandlare. Vad det handlade om var att få möjlighet att sälja det jag sålde, att se till att jag nådde mina kunder och att se till att det de köpte var de nöjda med.</textBlock>
    <textBlock id="i-ce64f9dd4459d5a8">Jag tror att det är likadant för dem som ägnar sig åt att tillverka vin, fruktviner eller alkohol i Sverige -</textBlock>
    <textBlock id="i-9afec81cf59e8a31">både bryggerier och sprittillverkare. Förutsättningen för att de ska bli framgångsrika är att de faktiskt når marknaden, får en distribution för sina produkter som fungerar och att deras varor finns i det svenska detaljhandelssystemet, dvs. på Systembolaget. Det är jätteviktigt att de får rejäla chanser till detta.</textBlock>
    <textBlock id="i-4fad677d4bf79862">Jag tror att det är en återvändsgränd att tro att det handlar om att de ska få sälja från gården och att det skulle vara lösningen på deras problem. Snarare riskerar vi att komma in, precis som Finland för övrigt just nu gör, en diskussion om huruvida man kan behålla monopolet för den här typen av försäljningar.</textBlock>
    <textBlock id="i-9cbe836eb4675de9">Det går inte att dra gränsen vid att säga till den enskilde att producera på hemmaplan eller att dra gränsen vid fruktviner och starkare alkoholsorter. Sannolikt får vi problemet att vi då har brutit monopolet och därmed får ändra inriktningen på alkoholpolitiken.</textBlock>
    <textBlock id="i-c157c3faaa906fc6">Det är ju därför vi håller fast vid den.</textBlock>
    <textBlock id="i-cf2517d4c5cb8128">Vi ska naturligtvis se till att nya företag har en chans att utvecklas, men jag tror att det är ett sidospår att diskutera om man ska få sälja.</textBlock>
    <textBlock id="i-2da8086a6eef4a20">Detsamma är problemet med provsmakningen.</textBlock>
    <textBlock id="i-493172e3479f538a">När vi diskuterade detta var vi från regeringens sida beredda att ändra de regler som faktiskt hänger ihop med gåvoreglerna. Vi konstaterade då att börjar vi med detta är risken mycket stor för att vi öppnar för avarter som är svåra att förhindra. Inte ens detta är avgörande för de företag som arbetar på marknaden.</textBlock>
    <textBlock id="i-438c68dc93a3b84d">Vi tror att de kan ha framgång ifall de behandlas bra av detaljhandelsmonopolet, ifall de kommer till marknaden och får möjlighet att sälja sina produkter.</textBlock>
    <textBlock id="i-bfd6eaebd6df0493">Det är viktigt att slå vakt om.</textBlock>
  </contentBlock>
  <contentBlock page="0" id="i-3d1c6342c3f4c6d3">
    <textBlock id="i-8501599d6ca4647a">Anf.  54  OLA KARLSSON (m):</textBlock>
    <textBlock id="i-cdd9a32c0a048e75">Herr talman! Jag kan avslöja att jag i mitt civila liv är skogsbonde och därmed tvungen att upprätta en</textBlock>
    <textBlock id="i-6de6e68f05789b8a">N 2-bilaga i deklarationen. Så hos skattemyndigheten klassas jag som någon typ av företagare.</textBlock>
    <textBlock id="i-e303b059264bbb07">Jag tycker att det var väldigt intressant att höra att socialministern tidigare i sitt liv funderat på att sälja vin inom detaljhandeln. Det tror jag är en nyhet för de flesta.</textBlock>
    <textBlock id="i-0403b47bfbd209d3">Socialministern sade att det var viktigt för företagarna dels att nå sina kunder, dels att få en distribution. Visst är det så, och det är därför jag vill ta bort hindren för att de lättare ska nå kunderna. Reglerna innebär att man har bara en monopolist att förhandla med, en monopolist att sälja sina produkter till. Vad har denna monopolist, som då ska hantera tusentals sorter i ett mycket stort utbud, för intresse av att skylta, marknadsföra och lyfta fram den här produkten? Nej, nästan inget. Det syns också normalt vid placeringen av de svenska fruktvinerna i Systembolagets butiker.</textBlock>
    <textBlock id="i-a2f3b27bf3a569b3">Det här handlar om att ge företagarna en möjlighet till den distributionskanal som innebär att man når sina kunder och som är det vanliga i praktiskt taget resten av världen som sysslar med tillverkning av vin och fruktviner. Den möjligheten vill socialministern förneka dem.</textBlock>
    <textBlock id="i-0d90de83ea941782">Jag ska ta med det här budskapet hem till dem i min valkrets som tycker att det är bra med fler företagare i glesbygd. Den rätten förnekar socialministern dem.</textBlock>
  </contentBlock>
  <contentBlock page="0" id="i-acfe9326facf2798">
    <textBlock id="i-ef29fffe8483b25c">Anf.  55  Socialminister LARS ENG-</textBlock>
    <textBlock id="i-d8b6fd6da1253625">QVIST (s):</textBlock>
    <textBlock id="i-febf254dfd3ad940">Herr talman! Jag ska bara påpeka att jag som osthandlare funderade över möjligheten och accepterade det regelverk som finns och som säger att det trots allt inte är osthandlares sak att göra detta. Det är alldeles utmärkt om man som osthandlare kan konstatera att det finns ett välsorterat Systembolag runt hörnet och att man kan hänvisa kunderna dit. Jag accepterade det efter att ha reflekterat över den ordning som vi har, för jag tror att den är bra för svensk alkoholpolitik och svensk folkhälsopolitik.</textBlock>
    <textBlock id="i-91c7cbf35dd85ec4">Jag tror att det är fullt möjligt också för dessa småföretag som Ola Karlsson talar sig varm för att utvecklas och nå marknaden med det system vi har.</textBlock>
    <textBlock id="i-657b2fe4fe92603f">Jag tror alltså inte att det är avgörande för deras framtid att de får möjlighet att sälja eller att göra provsmakningar på platsen. Jag tror att det svenska</textBlock>
    <textBlock id="i-23ab75879844c75c">Systembolaget är öppet för att se till att också dessa företag når framgång ifall de har bra produkter till bra priser att sälja.</textBlock>
  </contentBlock>
  <contentBlock page="0" id="i-e507ff7eebb1e16f">
    <textBlock id="i-fb07ef1c89ae8deb">Överläggningen var härmed avslutad.</textBlock>
  </contentBlock>
  <contentBlock page="0" id="i-45570db51b9aa12e">
    <textBlock id="i-048a86d6a26951fc">11 §  Svar på interpellation 2001/02:336 om behovet av geriatriker</textBlock>
  </contentBlock>
  <contentBlock page="0" id="i-c5d2f24612dda9d8">
    <textBlock id="i-85c63e08e0f1fa7d">Anf.  56  Socialminister LARS ENG-</textBlock>
    <textBlock id="i-015b10c84d04d738">QVIST (s):</textBlock>
    <textBlock id="i-cd3832702d75dcfe">Herr talman! Désirée Pethrus Engström har frågat mig vilka åtgärder jag avser att vidta för att säkerställa tillgången på geriatriker under de närmaste åren.</textBlock>
    <textBlock id="i-2528f56832670a0d">I Sverige har äldre människor i dag möjligheter att få både avancerade medicinska insatser inom akutsjukvården och omfattande vård- och omsorgsinsatser i det egna hemmet eller i ett särskilt boende. Detta måste ses som en mycket positiv utveckling. En följd av den snabba medicinska och medicinsktekniska utvecklingen är dock att vårdtiderna vid sjukhusen har blivit kortare. Ädelreformen har också inneburit att vårdinsatser för äldre i ökad utsträckning ges utanför den slutna vården. Detta ställer stora krav på landstingens och kommunernas primärvård, inte minst dess förmåga att samverka kring vården av de äldre.</textBlock>
    <textBlock id="i-59fbf99b235e8e7e">En av flera viktiga förutsättningar för att primärvården ska ges rimliga möjligheter att fylla sin funktion som basen i hälso- och sjukvården är att antalet läkare i primärvården ökar. Med en ökad läkartäthet i primärvården skapas praktiska förutsättningar för alla invånare att etablera en fast kontakt med en familjeläkare. En relation mellan patient och läkare som präglas av ömsesidigt förtroende ökar förutsättningarna för goda behandlingsresultat. Landstingen har tyvärr haft svårigheter att tillgodose behoven av läkarnas insatser och medverkan i den kommunala primärvården. Trots att olika åtgärder vidtagits och förbättringar uppnåtts på detta område finns det fortfarande brister som regeringen vill rätta till.</textBlock>
    <textBlock id="i-5787674b7a961f4d">I den nationella handlingsplanen för utveckling av hälso- och sjukvården har regeringen bedömt att antalet specialister i allmänmedicin måste öka under de närmaste åren. Landstingsförbundet svarar därför, enligt det avtal om utvecklingsinsatser inom vården och omsorgen för åren 2002-2004 som regeringen,</textBlock>
    <textBlock id="i-49e8ebf4587e0735">Landstingsförbundet och Svenska Kommunförbundet enats om, för att läkartätheten inom primärvården förstärks.</textBlock>
    <textBlock id="i-395ddc2da3e2ae36">Även om man stärker och förbättrar familjeläkarnas insatser i vården och omsorgen för de äldre, finns det självklart behov av annan specialistkompetens för att tillgodose de äldres skiftande behov. Geriatrikernas roll som specialister på åldrandets sjukdomar är oerhört viktig, inte minst för de många multisjuka äldre och äldre med olika demenssjukdomar, vilket ibland fordrar en fördjupad kompetens. Dessvärre tycks intresset för att specialisera sig och arbeta inom geriatriken inte ha varit tillräckligt stort. Här har landstingen ett stort ansvar för att på olika sätt förbättra arbetsvillkoren för att göra geriatriken till ett attraktivt område som också lockar flera yngre läkare att utbilda sig och arbeta inom.</textBlock>
    <textBlock id="i-0e22e6782787445b">För att underlätta landstingens möjligheter att rekrytera läkare i framtiden, inte minst geriatriker och specialister i allmänmedicin, sker nu en kraftig utökning av antalet platser i läkarutbildningen. Antalet läkare som utexamineras kommer därför om några år att ha ökat från dagens ca 800 till ca 1 000 per år.</textBlock>
    <textBlock id="i-7da0e4b5d82384de">Detta tillsammans med det värdefulla tillskott till vården som den ökande andelen läkare med utländsk utbildning utgör förbättrar möjligheten att rekrytera läkare väsentligt.</textBlock>
    <textBlock id="i-843fb513fb3e5090">Enligt hälso- och sjukvårdslagen ska det i landstingen finnas möjligheter till anställning för läkares specialiseringstjänstgöring i en omfattning som motsvarar det planerade framtida behovet av läkare med specialistkompetens i klinisk verksamhet. Detta är huvudsakligen ett ansvar för landstingen. I syfte att stödja landstingen i denna planering har Socialstyrelsen till uppgift att verka som ett nationellt planeringsstöd för läkarförsörjningen. Styrelsen ska fortlöpande ta fram underlag för bedömningen av hälso- och sjukvårdens behov av läkare, särskilt läkare med specialistkompetens, såväl nationellt som lokalt och regionalt. Landstingen beslutar utifrån detta hur många tjänster, och inom vilka specialiteter, som man ska utlysa för att kunna tillgodose behovet.</textBlock>
    <textBlock id="i-36f67049f8bc9068">Jag tror att det är genom samverkan mellan Socialstyrelsen, sjukvårdshuvudmännen och de universitet som utbildar läkare som vi kan se till att de som nu utbildas till läkare får en bra vägledning för att kunna välja rätt inriktning för sitt framtida arbete.</textBlock>
  </contentBlock>
  <contentBlock page="0" id="i-e6060ca2f90b5449">
    <textBlock id="i-f2bfe1595653c587">Anf.  57  DÉSIRÉE PETHRUS ENG-</textBlock>
    <textBlock id="i-3c6de4bbbb337f3f">STRÖM (kd):</textBlock>
    <textBlock id="i-8dc7c6ec403f4c81">Herr talman! Jag vill tacka socialministern för svaret på min interpellation.</textBlock>
    <textBlock id="i-773b50f8f4dbb218">Den fråga jag har ställt är alltså vilka åtgärder statsrådet avser att vidta för att säkerställa tillgången på geriatriker, dvs. läkare som är specialister på äldres sjukdomar, under de närmaste åren. Det svar som jag har fått är att det naturligtvis behövs geriatriker.</textBlock>
    <textBlock id="i-b7e5a57dcad78ffe">Där är vi överens.</textBlock>
    <textBlock id="i-b1de0f15787a8373">Men sedan blir svaret att det främst behövs fler allmänläkare och familjeläkare på vårdcentralerna och att man därför ska utöka antalet läkarplatser i utbildningarna.</textBlock>
    <textBlock id="i-eca73db241699ff7">Vidare anför ministern att det nog är så att intresset för geriatrik dessvärre inte är tillräckligt stort. Då kan man fråga sig varför.</textBlock>
    <textBlock id="i-279a45cee9b911b6">Ministern menar vidare att Socialstyrelsen ska ta fram fortlöpande underlag för bedömningen av hälsooch sjukvårdens behov av läkare, särskilt då specialistläkare, såväl nationellt som regionalt. Sedan beslutar landstingen utifrån det här hur många tjänster och inom vilka specialiteter som tjänster ska utlysas för att kunna tillgodose behovet.</textBlock>
    <textBlock id="i-372f772023eb43c9">Då kan man ställa sig frågan vilka framräkningar som Socialstyrelsen har gjort av behovet av geriatriker. Om 30 år kommer 25 % av Sveriges befolkning att vara över 65 år. De som är över 80 år kommer då också att bli fler, dvs. de som i dag behöver medicinskt kompetent personal i både den kommunala och den landstingskommunala vården. Jag har, så långt som jag har kunnat ta reda på i efterforskningar på</textBlock>
    <textBlock id="i-464daa0b69455c27">Socialstyrelsen och Landstingsförbundet, inte kunnat hitta några sådana framräkningar av behovet av geriatriker framöver, vilket oroar.</textBlock>
    <textBlock id="i-0142bd193ce6df36">Jag blir därför beklämd och förundrad när det gäller vad regeringen egentligen gör för att få fram fler geriatriker. Man säger att man ska ta fram fler familjeläkare. Och resten får vi väl se hur det går med</textBlock>
    <textBlock id="i-8e848276760a0368">- eller vad är det som gäller?</textBlock>
    <textBlock id="i-454b89ea785a5156">Enligt min mening räcker det inte med familjeläkarkompetens i alla lägen, även om många av de läkarna är duktiga. Det verkar inte finnas ett tryck i den här frågan från regeringen. Syftet med min interpellation i dag är att trycket ska öka på att ta fram beräkningar av hur många geriatriker som behövs framöver, och att ministern nu på allvar ska börja jobba med den här frågan. Andelen äldre ökar, och de har också rätt till specialistkompetens. Vad säger ministern? Har äldre rätt till geriatrikerkompetens?</textBlock>
    <textBlock id="i-471fb7ecc22ce947">Har framräkningar av behovet gjorts?</textBlock>
  </contentBlock>
  <contentBlock page="0" id="i-2212cb13e06b0230">
    <textBlock id="i-4808ebb054d8908f">Anf.  58  Socialminister LARS ENG-</textBlock>
    <textBlock id="i-9a2eb82a733c6fc0">QVIST (s):</textBlock>
    <textBlock id="i-31d8dbad38ce1f2c">Herr talman! Jag är rädd för att Désirée Pethrus</textBlock>
    <textBlock id="i-ad2576298a695b63">Engström gör sig skyldig till samma misstag som många andra gör när man diskuterar äldrevården.</textBlock>
    <textBlock id="i-33818a55d3244a4c">Äldre människor behöver först och främst en familjeläkare, en specialist i allmänmedicin. Det är viktigt att inse att det inte är så att bara för att man är över 65</textBlock>
    <textBlock id="i-b3c0dcda2e11aa65">år och får ont i knät eller ont i magen skulle man behöva en geriatriker. Det viktigaste är att vi ser till att det finns familjeläkare som arbetar i äldrevården och som ger den medicinska kompetens som behövs för att äldrevården ska fungera. Det är det jag försöker påpeka.</textBlock>
    <textBlock id="i-6be654a11dbccf80">För en rad sjukdomar som är speciella för de äldre behövs det specialistkompetens, nämligen i geriatri.</textBlock>
    <textBlock id="i-e9957b7d39529628">Men det är viktigt att konstatera att det inte är så att bara för att man är 65 år ska man tvingas söka en geriatriker. Det viktigaste för svensk sjukvård är att det finns tillräckligt många allmänläkare.</textBlock>
    <textBlock id="i-9b446c896b4f2ec5">Man kan konstatera att det har skett ett enormt tillskott när det gäller allmänläkare. I dag presenterar</textBlock>
    <textBlock id="i-3e3cdbcc88d37b12">Landstingsförbundet en sammanställning som visar att man mer än väl har nått de mål som vi satte upp i handlingsplanen för hälso- och sjukvårdens utveckling. Enligt den skulle det vid årsskiftet ha funnits</textBlock>
    <textBlock id="i-1efa6727c97973f2">4 520 allmänläkare. Då skulle man ha rekryterat 230</textBlock>
    <textBlock id="i-0a0d73c71ddd789d">nya läkare förra året för att ha den rekryteringsnivå som krävs för att det ska tillgodose behovet. Det visade sig att man vid årsskiftet nu hade nått nästan</textBlock>
    <textBlock id="i-2bd23b6bf1bff8a6">4 900 allmänläkare. Rekryteringen av allmänläkare har alltså ökat mycket kraftigt. Det pågår en mycket snabb rekrytering av allmänläkare i primärvården.</textBlock>
    <textBlock id="i-0b3af3cfe874ea26">När det sedan gäller kompletteringen av specialistkompetens för äldresjukdomar kan vi konstatera att det inte har skett samma ökning. Det var lika stor rekrytering av geriatriker 2001 som det har varit de senaste åren. Vi måste försöka bedöma hur primärvården och övriga läkare fungerar och hur man samverkar i äldreomsorgen för att få veta exakt hur många som behövs. Ingen kan i dag ange hur många geriatriker som behövs. Nu jobbar Socialstyrelsen med detta och kommer att redovisa en bedömning av hur stort behovet är. Vad man då kommer att ta hänsyn till är tillgången till specialister i allmänmedicin i äldreomsorgen. Då vet vi hur stort behovet av komplettering är.</textBlock>
    <textBlock id="i-fe649fd8634276c7">Gör inte misstaget att bedöma de medicinska insatserna i äldrevården bara med utgångspunkt från hur många geriatriker vi har. Det är den samlade läkarkompetensen som är viktig för att äldreomsorgen ska fungera. När vi vet hur den kommer att se ut kan vi också bedöma behovet av geriatriker.</textBlock>
    <textBlock id="i-045e71da0150b0e0">Den allmänna bilden är att det utbildas för få och att de specialistbevis som utfärdas för geriatriker -</textBlock>
    <textBlock id="i-321016827350b803">jag tror att det var 42 stycken förra året - är i underkant och att det behövs fler. Det gäller att se till att fler utbildar sig till denna kompetens. Exakt hur många vi behöver avgörs av hur vi bedömer det allmänna läkarbehovet. Just nu ser det väldigt bra ut när det gäller rekryteringen av allmänläkare - mycket bättre än vad vi vågade hoppas när vi antog hälsooch sjukvårdens handlingsplan.</textBlock>
  </contentBlock>
  <contentBlock page="0" id="i-e004d61fefbe03fa">
    <textBlock id="i-e4636297c75cd8bd">Anf.  59  DÉSIRÉE PETHRUS ENG-</textBlock>
    <textBlock id="i-4a4c289ee0ae6b13">STRÖM (kd):</textBlock>
    <textBlock id="i-c015dcf535d7b6a3">Herr talman! Jag är självfallet medveten om att många behov hos de äldre, framför allt hos dem som är pigga och krya, kan klaras med familjeläkare. Problemet är bara att många är svårt sjuka.</textBlock>
    <textBlock id="i-f6ab946a1f839bc8">Jag skulle vilja läsa en liten notis från Äldrecentrum, som ministern säkert känner till. Överläkare</textBlock>
    <textBlock id="i-6f9e1b49727bb6df">Göran Selander säger så här:</textBlock>
    <textBlock id="i-58dde758619891dd">Att läkarförsörjningen till den kommunala äldrevården mångenstädes är otillräcklig är väl känt. Varför? Jo, äldrevården ligger tyvärr i marginalen för landstingsverksamheten och vårdprofessionerna. Den har ingen status och prioriteras inte. Det är något som får komma på tal när den akuta somatiska sjukvården fått sitt. En kår av geriatriska specialister växte fram under ett par decennier i slutet av 1900-talet, med en stark känsla för äldremedicin. Men den upplever sig fortfarande i marginalen, där den över huvud taget finns kvar. Rekryteringen blir därefter. Familjeläkare har blivit begreppet på modet, men ibland undrar man om de äldsta och sjukaste räknas till familjen. Kan man inte ta sig till vårdcentralen med sin skröpliga kropp får det anstå, eller så åker man spontant till sjukhusakuten.</textBlock>
    <textBlock id="i-0f5b887aa919ca6f">Det är precis detta som vi vill motverka, dvs. att man åker till akuten i onödan därför att familjeläkaren kanske inte alltid klarar de svårt sjuka.</textBlock>
    <textBlock id="i-f354eafb80973064">Ädelreformen trädde i kraft 1992, alltså för tio år sedan. Över en natt blev de många långvarigt sjuka och handikappade förvandlade från patienter i behov av vård och omsorg till boende, klienter, hjälptagare, biståndstagare m.m. Visst var det bra tänkt att man skulle avmedikalisera vården kring de äldre. Men många av dem som var svårt sjuka hamnade nu i kommunernas verksamhet utan hög medicinsk kompetens. De sjuka äldre har ofta en mångfasetterad och komplicerad sjukdomsbild, ofta med tre fyra aktiva åkommor. Det krävs då kompetens på äldres sjukdomar och på hur mediciner påverkar äldre, därför att de påverkar olika.</textBlock>
    <textBlock id="i-7bc6cb9d162ea2cc">Det som förvånar är att ministern accepterar att våra äldre har en mycket orättvis och ojämn tillgång till specialister inom geriatrik i dag. Snittvårdtiden på sjukhusen har minskat från 14 till 4 dagar, vilket innebär att våra äldre snabbt skrivs ut trots stora vårdbehov. Det är här jag menar att det inte klaras bara genom familjeläkare fyra timmar i veckan på äldreboendet, som är det vanliga.</textBlock>
    <textBlock id="i-46131b878b4969fe">Det innebär också att forskningen kring de äldres sjukdomar kommer att minska om ingenting görs.</textBlock>
    <textBlock id="i-fb623c96f4082fe1">Vissa får aldrig träffa geriatriker om de inte kommer in på sjukhus. Andra får träffa dem ibland. Andra kan träffa dem dygnet runt, som på Stora Sköndal. Det är inte alltid vårdbehovet som styr.</textBlock>
    <textBlock id="i-87dbddf7db1fa722">I dag finns det i Stockholm flera nya projekt på gång som ska förbättra tillgången till geriatriker. Men kommer vi då att ha fler geriatriker framöver? Kommer de att finnas om 30 år? När vi diskuterar specialister, vilka som ska finnas kvar framöver, kommer geriatrikerna att finnas och vara en stor tillgång i vårt samhälle? Kan ministern säga om våra äldre kommer att få möta specialister på äldres sjukdomar, dvs.</textBlock>
    <textBlock id="i-23d889d46c7ee580">geriatriker, i framtiden?</textBlock>
  </contentBlock>
  <contentBlock page="0" id="i-f0a8a45c9888cf51">
    <textBlock id="i-ebe93750af2c4188">Anf.  60  Socialminister LARS ENGQVIST</textBlock>
    <textBlock id="i-1085b6a5f89a2790">(s):</textBlock>
    <textBlock id="i-286de0f316442473">Herr talman! Om jag hade frågat Désirée Pethrus</textBlock>
    <textBlock id="i-650e5978a5fe511c">Engström för några dagar sedan hur många allmänläkare som rekryterades förra året, tror jag inte att hon hade vågat svara eller så hade hon säkerligen blivit överraskad över det faktiska svaret. Det rekryteras nu allmänläkare till svensk sjukvård i en takt som skedde bara under något år i början av 90-talet. I huvudsak rekryteras de för att primärvården ska fungera som det stöd för äldreomsorgen den är avsedd att vara enligt ädelreformen. De rekryteras för att kunna erbjuda de äldre regelbunden kontakt med läkare, för att det ska finnas läkare på äldreboendena men också hos människor som bor kvar i sina bostäder.</textBlock>
    <textBlock id="i-c914073cd1bacd50">Det är viktigt att förändringen sker. Vi får ökade medicinska insatser, ökad läkarmedverkan i äldreomsorgen, och det sker nu i en glädjande utsträckning.</textBlock>
    <textBlock id="i-c3a55af2f9fb4cbf">Det är viktigt att vi noterar detta.</textBlock>
    <textBlock id="i-9a10b81d5c3ff046">Till äldrevården hör också naturligtvis de enskilda patienternas rätt att få specialistbehandling. Men det kan handla om specialister av många olika slag, inte bara geriatriker. Det handlar om specialister på många sjukdomsområden, många diagnoser, som ska finnas tillgängliga inom sjukvården. Vi behöver fler geriatriker. Men om äldrevården ska fungera krävs det framför allt specialister i allmänmedicin som står till förfogande som stöd för sjuksköterskorna och övrig personal på de särskilda boendena. Det är det som nu sker.</textBlock>
    <textBlock id="i-2eeff96a3780bed3">Vi behöver också fler geriatriker. Det tycks alla vara överens om. Exakt hur många som behövs och hur stort utbildningsbehovet är kan vi inte riktigt avgöra förrän vi vet exakt hur stor den övriga läkarmedverkan är. Utan specialister i allmänmedicin, utan familjeläkaren i äldreomsorgen, kommer vi aldrig att få äldreomsorgen att fungera. Det är det jag försöker påpeka.</textBlock>
    <textBlock id="i-71514a1e990aab5a">Nu tillträder ett antal geriatriker. Jag berättade att det handlar om ett fyrtiotal bevis som utfärdades förra året. Sannolikt behöver den siffran öka. Det gäller för landstingen och för sjukvårdshuvudmännen, likväl som för kommunerna som är engagerade i frågan, att stimulera unga medicinstuderande att söka sig till äldrevården och bli specialister inte bara i allmänmedicin utan faktiskt också i geriatrik.</textBlock>
    <textBlock id="i-9b21ae6a75306701">Gör inte problemet med äldreomsorgen till ett problem bara om tillgången till geriatriker. Det här handlar om den allmänna läkarmedverkan. Där borde vi gemensamt kunna glädjas över att det nu sker en tillströmning till primärvården av läkare som vi inte har sett maken till på många år.</textBlock>
  </contentBlock>
  <contentBlock page="0" id="i-261e30ebc97bf2df">
    <textBlock id="i-941fc3626e1bc682">Anf.  61  DÉSIRÉE PETHRUS ENGSTRÖM</textBlock>
    <textBlock id="i-7cfc2ce3916c15de">(kd):</textBlock>
    <textBlock id="i-6740d47b3a76ec82">Herr talman! Vi pratar förbi varandra. När jag frågar om geriatriker får jag till svar att det kommer fler allmänläkare. Det är här jag känner en viss oro. Jag inser att det behövs fler allmänläkare i vården, men det behövs också geriatriker. Jag tycker inte, tyvärr, att svaret jag har fått här i dag ger mig trygghet att säga till de äldre att de kommer att få se fler geriatriker för dem som är svårast sjuka framöver.</textBlock>
    <textBlock id="i-7d85c270d42b0d24">Regeringen måste ta frågan på större allvar. Visst ska det finnas allmänläkare, men geriatriker har en specialistkompetens och kan forska vidare på äldres sjukdomar. Annars kommer den forskningen att dö ut. Geriatriker behövs som komplement till familjeläkarna.</textBlock>
    <textBlock id="i-b55453f19f832005">Frågan är hur socialministern kommer att agera för att det ska bli fler geriatriker och inte bara svara att det behövs fler allmänläkare. Då måste man börja med att noggrant beräkna hur stort behovet kommer att vara framöver. Där får jag lite diffusa svar angående hur dessa beräkningar kommer att tas fram. Man säger att Socialstyrelsen är på gång. Men det här borde väl ha gjorts för länge sedan? Det har gått tio år sedan ädelreformen genomfördes.</textBlock>
    <textBlock id="i-343cf2e569a27801">Regeringen behöver sätta ned foten om hur vården för de äldre ska se ut framöver. Det är en övergripande fråga som måste lösas nationellt.</textBlock>
    <textBlock id="i-529e2460ca5aac80">För det första: Ta fram beräkningar av behovet och ta frågan på allvar. För det andra: Se över frågan om hur samverkan mellan kommun och landsting ska fungera kring äldre med stora medicinska behov. För det tredje: Fundera över hur det ska bli mer attraktivt att bli geriatriker framöver. Då går det inte att säga att det behövs fler allmänläkare, utan då måste det framgå att det finns ett stort behov av geriatrisk kompetens i äldrevården.</textBlock>
  </contentBlock>
  <contentBlock page="0" id="i-62a472ec677afdb2">
    <textBlock id="i-bd142247e4f29bd4">Anf.  62  Socialminister LARS ENGQVIST</textBlock>
    <textBlock id="i-26370da77d2fca00">(s):</textBlock>
    <textBlock id="i-d81874f13a52fbdb">Herr talman! Jag försökte påpeka att när det gäller bedömningen av hur många geriatriker det behövs ligger ansvaret hos sjukvårdens huvudmän. De ska göra bedömningen i samverkan med Socialstyrelsen och naturligtvis också i samverkan med utbildningsanstalterna när de kan se vilka behov som finns i äldrevården.</textBlock>
    <textBlock id="i-a108c67e22a67994">Det är väl inte oävet att påpeka att de stora bristerna i svensk äldreomsorg de senaste åren faktiskt har varit tillgången till allmänläkare. Det är där det har varit en skriande brist. Där har man inte kommit i kontakt med läkare. Nu sker detta. Nu finns det en möjlighet att göra en klokare bedömning av hur många geriatriker vi behöver för att komplettera allmänmedicinen. Det arbetet pågår. Exakt hur många det är vet vi inte, men sjukvårdshuvudmännen,</textBlock>
    <textBlock id="i-92d3f2dcc493f19e">Landstingsförbundet och även Socialstyrelsen arbetar med den frågan.</textBlock>
    <textBlock id="i-d1066100062d3909">Nu har vi dessbättre inte någon kommandostat som gör att regeringen talar om att det ska vara två där eller en där. Det här beror på hur sjukvårdshuvudmännen i samarbete med kommunerna gör sina bedömningar. Jag är alldeles övertygad om att när man nu har fått fart på utvecklingen av primärvården och fått fler allmänläkare är det lättare att bedöma vilket behov som finns av geriatriker och vad som behöver göras för att locka fler. Det är det jag har försökt att förklara. Jag är alldeles övertygad om att vi kommer att få se fler geriatriker, att sjukvårdshuvudmännen anstränger sig mer och att de samverkar med kommunerna för att erbjuda rimliga arbetsvillkor.</textBlock>
  </contentBlock>
  <contentBlock page="0" id="i-40feaba5be9e8ac6">
    <textBlock id="i-5ac49c959ad08112">Överläggningen var härmed avslutad.</textBlock>
  </contentBlock>
  <contentBlock page="0" id="i-dcbded272a9402d4">
    <textBlock id="i-61cd37d115b64da0">12 §  Svar på interpellation 2001/02:339 om fri rörlighet av varor inom EU</textBlock>
  </contentBlock>
  <contentBlock page="0" id="i-f64376a7b3d70021">
    <textBlock id="i-650d2aa3ea156c26">Anf.  63  Socialminister LARS ENGQVIST</textBlock>
    <textBlock id="i-c307e9bc4c0e6fe0">(s):</textBlock>
    <textBlock id="i-ad6278e68541aa96">Herr talman! Anne Ludvigsson har frågat statsrådet Leif Pagrotsky vad han avser att vidta för åtgärder för att statens myndigheter såsom Riksförsäkringsverket, affärsdrivande verk och bolag agerar i överensstämmelse med EG-rätten så att den fria rörligheten av varor inom EU underlättas till nytta för konsumenterna. Eftersom frågeställaren främst tar upp</textBlock>
    <textBlock id="i-110f9a18bfc81a9a">Riksförsäkringsverket och prissättningen av läkemedel och detta faller under Socialdepartementets ansvarsområde kommer jag att besvara interpellationen.</textBlock>
    <textBlock id="i-bbc9f2b73942dd69">Anne Ludvigsson har i sin interpellation som exempel på myndighet som agerar i strid med EG-rätten angivit Riksförsäkringsverkets agerande i samband med prissättningen av parallellimporterade läkemedel. Som frågeställaren påpekar har det framförts kritik från kommissionens sida rörande prissättningen av parallellimporterade läkemedel i Sverige. Jag vill inledningsvis betona att parallellimport av läkemedel är viktig eftersom den ofta bidrar till ökad konkurrens och lägre priser. Som Anne Ludvigsson påpekar har regeringen underkänt Riksförsäkringsverkets tidigare praxis att schablonmässigt åsätta parallellimporterade läkemedel ett 10 % lägre pris än motsvarande direktimporterade läkemedel. Riksförsäkringsverket har därefter ändrat sina regler för prissättning av parallellimporterade läkemedel och prövar nu varje läkemedel individuellt. För närvarande pågår det en dialog mellan kommissionen och regeringen i fråga om prissättning av parallellimporterade läkemedel. I</textBlock>
    <textBlock id="i-dbca0e2605e28b2c">samband med detta har regeringen till kommissionen kommunicerat uppgifter om Riksförsäkringsverkets ändrade praxis. Vad denna dialog kommer att utmynna i kan jag inte föregå här.</textBlock>
    <textBlock id="i-25b45b7d79e98da9">Som Anne Ludvigsson känner till beslutade riksdagen den 5 april i år om regeringens proposition De nya läkemedelsförmånerna (prop. 2001/02:63). Propositionen innehåller bl.a. förslag om att en ny myndighet, Läkemedelsförmånsnämnden, inrättas. Den nya myndigheten får till uppgift att fatta beslut om pris och subventionering av produkter inom läkemedelsförmånen. Regeringen bedömer att i samband med subventioneringsbeslut i nämnden bör inte samma höga krav i fråga om utredning gälla för den som marknadsför ett parallellimporterat läkemedel som för den som marknadsför det av nämnden ursprungligt subventionerade läkemedlet.</textBlock>
    <textBlock id="i-8e3b606db1dae5af">De uppgifter som Riksförsäkringsverket har gällande prissättning av läkemedel kommer att flyttas till den nya myndigheten. I och med att Riksförsäkringsverket inte kommer att ha ansvar för prissättningsbeslut efter den 1 oktober 2002 kommer denna fråga att komma i ett nytt läge.</textBlock>
    <textBlock id="i-880e7ddb21dfd950">Vidare kan jag även informera om att regeringen nyligen har tillsatt en arbetsgrupp med uppgift att genomföra en översyn av prissättningen av produkter inom läkemedelsförmånen. Den nuvarande lagregleringen i fråga om prisreglering av varor inom läkemedelsförmånen är kortfattad och kan behöva kompletteras med ytterligare bestämmelser. I arbetsgruppens uppdrag ingår även att överväga om det är möjligt och lämpligt att införa ett förenklat prissättningsförfarande för generiska och parallellimporterade läkemedel.</textBlock>
    <textBlock id="i-c0bc921d75f018b3">Slutligen vill jag påpeka att regeringen anser att det är av största vikt att svenska myndigheter följer</textBlock>
    <textBlock id="i-799602976530bdfc">EG-rättens bestämmelser. Av regeringsformen framgår dock att förvaltningsmyndigheterna tillförsäkrats självständighet gentemot regeringen i ärenden som rör myndighetsutövning mot enskild, varför jag varken kan eller får uttala mig angående myndigheters bedömningar i enskilda ärenden. Allmänt kan sägas att för det fall svenska regler ger utrymme för tolkningar i strid med EG-rättens bestämmelser kan de svenska reglerna komma att behöva förtydligas.</textBlock>
  </contentBlock>
  <contentBlock page="0" id="i-58601a223760661f">
    <textBlock id="i-634f264862e278b9">Anf.  64  ANNE LUDVIGSSON (s):</textBlock>
    <textBlock id="i-bb0af0ad6898ef0a">Herr talman! Tack för ett bra och konkret svar, socialministern!</textBlock>
    <textBlock id="i-bbf6a0d73fd92980">Utgångspunkten för min interpellation är att man för konsumenternas bästa ska utnyttja den konkurrens som finns genom parallellimport, att den inre marknaden ska fungera och att småföretag inte ska utsättas för hinder som strider mot EG-rätten. Jag är glad över att det också är socialministerns och regeringens ambition, vilket tydligt framgår i svaret på interpellationen.</textBlock>
    <textBlock id="i-086af1377b8dffcb">Kostnaden för läkemedel är en stor och ökande utgift i statens budget. Det är därför viktigt att beakta alla möjligheter till besparingar som finns. Konkurrensen ökar om vi undanröjer de hinder som finns för fri rörlighet av varor, och vinnare är konsumenterna i</textBlock>
    <textBlock id="i-aff9565bb2920616">EU. Men en genomläsning av Riksförsäkringsverket definition och tolkning av sitt uppdrag ger vid handen att man verkar ta mycket begränsad hänsyn till att</textBlock>
    <textBlock id="i-ea078e33fa02c453">Sverige är med i EU och att vi därmed har åtagit oss att följa den europeiska lagstiftningen. Det är inte alla gånger vi tycker att den här lagstiftningen är bra.</textBlock>
    <textBlock id="i-9b0cd6db71e829ab">Ibland kanske vi t.o.m. ogillar den, men då får vi verka för att ändra regelverk. Vi får inte bryta mot lagstiftningen. Det är ju en grundläggande del i demokratin. Det är angeläget att den inre marknaden och därmed den fria handeln fungerar. Artikel 28 i</textBlock>
    <textBlock id="i-d8ab6626cd12054b">Romfördraget ska naturligtvis följas.</textBlock>
    <textBlock id="i-5ca8e098bab47185">Riksförsäkringsverket ska arbeta för att minska kostnaderna för patienter och skattebetalare, men det innebär inte att RFV får bryta mot EU:s grundtanke om fri rörlighet för varor och tjänster. Om RFV har godkänt ett pris för ett läkemedel ska det egentligen inte finnas något som hindrar ett annat företag att sälja samma läkemedel inom ramen för förmånssystemet, så länge det andra företaget inte begär ett pris som överstiger det ursprungliga priset. Och i regeringens svar på kommissionens motiverade yttrande anges tydligt att det inte finns något som förhindrar att en parallellimportör får samma pris.</textBlock>
    <textBlock id="i-3d902455169b25af">Regeringen har, som socialministern skriver i svaret, underkänt Riksförsäkringsverkets praxis med den s.k. tioprocentsregeln. RFV har också förändrat sina regler. Det är viktigt att det som den svenska regeringen anför följs av ansvarig myndighet, i detta fall</textBlock>
    <textBlock id="i-ab3c29cd8c4710cb">Riksförsäkringsverket.</textBlock>
    <textBlock id="i-8ea113df43131f5f">Jag vill fråga socialministern: På vilket sätt vägs de EG-rättsliga aspekterna in i det arbete som nu pågår i den här arbetsgruppen inom Regeringskansliet med att utforma nya föreskrifter för prissättning av läkemedel? Jag undrar också hur det är med detta inför den nya myndighetens tillsättande.</textBlock>
  </contentBlock>
  <contentBlock page="0" id="i-a55e87ac46cd1146">
    <textBlock id="i-0bc2322f8fde4034">Anf.  65  Socialminister LARS ENG-</textBlock>
    <textBlock id="i-c95b4450f9e98e9f">QVIST (s):</textBlock>
    <textBlock id="i-6256cbb2d53b6cf7">Herr talman! Det är ganska viktigt att konstatera att de regler som Riksförsäkringsverket följde tidigare inte var alldeles entydiga. Man hade inte en automatisk regel om att priset skulle sättas 10 % lägre, vilket har påpekats. Däremot är det uppenbart att man arbetade med detta som utgångspunkt när man fastställde priserna. Detta är nu borta. Man prövar varje läkemedel för sig, och man följer inte några schablonregler. Det är en viktig princip i framtiden, dvs. att man bedömer varje läkemedel för sig.</textBlock>
    <textBlock id="i-255020be5d16b5a5">När man sedan bedömer vad som är ett acceptabelt pris följer man således de allmänna regler som gäller för att bedöma läkemedel. Det är ganska omfattande bedömningar som görs. Men när det gäller ett parallellimporterat läkemedel och det direktimporterade läkemedlet eller det i Sverige producerade läkemedlet redan är godkänt säger man från Riksförsäkringsverket att man inte kommer att kräva samma omfattande undersökningar för att bedöma priset. Det innebär förhoppningsvis att vi får räkna med att vi i framtiden kommer att ha fler parallellimporterade läkemedel, att de kommer att erbjuda en bättre konkurrens och därmed också en ökad prispress när det gäller läkemedelskostnaderna.</textBlock>
    <textBlock id="i-17e3480540341053">Från den 4 maj förra året fram till den 20 mars i år</textBlock>
    <textBlock id="i-6dae8f85585e4908">- efter att man ändrade praxis - har Riksförsäkringsverket fattat 1 017 beslut om pris på parallellimporterade läkemedel, enligt uppgifter jag har fått. När det gäller den största andelen handlar det just om prissänkningar till följd av konkurrens på marknaden.</textBlock>
    <textBlock id="i-469596ea4f77bdd8">Merparten av besluten handlade alltså om att sänka priserna. Samtliga prissänkningar har dessutom initierats av företagen själva. Men man påpekar att besluten numera också kan handla om att man godkänner pris som är högre än för det direktimporterade läkemedlet. Jag kan inte riktigt bedöma vad det beror på, men det är uppenbart att också parallellimporterade läkemedel kan föranleda ett högre pris, och det har godkänts. Det har funnits särskilda skäl till det. Men i flera fall har prissänkningen varit betydligt större än</textBlock>
    <textBlock id="i-427badefc3bcab0b">10 %. Det har faktiskt handlat om ett stort spann.</textBlock>
    <textBlock id="i-eb7653e5170e37db">Något läkemedel har fått ett pris som är 40 % högre än priset för det direktimporterade, och något läkemedel har fått ett pris som är 43 % lägre än priset för det direktimporterade läkemedlet. Då ska man veta att det i flertalet fall har handlat just om prissänkningar.</textBlock>
    <textBlock id="i-783d595d9796d0fd">Den redovisning som Riksförsäkringsverket har skickat till departementet har nu skickats vidare till kommissionen. Kommissionen kommer att göra en bedömning av om det nya regelsystemet och de nya regler som Riksförsäkringsverket följer är i linje med</textBlock>
    <textBlock id="i-217d35863f7ff4d6">EG-rätten. Vi har också redovisat det beslut som riksdagen har fattat om en ny förmånsnämnd och vilka regler som kommer att gälla för detta. Vi avvaktar naturligtvis svaret.</textBlock>
    <textBlock id="i-981ba607760d0095">Vi har samma uppfattning, nämligen att parallellimport leder till pressade priser. Det är viktigt att vi underlättar för de företag som parallellimporterar läkemedel, så att vi får en press på läkemedelskostnaderna.</textBlock>
  </contentBlock>
  <contentBlock page="0" id="i-83a84695404c637e">
    <textBlock id="i-eea15f9434028600">Anf.  66  ANNE LUDVIGSSON (s):</textBlock>
    <textBlock id="i-d3e864196a791a00">Herr talman! Tack för den här informationen! Det som ministern har sagt understryker vikten av parallellimportörernas arbete just när det gäller konkurrensen.</textBlock>
    <textBlock id="i-910a3f59431de0b1">Riksförsäkringsverket presenterade i förra veckan en undersökning där läkemedelspriserna i Sverige och andra europeiska länder jämförs. Resultatet är att priserna i Sverige ligger något lägre än genomsnittet för de övriga länderna i undersökningen. Det är mycket positivt. Men det är intressant att konstatera att det, vad jag förstår, inte togs någon hänsyn till parallellimport i den här undersökningen, trots att det handlar om ungefär 10 % av läkemedelsförsäljningen i Sverige. Om parallellimport hade inkluderats hade prisdifferensen kanske varit ännu större. Det lyfts inte heller fram vilken effekt som hotet när det gäller parallellimportörernas verksamhet har haft för prissättningen av läkemedel. Att läkemedelsbolagen alltmer börjar införa s.k. Europapriser kan ju vara en följd av konkurrensen från parallellimporten - troligen är det så.</textBlock>
    <textBlock id="i-14ea04d35fc55a51">Vi är ju överens om att det är av yttersta vikt att få ut en så hög välfärd som möjligt av de resurser som avsätts till hälso- och sjukvården och läkemedelsförmånssystemet. Då blir man ju lite oroad av att Riksförsäkringsverket som jag ser det, åtminstone tidigare, har hanterat parallellimportörerna lite styvmoderligt. De är ju av så stor vikt när det gäller konkurrensen och sänkningen av läkemedelskostnaderna.</textBlock>
    <textBlock id="i-a8b968b054792ad1">När regeringen besvarade kommissionens motiverade yttrande anförde regeringen just att ändringarna i föreskrifterna avser att garantera att varje ansökan om fastställande av pris på läkemedel prövas individuellt efter objektiva och kontrollerbara kriterier. Det är väldigt bra, men det kan ställas mot vad RFV har anfört vid ett möte med parallellimportörerna. Man sade att man ibland är tvungen att straffa ut en parallellimportör genom att sätta ett för lågt pris, för att veta var gränsen går. Det tycker jag låter lite oroväckande i det här sammanhanget. Det kan ju inte stå i överensstämmelse med en prissättning efter objektiva och kontrollerbara kriterier. Jag vet att ministern inte kan gå in i enskilda ärenden, så jag räknar inte med något svar på den punkten.</textBlock>
    <textBlock id="i-a4785c532f9df48f">Men jag vill, som sagt, poängtera vikten av parallellimportörernas verksamhet. Den är så viktig att den inte får begränsas. Det skulle få stora konsekvenser för läkemedelskostnaderna. Läkemedelsbolagen börjar, som tidigare nämnts, införa Europapriser, bl.a.</textBlock>
    <textBlock id="i-6f21e374ea109ab0">för att minska parallellimportens betydelse. Det visar att hotet när det gäller parallellimportörernas verksamhet är viktigt. Eftersom parallellimportörerna generellt sett är små handelsföretag med små marginaler är det viktigt att det här regelverket fungerar.</textBlock>
    <textBlock id="i-18aea1b0c41b3b09">Jag vill därför fråga socialministern på vilket sätt man ytterligare kommer att underlätta för parallellimport på den svenska läkemedelsmarknaden. Jag fick delvis svar i det förra anförandet.</textBlock>
  </contentBlock>
  <contentBlock page="0" id="i-967b137af27c2843">
    <textBlock id="i-a738dec0e84d2c9c">Anf.  67  Socialminister LARS ENG-</textBlock>
    <textBlock id="i-570535e5402300e8">QVIST (s):</textBlock>
    <textBlock id="i-bc8ff424541d2936">Herr talman! Jag har förstått att prissättning på läkemedel är en mycket komplicerad procedur. Först och främst talar vi inte om någon faktiskt fungerande marknad, eftersom det i huvudsak är subventionerade produkter det handlar om. Det innebär att samhället har ett stort ansvar för att åsätta läkemedlet ett pris som är försvarbart ur samhällets synpunkt men också acceptabelt ur producentens synpunkt. Det ska rymma ett stort forskningsinnehåll, i alla fall under den tid man har ensamrätt till eller patent på läkemedlet.</textBlock>
    <textBlock id="i-ef04e34b5d810361">Det ska täcka kostnader tillbaka i tiden, likaväl som det ska garantera en fortsatt utveckling av forskning och av de producerande företagen. Man ska göra en bedömning av vad läkemedlet kan betyda för den svenska hälsovården och också jämföra med kostnader för alternativa behandlingar och terapier. Det är alltså väldigt svårt.</textBlock>
    <textBlock id="i-353936c905d7d757">Detta är naturligtvis också den viktigaste förklaringen till att Riksförsäkringsverket tidigare hade hållningen att ett parallellimporterat läkemedel borde kunna åsättas ett 10 % lägre pris än det direktimporterade.</textBlock>
    <textBlock id="i-17882e5048ed8b50">Det viktigaste nu är att man inte ska särbehandla gruppen av läkemedel som är parallellimporterade.</textBlock>
    <textBlock id="i-eaa4ad8b27293587">De ska bedömas var för sig och på samma sätt som andra läkemedel. Det som skiljer är att ursprungsläkemedlet, det direktimporterade, redan är godkänt, vilket innebär att man kan behandla det något annorlunda. Men utgångspunkten ska vara denna. Det betyder att man kan acceptera att ett parallellimporterat läkemedel av något skäl kan åsättas ett högre pris, likaväl som man kan hoppas - vilket vi vet att det innebär i de flesta fall - på ett väsentligt lägre pris.</textBlock>
    <textBlock id="i-216bcd903d7db7e1">Man har alltså inte någon schablonbedömning.</textBlock>
    <textBlock id="i-8997bc3518959777">Vi ser fram emot vad kommissionen kommer att säga när den tar del av den dokumentation vi har skickat, som Riksförsäkringsverket har stått för, likaväl som den information vi ger om den nya läkemedelsförmånsnämndens hantering av prissättningen.</textBlock>
    <textBlock id="i-69b38f2ad12df920">Jag hoppas att vi med det nya regelverket lever upp till de krav som EG-rätten ställer. Skulle det visa sig att man har påpekanden är vi dock beredda att ta hänsyn till de synpunkterna, eftersom vi vill ha en så öppen konkurrens som möjligt när det gäller läkemedel.</textBlock>
  </contentBlock>
  <contentBlock page="0" id="i-259bb897ab8df4fa">
    <textBlock id="i-f0ef83edf2eda15a">Anf.  68  ANNE LUDVIGSSON (s):</textBlock>
    <textBlock id="i-953163940ee75137">Herr talman! Som framkommit när vi har diskuterat detta utgör parallellimportörerna av läkemedel den enda konkurrens som finns på marknaden för originalläkemedel. Därför är det oerhört viktigt att denna konkurrens fungerar.</textBlock>
    <textBlock id="i-c2b958f3cc3f1b7f">Ett sätt att stärka konkurrensen och därmed sänka läkemedelskostnaderna för patienterna och för förmånssystemet är att underlätta för parallellimporten att så snabbt som möjligt få börja sälja, så att lägre priser snabbt blir en realitet. I dag ser vi att ansökningar för parallellimport ibland tar lika lång tid som för direktimportörer trots att det, precis som ministern anför, inte behövs någon hälsoekonomisk eller medicinsk bedömning på samma sätt. Det är bra att regeringen tillsatt en arbetsgrupp som ska göra en översyn av prissättningen på produkter inom läkemedelsförmånen och att även det förenklade prissättningssystemet kommer in i detta arbete. Men den nya myndigheten träder i kraft först i oktober, och sedan vet vi inte om allt kommer att fungera direkt. Jag anser att det är viktigt att underlätta på det här området redan nu för att inte slå ut de parallellimportörer som finns på marknaden.</textBlock>
    <textBlock id="i-a57b3a1bfed0333d">Min avslutande fråga till socialministern blir därför: Är det rimligt att dessa ansökningar tar lika lång tid att behandla trots att det sakliga innehållet är avsevärt mindre? Och vad sker under tiden fram till dess att den nya myndigheten börjar arbeta på ett effektivt sätt?</textBlock>
  </contentBlock>
  <contentBlock page="0" id="i-f4c91a70d20d06fc">
    <textBlock id="i-2c38d5c8a478342d">Anf.  69  Socialminister LARS ENG-</textBlock>
    <textBlock id="i-d26e57c0952f3e90">QVIST (s):</textBlock>
    <textBlock id="i-df1c4eebd76eea32">Herr talman! De sista frågorna kan jag besvara ganska kort. Det är naturligtvis inte rimligt att det tar lika lång tid, och det har jag också påpekat. Det är viktigt att man bedömer läkemedlen var för sig och inte har några schablonregler, men man måste också ta i beaktande att ett parallellimporterat läkemedel faktiskt inte behöver bedömas på samma sätt eftersom ursprungsläkemedlet eller det direktimporterade läkemedlet redan är godkänt. Det är alltså inte rimligt att det tar samma tid. Det är viktigt att Riksförsäkringsverket har mycket snabbare behandling.</textBlock>
    <textBlock id="i-b4066a7cf54914b6">Jag utgår från att Riksförsäkringsverket är medvetet om den här situationen och vidtar de åtgärder som är nödvändiga för att de företag som ägnar sig åt parallellimport blir korrekt behandlade och får reella möjligheter att verka på den svenska läkemedelsmarknaden.</textBlock>
  </contentBlock>
  <contentBlock page="0" id="i-70e3e43a37fea053">
    <textBlock id="i-aa726e8084fdc52f">Överläggningen var härmed avslutad.</textBlock>
  </contentBlock>
  <contentBlock page="0" id="i-b5c4358d78f50ec4">
    <textBlock id="i-fcd42ba2082c0c82">13 §  Svar på interpellation 2001/02:312 om miljön för närboende till vindkraftverk</textBlock>
  </contentBlock>
  <contentBlock page="0" id="i-45f3b4c3fb93efc8">
    <textBlock id="i-577acaa4f9be7d52">Anf.  70  Miljöminister KJELL LARS-</textBlock>
    <textBlock id="i-a5255fc9a1310a42">SON (s):</textBlock>
    <textBlock id="i-34bbfd2ea840a1c8">Herr talman! Inga Berggren har frågat statsrådet</textBlock>
    <textBlock id="i-c649566a921971bb">Lena Sommestad</textBlock>
    <textBlock id="i-07a35e441f65cd68">1. om miljöministern avser att ta initiativ till ett vindkraftsindustrimoratorium,</textBlock>
    <textBlock id="i-7a6eeab2f19e2b71">2. om miljöministern avser att ta initiativ till att klargöra närboendes rättigheter vid vindkraftsindustrietableringar, och</textBlock>
    <textBlock id="i-a87655d698c553cb">3. om miljöministern avser att ta initiativ till att ett nationellt enhetligt regelverk med minimiregler för respektavstånd till bostadshus och bullernivåer tas fram.</textBlock>
    <textBlock id="i-205a4b50627fe5ab">Ansvaret i Miljödepartementet är så fördelat att det är jag som ska besvara interpellationen.</textBlock>
    <textBlock id="i-11be4d5e70e89702">Vindkraften har stor potential i ett land som vårt, som har långa havskuster. I den energipolitiska proposition som regeringen nyligen har lagt fram till riksdagen föreslås ett nationellt planeringsmål för vindkraften om 10 terawattimmar år 2015. Den nuvarande elproduktionen från vindkraftverk är knappt en halv terawattimme per år.</textBlock>
    <textBlock id="i-60dc0108496c5e5a">I propositionen sägs också att det är angeläget att med statlig medverkan initiera ett antal vindkraftsprojekt för att utvärdera bl.a. olika miljöfrågor. Sådana studier är ett uttryck för den försiktighet som jag menar bör prägla ett nyttjande av vindkraften i stor skala. Med det är dock inte sagt att det inte går att bygga några vindkraftverk alls innan sådana studier är slutförda. Liksom hittills bör det gå att finna områden, såväl på land som till havs, där etablering av vindkraftverk inte skulle medföra någon oacceptabel omgivningspåverkan. Om så är möjligt i det enskilda fallet avgörs vid den tillståndsprövning som ska ske enligt plan- och bygglagen och miljöbalken, varvid miljökonsekvenserna redovisas. Mitt svar på Inga</textBlock>
    <textBlock id="i-e1255423b2a06485">Berggrens fråga om att ta initiativ till ett vindkraftsmoratorium blir alltså nej.</textBlock>
    <textBlock id="i-a360a54ff7bfd07b">Som Inga Berggren pekar på kan motsättningar uppstå mellan ett intresse att bygga vindkraftverk och de närboende. Avvägningar mellan olika intressen görs vid tillståndsprövningen. I plan- och bygglagen och miljöbalken finns bestämmelser till skydd för människors hälsa och miljön. De rättigheter som närboende till vindkraftsetableringar har är desamma som gäller generellt för berörda enskilda vid prövning av tillståndspliktiga verksamheter av olika slag.</textBlock>
    <textBlock id="i-62569d9012e1946c">Inga Berggren tar också upp frågan om minskade fastighetsvärden till följd av etablering av vindkraftverk. I svaret på en tidigare fråga från Inga Berggen redogjorde jag för miljöbalkens regler om skadeståndsansvar och om inlösen av fastigheter. Av det svaret framgår att ansvaret för ekonomisk kompensation för förlust eller skada till följd av vindkraftsanläggningar är reglerat på ett sätt som måste bedömas som tillfredsställande.</textBlock>
    <textBlock id="i-f5f72c71b5dba423">Till slut har vi Inga Berggrens fråga om ett nationellt enhetligt regelverk med minimiregler för respektavstånd till bostadshus och bullernivåer. Vad som är ett lämpligt respektavstånd för vindkraftverk kan inte anges generellt. Hur långt ett vindkraftverk syns och hur ljud, skuggeffekter och andra störningar breder ut sig är beroende av t.ex. terrängförhållandena. Vad som är lämpliga riktlinjer för lokalisering i gotländska landskap, som Inga Berggren nämner, går inte att direkt tillämpa i andra typer av landskap. Vad som är viktigt är att det finns rättvisande metoder för att beräkna utbredningen av olika effekter i skilda landskapstyper.</textBlock>
    <textBlock id="i-564c2f4cd29e3000">I Boverkets Allmänna råd 1995:1 behandlas bl.a.</textBlock>
    <textBlock id="i-fede19b48b4f1c10">buller och säkerhetsavstånd. I samband med pågående arbete med att se över råden har utvecklats nya modeller för hur ljud från vindkraftverk bör beräknas i olika situationer. Detta, tillsammans med övriga rekommendationer i de kommande råden från Boverket, kommer att ge förbättrade möjligheter att klarlägga hur närboende skulle påverkas av en etablering av vindkraftverk och bedöma vilka hänsynstaganden som är erforderliga. Jag anser därför att några ytterligare initiativ nu inte behöver tas.</textBlock>
  </contentBlock>
  <contentBlock page="0" id="i-916c9949a0dd0244">
    <textBlock id="i-ceb7b4d27049120f">Anf.  71  INGA BERGGREN (m):</textBlock>
    <textBlock id="i-932336caac50f5b5">Herr talman! Tack för svaret på min första fråga.</textBlock>
    <textBlock id="i-3d083586d0778ef9">Det var i vart fall klart och tydligt. Nej till anstånd med vindkraftsutbyggnad. Övriga frågor och problem som jag tar upp i interpellationen avvisas, för statsrådet deklarerar att några initiativ inte behöver tas eller förändringar göras. Det gör ministern sedan han explicit tillstått att erfarenheterna i Sverige är obefintliga och att intressemotsättningar finns. Det beklagar jag.</textBlock>
    <textBlock id="i-4d94c34e1100aef0">Det finns enligt min uppfattning fortfarande väldigt många frågetecken att räta ut. Min förhoppning är trots allt att ministern är beredd att lyssna, diskutera och ta intryck och därmed blir beredd att också ompröva sin ståndpunkt. Regeringen kan trots allt lägga till rätta där det blivit fel och kan också lägga fram förslag om riktlinjer och regler som skulle underlätta hanteringen av vindkraftsfrågan framöver.</textBlock>
    <textBlock id="i-3f2724f5653ab6d7">I måndags och tisdags denna vecka besökte bostadsutskottet Gotland. Programmet innehöll till väldigt stor del information om vindkraft. På ort och ställe på Näsudden fick ledamöterna så uppleva lokalisering av vindkraftverk både på land och i vatten.</textBlock>
    <textBlock id="i-2aa9eefd96ae77aa">Där framkom mycket intressanta saker.</textBlock>
    <textBlock id="i-829f32a2a7d63651">Mycket tydligt belystes de konflikter som uppstår mellan målen god livsmiljö och livskvalitet i form av natur- och kulturmiljö samt friluftsliv och turism å ena sidan och målen att lokalisera och bygga vindkraftverk, med de störningar dessa ger i landskapsbilden och för boendemiljön, å den andra.</textBlock>
    <textBlock id="i-eb4af5705af143d7">Själv har jag fört samtal med Länsstyrelsen i Skåne, som just nu håller på med en regional handlingsplan för vindkraft, och även tagit del av arbete som</textBlock>
    <textBlock id="i-5956bdc98a9fa7ff">Region Skåne genomför om processen vid vindkraftsetableringar. Båda instanserna har visat att det finns problem vid behandlingen av tillståndsansökningar, inte bara att olika lagstiftning tillämpas, miljöbalken och plan- och bygglagen, utan också att anläggningarnas effekt bestämmer vilken nivå, kommunen, länsstyrelsen eller regeringen, som ger tillstånd. Därtill styr effekten på verket vilken subvention man får. Även tydliga enhetliga regler och riktlinjer för buller och skuggor efterlyses. Ansvarsfrågan vid s.k. generationsväxling behöver också utredas, säger man.</textBlock>
    <textBlock id="i-635f66e0691fca0e">Jag menar att det borde vara den sammantagna miljöpåverkan, inklusive den på människorna, som ska styra tillståndsgivningen, och reglerna borde vara desamma för tillståndsgivarna oavsett hur långt ifrån de berörda man sitter.</textBlock>
    <textBlock id="i-a80450e55be04a81">Beträffande min tredje fråga påpekas att landskapet i Bohuslän skiljer sig från andra landskapstyper.</textBlock>
    <textBlock id="i-56d5c0bb6c274fa9">Det var klargörande att få veta. Då får man utgå från dem som kan påverkas och bestämma hur mycket, dvs. hur lite, de får besväras och göra reglerna därefter. Detta menar jag är den obotfärdiges förhinder, som det står i Skriften.</textBlock>
    <textBlock id="i-dd76327c49fa57b5">Med den erfarenhet och de synpunkter som bl.a.</textBlock>
    <textBlock id="i-0da1af40effa2634">framförts från Gotland undrar jag till slut: Är statsrådet beredd att med det här som bas ompröva sitt ställningstagande och trots allt ta initiativ till att förändra och tydliggöra regelverket för vindkraft?</textBlock>
  </contentBlock>
  <contentBlock page="0" id="i-2dfdfcae785fa2ae">
    <textBlock id="i-a3cffb2cc6dc8c53">Anf.  72  HARALD NORDLUND (fp):</textBlock>
    <textBlock id="i-00956007a460d73c">Herr talman! Får jag först hälsa miljöministern välkommen tillbaka i arbetet.</textBlock>
    <textBlock id="i-e61dabf8baa21ec3">I svaret säger miljöministern att vi har en stor potential i vindkraften. Jag utgår från att vi är överens om detta, men jag skulle i svaret ha velat se en eller ett par meningar om den ideologiska grunden till att det är så viktigt att ta till vara de möjligheter som ligger i vindkraften, nämligen att helt enkelt minska miljö- och strålningseffekter i energianvändningen och att vi därför måste styra utvecklingen mot användning av miljövänliga energikällor.</textBlock>
    <textBlock id="i-4581249076fc2d75">Dessutom skulle en offensiv satsning på förnybara energikällor skapa möjligheter för svensk industri att bli världsledande inom miljöteknologi. Det skulle även skapa arbetstillfällen och exportinkomster. Här går ju miljö och ekonomi hand i hand. Det tycker jag är viktigt att ha som grund även för det här resonemanget som handlar om de närboendes miljö när man bygger ut.</textBlock>
    <textBlock id="i-94313eebdc045807">Problemet är ju inte bara hur vi klarar miljön för de närboende vid en utbyggnad till 10 terawattimmar.</textBlock>
    <textBlock id="i-bd66ab67710a2419">Problemet blir ju än större när vi, som jag förutsätter, ska fortsätta utbyggnaden med sikte på åtminstone 20</textBlock>
    <textBlock id="i-b0a242591608cc05">terawattimmar, en dubblering av det mål som man också inom EU vill att vi ska ta ställning till men som den svenska regeringen ännu inte tydligt har ställt sig bakom. Därför är den frågeställning som interpellanten väcker viktig, samtidigt som det är oerhört viktigt att vi är tydliga om inriktningen, varför vi måste satsa på en utbyggnad av förnybara energikällor, men också en tydlighet om hur långt vi vill komma i detta. 10</textBlock>
    <textBlock id="i-3c82b54c1fdbd4a1">terawattimmar måste väl ändå ses som ett etappmål.</textBlock>
  </contentBlock>
  <contentBlock page="0" id="i-9ffadf75de387dd9">
    <textBlock id="i-95ec132f427f270d">Anf.  73  Miljöminister KJELL LARS-</textBlock>
    <textBlock id="i-472dfd2aea030479">SON (s):</textBlock>
    <textBlock id="i-9c0ab6b55cd24103">Herr talman! Det är naturligtvis ingen hemlighet att jag ser många positiva saker med vindkraften. Det är en förnybar energikälla. Den är lätt att montera ned när man inte vill ha den längre. Det går alltså ganska enkelt att reparera skador som man har gjort. Den har en viktig roll i framtidens energisystem. Det är alldeles uppenbart att det är på det sättet.</textBlock>
    <textBlock id="i-369c4fdad29e3227">Men det hindrar inte, tvärtom är det ytterligare en påminnelse till oss att se till att den utbyggnad vi gör sker på ett sätt som är förenligt med vårt ansvar mot naturen och vårt ansvar mot människor, både när det gäller trivsel och hälsopåverkan och för naturens del inte minst när det gäller landskapsbilden.</textBlock>
    <textBlock id="i-3341550ecdb89625">Sedan är det inte alls så, Inga Berggren, att jag avvisar problemen eller att jag anser att inga initiativ behöver tas. Det jag säger i interpellationssvaret är att inga ytterligare initiativ behöver tas utöver alla de initiativ som faktiskt har tagits och som har lett till att</textBlock>
    <textBlock id="i-6cfc16a803ada37d">Boverket har utarbetat och fortsätter att utarbeta nya riktlinjer, att man från Naturvårdsverket går igenom de effekter på naturen som vi känner till från vindkraftsetableringar och att vi också lägger upp olika typer av planer och program för att lära oss mer om vindkraftens påverkan, vilket är väldigt viktigt.</textBlock>
    <textBlock id="i-b47d66eec71eda49">Tyvärr är det så att vi vet alldeles för lite om hur vindkraften påverkar olika naturförhållanden, t.ex.</textBlock>
    <textBlock id="i-d7797c5dce1e00c1">fiskars lek och fåglar. Här måste vi ha en ordentlig metodisk och vetenskaplig ansats för att lära oss så mycket som möjligt för att i sin tur se till att den utveckling och utbyggnad vi gör av vindkraften blir så bra som möjligt både för människor och för naturen.</textBlock>
    <textBlock id="i-64aa6f7e30433b88">Jag menar inte alls att vi har tagit det sista initiativet i den frågan eller att vi har rätat ut det sista frågetecknet. Tvärtom, vi har väldigt mycket mer att göra och väldigt mycket mer att lära oss innan vi kommer fram till den ganska omfattande etablering av vindkraft som ligger framför oss.</textBlock>
    <textBlock id="i-3d4e4283b0756154">Sedan vill jag också säga att jag inte nämnde Bohuslän i mitt interpellationssvar. Trots att mitt hjärta klappar väldigt mycket för Bohuslän fanns det inte med i svaret.</textBlock>
  </contentBlock>
  <contentBlock page="0" id="i-28adfbd748eccaa4">
    <textBlock id="i-cf78e73943da7aa4">Anf.  74  INGA BERGGREN (m):</textBlock>
    <textBlock id="i-2c91448384dcc925">Herr talman! Kjell Larsson säger att mycket har tagits upp och att regeringen har gett Naturvårdsverket, Boverket osv. i uppdrag att utröna vissa saker.</textBlock>
    <textBlock id="i-e4fe4fcf3b782c84">Men det borde rimligen också vara så att regeringen drar slutsatser av de olika rapporter och besked som man får. Jag tolkar det som att regeringen kanske kan ta till sig alla de synpunkter som trots allt har inkommit t.ex. från Gotland och Skåne.</textBlock>
    <textBlock id="i-b4fd4756e9ced7fa">Det jag vill poängtera är att den målkonflikt som upptår vid lokalisering inte får innebära att människors hälsa och välbefinnande sätts i andra rummet.</textBlock>
    <textBlock id="i-aee969b647ac04b2">Jag tycker ändå inte att regeringen tillräckligt tydligt har redovisat på vilken sida man står när man föreslår en så stor utbyggnad av vindkraften som man ändå gör. Det är just därför jag har tagit upp frågorna om miljön för närboende.</textBlock>
    <textBlock id="i-7859fceb975045a7">Jag ska ta några andra exempel. Skugg- och bullerstörningar är ett sådant exempel. Så här säger regeringens utredare Kjell Svensson i Skånska Dagbladet den 26 mars i år: "Det råder stor brist på konkret kunskap om hur vindkraftverk egentligen påverkar dem som bor i dess närhet."</textBlock>
    <textBlock id="i-739f2e14a71d370a">Gränsvärden för skuggstörningar finns inte. Man kan fråga sig vad en granne till ett vindkraftverk ska behöva stå ut med. För buller tillämpas samma gräns som för industribuller, dvs. 40 decibel. Professor Sten</textBlock>
    <textBlock id="i-f6cff21fa471b861">Ljunggren vid KTH menar att det inte alls är säkert att denna bullergräns är lämplig för vindkraft.</textBlock>
    <textBlock id="i-939aa7e9c7ab4d1e">Statens vindkraftsutredning från 1999 föreslog att en expertgrupp skulle se på vissa saker. Man skulle bl.a. detaljgranska ett antal faktiska fall där klagomål gällande bullerstörningar anmälts, mäta lågfrekvent hörbart ljud och ohörbart infraljud och bedöma hur människor påverkas av detta. Man skulle undersöka hur de naturliga ljuden i omgivningen, t.ex. trädsus, kan maskera ljudet från ett vindkraftverk. Det finns flera sådana punkter, som Kjell Larsson säkert känner till. Vad har genomförts av detta, Kjell Larsson?</textBlock>
    <textBlock id="i-9a2a6667b2f24014">Jag vill också beröra den remissupplaga av Boverkets råd som man nu arbetar med. Där saknas tydliga riktlinjer och regler vad avser avstånd mellan bebyggelse och vindkraftverk samt gränsvärden för buller och skuggstörningar. Många som jag har talat med anser att råden bör förändras så att det klart framgår vad som ska gälla. Samma krav restes vid ett seminarium om vindkraft i Laholm i början på februari.</textBlock>
    <textBlock id="i-d9d6112c6bcab7c9">Vi förväntar oss därför att Boverkets allmänna råd innehåller sådana tydliga regler och riktlinjer för respektavstånd och buller- och skuggstörningar och att det alltid ska krävas detaljplan vid etableringar av vindkraftverk.</textBlock>
    <textBlock id="i-ccdfbb92763c8cf9">Vad kommer Kjell Larsson att göra för att dessa allmänna råd, innan de fastställs, ska bli tydliga och enhetliga och att kraven på detaljplan ska införas i lagstiftningen?</textBlock>
  </contentBlock>
  <contentBlock page="0" id="i-6149bb2902a5f3de">
    <textBlock id="i-c2532a207c661fcb">Anf.  75  HARALD NORDLUND (fp):</textBlock>
    <textBlock id="i-f732ad46eafc3d83">Herr talman! Det är fyra saker som jag skulle vilja se tydligare från regeringens sida i detta sammanhang. Det gäller för det första den huvudfråga som vi nu diskuterar. Hur ska vi på ett bättre sätt kunna undvika konflikt med närboende när vi bygger ut? Vill man, för det andra, att det ska fattas politiska beslut när det gäller denna satsning? Det är egentligen inte de tekniska förutsättningarna som saknas i dag.</textBlock>
    <textBlock id="i-3602b14a71622118">Det är de politiska besluten - beslut som gör att investerare lockas att satsa på förnybara energikällor som vind, sol och bioenergi.</textBlock>
    <textBlock id="i-47d92147fd38ddd4">För det tredje behövs det en tydligare satsning på forskning och utveckling. Det gäller forskning kring sol, vind och biomassa som energikällor men också forskning som rör lagringen och en viktig fråga som vätgasutnyttjandet i framtiden.</textBlock>
    <textBlock id="i-1f7adf2abe16cddc">För det fjärde handlar det om den långsiktiga inriktningen. Kommer regeringens målsättning, 10</textBlock>
    <textBlock id="i-cb0f8d8efba133da">terawattimmar, att räcka? Är det inte viktigt att vi är tydliga med att det är ett etappmål? Vi måste gå längre för att få ett hållbart energisystem.</textBlock>
  </contentBlock>
  <contentBlock page="0" id="i-c17ad15c337a79ec">
    <textBlock id="i-81745a91396d0668">Anf.  76  Miljöminister KJELL LARSSON (s):</textBlock>
    <textBlock id="i-717f507bef7d2f98">Herr talman! Inga Berggren frågar vilken sida regeringen står på. I valet mellan trädsus och vindkraftsbuller, som Inga Berggren tog upp, lovar jag att regeringen står på trädsusets sida. Så vi är överens om det.</textBlock>
    <textBlock id="i-0319940b73cbeb92">Inga Berggren pekar på ett antal frågor som behöver belysas ytterligare och menar att det behövs en stabil grund för kommande regler och för prövningar som måste ske i den fortsatta utvecklingen av vindkraften. Jag tror att vi är överens om detta. Jag sade väldigt tydligt i mitt förra inlägg att det är många saker som vi inte vet och som vi måste skaffa kunskap om för att få en så bra utveckling av vindkraften som möjligt. Vindkraften är bra om den ger så mycket energi som möjligt och samtidigt har så lite negativ påverkan på människa och natur som möjligt. Det pågår ett omfattande arbete för att nå fram till detta.</textBlock>
    <textBlock id="i-843264c86230488a">Inga Berggren hänvisade till Kjell Svensson som har jobbat mycket med det här under de senaste åren i olika typer av utredningar i Regeringskansliet och i en samrådsgrupp inom Regeringskansliet. Inga Berggren pekade också på Boverkets allmänna råd som nu är ute på remiss. Vi vill ha in olika typer av synpunkter för att göra råden ännu bättre. Jag hoppas att det kommer in många konstruktiva och bra synpunkter, kanske av det slaget som Inga Berggren själv redovisade från talarstolen för en stund sedan. Vi arbetar för att få så bra anvisningar och en så bra politik som möjligt. Jag är naturligtvis beredd att ta mitt ansvar om det visar sig att myndigheternas samlade policy inför fortsättningen inte räcker för att vi ska kunna leva upp till de krav vi vill ställa på utvecklingen.</textBlock>
    <textBlock id="i-bd48da39d32844bb">Harald Nordlund vill kanske bredda diskussionen till att gälla förnybar energi i dess helhet och inte bara vindkraften. Det är en intressant diskussion som jag hoppas att vi kan föra någon gång.</textBlock>
    <textBlock id="i-3c69c126528351ff">Harald efterlyste politiska beslut för att locka investerare. Jag tror att vi har ganska många investerare som är intresserade på grundval av de regler som gäller i dag. Jag hoppas att intresset också kommer att gälla den nya energipropositionen och den nya inriktning på stödet till investeringar för vindkraften som finns där. Jag ser framför mig att vi kommer att kunna ha en bra utveckling och kunna locka de investerare som krävs för att få den här snabba utvecklingen.</textBlock>
    <textBlock id="i-bbbfc3ecc298e68d">Jag betraktar också de 10 terawattimmarna som ett delmål. Vi ska nå dit 2015. Jag hoppas att vi kan gå betydligt längre efter det. Låt oss inte glömma att en utveckling från en halv terawattimma i år till 10</textBlock>
    <textBlock id="i-2ed31d07b544f30a">terawattimmar om 13 år är en jättestor uppgift som vi tar på oss. Jag tycker att vi nu i första hand ska samla kraft för att nå det målet. Sen kommer erfarenheterna i arbetet på att nå det målet att ge oss chansen att gå vidare efter 2015. Det är jag ganska övertygad om.</textBlock>
  </contentBlock>
  <contentBlock page="0" id="i-2d304a8e13ea35a8">
    <textBlock id="i-cb88e7810d2fba4f">Anf.  77  INGA BERGGREN (m):</textBlock>
    <textBlock id="i-9059687159de0212">Herr talman! Javisst, Kjell Larsson - det är viktigt att ta fram vetenskapligt underlag innan man lägger fram förslag om en så pass stor vindkraftsutbyggnad.</textBlock>
    <textBlock id="i-3d029ef585505ced">Jag tycker att det är mycket som saknas innan man direkt kan säga att detta ska ske. Forskningen skulle i så fall belysa de svenska förhållandena för uppförande av vindkraft, och därför hävdar jag att det hade varit bättre att tänka efter före. Man ska ta lärdom och utreda konsekvenserna innan nästa steg tas.</textBlock>
    <textBlock id="i-34aa5aeb390d31d6">Många människor har tyvärr kommit i kläm där vindkraftsutbyggnaden har skett för snabbt och oplanerat, som t.ex. i Laholms kommun. Det är absolut inte bra.</textBlock>
    <textBlock id="i-5aac33be3b6c9519">Jag ställer också frågorna: Varför har regeringen inte tagit fram bättre underlag för sin energiproposition när det gäller just miljökonsekvenserna och utbyggnaden av vindkraften. Kommer det att göras miljökonsekvensbeskrivningar av de pilotprojekt som man talar om innan man sätter dem i sjön?</textBlock>
    <textBlock id="i-5baa4b513ecf5b38">Jag tycker att Kjell Larsson dessutom svarar dåligt på mina övriga frågor.</textBlock>
    <textBlock id="i-7ff9923f573303c0">Jag skulle också gärna vilja föra en seriös diskussion om målkonflikter, prioriteringar och avvägningar såväl mellan miljömålen som gentemot andra samhällsmål och även en diskussion om förhållandena mellan samhällsmålen och den enskildes rätt. Är Kjell</textBlock>
    <textBlock id="i-9f63db1335fb8be7">Larsson beredd att delta i en sådan?</textBlock>
  </contentBlock>
  <contentBlock page="0" id="i-a4962133807c60e8">
    <textBlock id="i-3a6ef1e9ddda7557">Anf.  78  Miljöminister KJELL LARS-</textBlock>
    <textBlock id="i-5d0d71464fb796b5">SON (s):</textBlock>
    <textBlock id="i-ad4eed318eb4923f">Herr talman! Javisst, Inga Berggren - jag är beredd att diskutera det mesta under solen. Det vet Inga</textBlock>
    <textBlock id="i-1b363b4d99b406ca">Berggren också. Låt oss se fram emot kommande diskussioner om mycket av det som Inga Berggren själv tar upp.</textBlock>
    <textBlock id="i-6a2d16cd7c373bb1">Jag känner egentligen bara behov av att kommentera en av de saker som Inga Berggren tar upp i det senaste inlägget, nämligen att vi måhända har gjort en del vindkraftsinvesteringar som inte blev så bra. Men den stora fördelen med vindkraften jämfört t.ex. med kärnkraft eller andra energikällor är ju att det är ganska enkelt tekniskt sett att rätta till sådana felsatsningar eftersom det är mycket enkelt att montera ned vindkraften jämfört med andra energislag. Det är en liten fördel i marginalen för vindkraften.</textBlock>
    <textBlock id="i-d1333aeb91e0b6e4">Vi vet inte tillräckligt mycket för att nu kunna besluta exakt hur en storskalig utbyggnad ska gå till och var vindkraftverken ska lokaliseras. Vi kommer inte heller att veta det förrän vi har genomfört ett antal pilotprojekt t.ex. Det är ju de som ska ge oss den kunskap som behövs för att kunna gå vidare. Det är därför vi t.ex. har sett till att det finns ornitologisk forskning knuten till den vindraftsetablering som har skett i Kalmarsund just för att öka kunskapen om hur vindkraften påverkar fågellivet. Det finns alltså en logik i en försiktig utbyggnad, till att börja med kopplad till kunskaper och erfarenhetsinsamling.</textBlock>
    <textBlock id="i-3a1e5045f168abf3">Dessa måste gå hand i hand för att vi ska kunna genomföra en bra, långsiktig utbyggnad av vindkraften.</textBlock>
  </contentBlock>
  <contentBlock page="0" id="i-0b2fa15cdc35f256">
    <textBlock id="i-b2edc0694f0d0437">Överläggningen var härmed avslutad.</textBlock>
  </contentBlock>
  <contentBlock page="0" id="i-94c6dcd0036af5d6">
    <textBlock id="i-f30bb96619279c54">14 §  Svar på interpellation 2001/02:342 om illegala vapen</textBlock>
  </contentBlock>
  <contentBlock page="0" id="i-780610c918bbb7a5">
    <textBlock id="i-fa15364abe059f49">Anf.  79  Justitieminister THOMAS BOD-</textBlock>
    <textBlock id="i-4210fd84ff26e51c">STRÖM (s):</textBlock>
    <textBlock id="i-9d190079a4d9d333">Herr talman! Karin Enström har frågat mig vilka konkreta åtgärder jag avser att vidta för att beivra förekomsten, spridningen och ökningen av illegala vapen i Sverige.</textBlock>
    <textBlock id="i-50f8570c6fc76dba">Illegala skjutvapen är ett allvarligt problem både i</textBlock>
    <textBlock id="i-10357a14855f570b">Sverige och i övriga världen. Det är svårt att göra någon säker beräkning av antalet illegala vapen i</textBlock>
    <textBlock id="i-6d8b5d5194ee1738">Sverige, men att antalet har ökat under senare år tycks stå klart. De instrument som statsmakten har till sitt förfogande för att bekämpa förekomsten av illegala vapen är i huvudsak lagstiftning, kontroll av vapenhanteringen och internationellt samarbete.</textBlock>
    <textBlock id="i-2462433dbe38fd65">För knappt två år sedan skärptes vapenlagstiftningen i flera väsentliga avseenden. Bl.a. skärptes förvaringsbestämmelserna och kraven för innehav av vissa särskilt farliga skjutvapen. Jag kommer att noga följa genomslaget av de nya bestämmelserna.</textBlock>
    <textBlock id="i-5c8aab473963ba82">Jag anser emellertid att vi redan nu måste gå vidare med ytterligare åtgärder. Jag vill bl.a. se över möjligheterna att skärpa bestämmelserna för handel med skjutvapen. Rikspolisstyrelsen har i sin rapport på området för civila skjutvapen för 2001 lagt fram flera konkreta förslag av just den innebörden. Bl.a. föreslås att vapenhandlartillstånd ska tidsbegränsas och att kravet på yrkesmässighet för att få bedriva sådan handel skärps. Dessa förslag bereds nu inom Justitiedepartementet.</textBlock>
    <textBlock id="i-edb980a48eac4da9">Höga krav måste vidare ställas på polisens kontroll av vapenhanteringen. Det har framkommit att kontrollen av vapenhandlarna inte alltid har skötts på ett helt tillfredsställande sätt. Detta ser jag allvarligt på. För att komma till rätta med dessa brister kommer</textBlock>
    <textBlock id="i-0fde784d1bf3c30b">Rikspolisstyrelsen att under hösten 2002 genomföra en kontroll av inspektionsverksamheten.</textBlock>
    <textBlock id="i-0861bced23bae998">För att förhindra att vapen smugglas in i landet kan det vidare finnas anledning att se om det är möjligt att förbättra kontrollen vid våra gränser. Rikspolisstyrelsen har föreslagit att alla skjutvapen som förs in eller ut ur Sverige ska registreras. Det tycker jag är ett mycket intressant förslag.</textBlock>
    <textBlock id="i-a3e752e9660f1810">Illegala vapen är ett problem som sträcker sig över nationsgränserna. Det redan i dag omfattande internationella samarbetet på området är därför av avgörande betydelse. Som exempel kan nämnas FN-</textBlock>
    <textBlock id="i-9595623d853de91e">protokollet mot illegal tillverkning av och handel med skjutvapen som antogs i höstas. Jag kommer vidare att verka för att vapenfrågorna får än större genomslag bl.a. inom ramen för det polisiära och rättsliga samarbetet i EU.</textBlock>
    <textBlock id="i-a13cfe9f4b20b121">När det gäller vapenlagstiftningen i övrigt fungerar den i huvudsak tillfredsställande. Men även här finns det frågor som jag vill se över ytterligare. Detta gäller bl.a. frågan om en begränsning av förekomsten av s.k. soft air guns och vapenattrapper och bestämmelserna om läkares anmälningsskyldighet.</textBlock>
    <textBlock id="i-2f5ad20d93d253ed">För att polisen effektivt ska kunna bekämpa brott, däribland brott mot vapenlagstiftningen, krävs att tillräckliga resurser ställs till polisens förfogande.</textBlock>
    <textBlock id="i-969145ae049db9bf">Avslutningsvis vill jag därför framhålla att regeringen nu gör den största satsningen på polisen någonsin.</textBlock>
    <textBlock id="i-6b86a7ba54a3e029">Under budgetperioden fram t.o.m. år 2004 höjs polisens anslagsram med nästan 2 miljarder kronor utöver pris- och löneomräkningen. Den stora satsningen kommer att ge fler poliser och större resurser för att förebygga och bekämpa brott. Detta gäller även arbetet med att bekämpa förekomsten av illegala skjutvapen.</textBlock>
  </contentBlock>
  <contentBlock page="0" id="i-7cdbf42a910e2a4b">
    <textBlock id="i-683222960e072485">Anf.  80  KARIN ENSTRÖM (m):</textBlock>
    <textBlock id="i-01f16e27b83410f5">Herr talman! Jag frågade vilka konkreta åtgärder som justitieministern avser vidta. Jag får tacka för de svar som jag har fått, men jag tycker att de redovisade förslagen är för få, för svaga och för sena.</textBlock>
    <textBlock id="i-bb2eb60e9924f733">Redan hösten år 2000 genomfördes ett EU-projekt som hette Arrow i Sverige och i övriga EU, bl.a. i syfte att få bättre kontroll på vapenhandlarna. I Sverige inspekterades 44 av 1 000 vapenhandlare utan förvarning. Resultaten var verkligen nedslående. Man beslagtog 109 illegala skjutvapen och 2 000 misstänkt illegala skjutvapen enligt DN.</textBlock>
    <textBlock id="i-71aec58fb161e063">I dag, ett och ett halvt år senare, svarar justitieministern att det framkommit att kontrollen av vapenhandlarna inte alltid skötts på ett helt tillfredsställande sätt. Därför kommer Rikspolisstyrelsen att under hösten 2002 genomföra en kontroll av inspektionsverksamheten. Det betyder alltså att man ska kontrollera kontrollanterna två år efteråt. Är det rimligt att det ska behöva ta så lång tid?</textBlock>
    <textBlock id="i-9c3553e1cd85d52d">Visst är det viktigt att få ordning på vapenhandlare och skytteklubbar som inte sköter sig som de ska.</textBlock>
    <textBlock id="i-6198f9a37fb7e826">Men min uppfattning är att det största problemet är den illegala inströmningen av eldhandvapen till Sverige. Vapen från f.d. Sovjetunionen och från det krigshärjade Balkan tycks i allt högre grad finnas inblandade i den grova brottsligheten i Sverige. Uttalanden som att vapentillgången är större än någonsin har hörts. Här säger justitieministern i sitt svar att det kan finnas anledning att se om det är möjligt att förbättra kontrollen vid våra gränser. Det svaret är jag inte heller riktigt nöjd med. Här krävs det kraftfulla åtgärder och förbättrade förutsättningar för tull och polis kombinerat med gränsöverskridande samarbete eftersom det rör sig om gränsöverskridande brottslighet.</textBlock>
    <textBlock id="i-128d8aa30260cd8d">Mycket av detta handlar i grunden om att polis och rättsväsende inte har tillräckliga resurser. Den socialdemokratiska regeringen har traditionellt varit ganska ointresserad av de här frågorna. Det är bra att regeringen nu tillför resurser, men det är lite som att kasta in jästen efter brödet i ugnen.</textBlock>
    <textBlock id="i-9c54f2b1cac2372d">Jag tror att vi kan bättre. Jag vill fråga justitieministern vad han avser att göra mer än det som står i svaret. Dessutom vill jag ha svar på varför det går så långsamt.</textBlock>
  </contentBlock>
  <contentBlock page="0" id="i-d041c0923c84375c">
    <textBlock id="i-dfd7e83ac1c8aadd">Anf.  81  Justitieminister THOMAS BOD-</textBlock>
    <textBlock id="i-a1c5975a24b18842">STRÖM (s):</textBlock>
    <textBlock id="i-78a1f19bd2df6fa8">Herr talman! Jag vill först säga att det gäller att det inte på något sätt drabbar de seriösa vapenhandlarna som trots allt är i mycket stor majoritet. I det urval som man gjorde tog man också en viss hänsyn till detta. Men jag tror att vi är alldeles överens om att en enda oseriös vapenhandlare är en bokstavlig livsfara för samhällets medborgare.</textBlock>
    <textBlock id="i-3267269476ffbae5">Det är viktigt att man går vidare med detta. Det kan ske genom tidsbegränsade tillstånd, krav på viss omsättning hos vapenhandlare osv. Jag vill inte nu binda upp mig för olika förslag. Det är viktigt att man skiljer ut de seriösa från de oseriösa. Det är också viktigt att detta inte påverkar alla seriösa innehavare av vapen, t.ex. de som ägnar sig åt älgjakt. De måste få fortsätta utan att det påverkas på något sätt. Där har vi redan tidigare vidtagit flera åtgärder, bl.a. genom bättre kontroll av förvaring av vapen.</textBlock>
    <textBlock id="i-25cd79924e8b355f">Det är viktigt att det internationella arbetet fortsätter. Det handlar om ökad kontroll, resurser till tull och polis och gränsöverskridande samarbete, som är väldigt viktigt. Här är det också viktigt att man kan undersöka möjligheterna för det här registret för all införsel och utförsel av vapen.</textBlock>
    <textBlock id="i-2b486d77658fd15e">Resurserna till polisen har minskat. Vi behöver inte gå tillbaka och leta orsaker i ekonomin på 80-</textBlock>
    <textBlock id="i-3833938129012080">och 90-talen. Det kan vi ta i ett annat sammanhang.</textBlock>
    <textBlock id="i-e79610b5a492e28e">Besparingarna gjordes tillsammans med Moderaterna från början. Jag vill bara understryka detta faktum.</textBlock>
    <textBlock id="i-d502698bc5244bf5">Att vi nu ökar resurserna borde också tillgodose Moderaternas behov. Rikspolisstyrelsen säger att det ska utbildas upp till 900 poliser per år. Det går inte att utbilda så många fler om man ska behålla samma höga kvalitet. Den satsningen kommer naturligtvis att fortsätta. Regeringen har beslutat öppna två nya polisutbildningar, och det har också skett. Nu har vi tre polisutbildningar i Sverige. Vi öppnar inte polisutbildningar för att de ska läggas ned. Det här kommer att fortsätta. Vändningen har precis skett. Man kan inte se några konkreta resultat överallt ännu, men det kommer att märkas i alla delar av landet. Det kommer också resurser till olika delar inom polisen, och däribland det här området.</textBlock>
  </contentBlock>
  <contentBlock page="0" id="i-307d076496258325">
    <textBlock id="i-4746bdbf49df71c4">Anf.  82  KARIN ENSTRÖM (m):</textBlock>
    <textBlock id="i-3a6bc79b065ffce3">Herr talman! Det handlar om orsak och verkan.</textBlock>
    <textBlock id="i-b8fcca98a2cb843f">Det är bra att vi till dels är överens om vad det har berott på.</textBlock>
    <textBlock id="i-99aa2b3fbf602aa5">Justitieministern tog upp det internationella arbetet. Det finns en annan dimension av detta, och det är arbetet för att motverka, förebygga och bekämpa destabiliserande ansamlingar och okontrollerad spridning av lätta vapen i hela världen. Den andra delen av det internationella arbetet är det samarbete som görs inom t.ex. EU för att få gemensamma kontroller.</textBlock>
    <textBlock id="i-cb02290feef0ffd4">Problemen med lätta, illegala vapen är mångfasetterade. De kräver insatser på flera områden samtidigt. Det handlar om allt från exportregler och effektiva kontrollsystem till märkning och spårning av vapen. Här gör Sverige, inte minst genom regeringen, ett aktivt arbete inom EU och FN. Vi är ganska många, både från riksdag och regering, som åker, om inte världen runt så i alla fall till olika länder för att försöka hjälpa dem i deras kamp mot spridningen av illegala, lätta vapen.</textBlock>
    <textBlock id="i-f644632b7c371675">Jag tycker att det är väldigt bra. Det ska vi fortsätta att göra. Men för att vara trovärdiga i det här arbetet måste vi ha kontroll på hemmaplan också.</textBlock>
    <textBlock id="i-79bebd5b7b9edc8a">Därför efterlyser jag fler konkreta åtgärder. Tycker inte justitieministern att Sverige också ska sopa rent framför egen dörr för att kunna vara trovärdiga i det internationella samarbetet?</textBlock>
  </contentBlock>
  <contentBlock page="0" id="i-5beedb86fffe37ef">
    <textBlock id="i-b068a127cf126e00">Anf.  83  Justitieminister THOMAS BOD-</textBlock>
    <textBlock id="i-02983deaa07d46d4">STRÖM (s):</textBlock>
    <textBlock id="i-196ea422370ed70c">Herr talman! På en sådan retorisk fråga är det svårt att svara motsatsen, dvs. att vi inte ska göra det.</textBlock>
    <textBlock id="i-bfeb31e0a57085b5">Det är klart att vi ska göra det, och det är också därför som vi vidtar flera olika åtgärder och kommer med förslag. Det är svårt att ange en exakt tidsplan för de här olika sakerna, och det ska man inte göra heller.</textBlock>
    <textBlock id="i-10ad27281eb8a70f">Det beror också på hur de kommer att behandlas i andra partier.</textBlock>
    <textBlock id="i-e40db1829c9dac2e">Efter en första bedömning kan jag i alla fall säga att jag inte tror att det kommer att bli några större problem politiskt. Jag tror att detta är en av de frågor som vi, trots valår och annat, är väldigt överens om.</textBlock>
    <textBlock id="i-a8e7f034168ede97">Vi måste begränsa antalet illegala vapen på olika sätt.</textBlock>
    <textBlock id="i-0740035bb320ea62">Det handlar om att dra in tillstånd för dem som kanske inte är lämpliga att inneha vapen, kontroll av vapenhandlare som inte är seriösa, kontroll vid gränserna, det register som behövs och ett fortsatt internationellt arbete.</textBlock>
    <textBlock id="i-af0f1ad0ba1cf093">Detta ska drivas brett och på flera olika plan. Det är självklart att det ska göras så snabbt som möjligt.</textBlock>
    <textBlock id="i-8454b1081d43b20a">Jag vill understryka att detta faktiskt är ett område där vi hela tiden går vidare. Vi hinner inte ens följa upp de tidigare förslagen som kom så sent som för bara ett par år sedan. Nu går vi alltså vidare ytterligare ett steg. Detta är ett område där vi verkligen arbetar för att ligga så långt fram som möjligt internationellt sett.</textBlock>
    <textBlock id="i-7e6e003823348301">Jag tror också att Sverige ligger väldigt bra till internationellt.</textBlock>
  </contentBlock>
  <contentBlock page="0" id="i-746b2b16c15d7004">
    <textBlock id="i-f347fbea7fe7a059">Anf.  84  KARIN ENSTRÖM (m):</textBlock>
    <textBlock id="i-58ba8c8809fced31">Fru talman! Justitieministern håller ju med mig om många saker, men jag tycker fortfarande att jag inte riktigt har fått svar på frågan varför det tar så lång tid.</textBlock>
    <textBlock id="i-3fb5775c0b0df518">För ett år sedan skulle jag åka till Nicaragua för att hjälpa dem med bekämpningen av illegala, lätta vapen i Centralamerika. Dagen innan jag åkte var det en stor artikel i DN om antalet illegala vapen i Sverige. Det är alltså ett år sedan. Som jag sade genomfördes operation Arrow i november 2000. Jag tycker fortfarande inte att jag har fått något svar på varför det tar så lång tid att förbättra kontrollen av dem som ska kontrollera och att förbättra själva kontrollen.</textBlock>
    <textBlock id="i-0e35d934a45f71fd">Jag vill återigen understryka vikten av att vi i Sverige kan vara trovärdiga när vi arbetar aktivt mot den okontrollerade spridningen av lätta vapen i olika internationella sammanhang. Det finns bedömningar som säger att det finns 500 miljoner illegala, lätta vapen i världen. Det är ingen som vet hur många de är i Sverige. Det vet inte justitieministern och inte rikspolischefen heller. Det är ju oroväckande i sig.</textBlock>
    <textBlock id="i-030cd8a78172a604">Jag efterlyser fler åtgärder och ett svar på varför det tar så lång tid.</textBlock>
  </contentBlock>
  <contentBlock page="0" id="i-22584885288edd0a">
    <textBlock id="i-3341d32cec73fd9b">Anf.  85  Justitieminister THOMAS BOD-</textBlock>
    <textBlock id="i-1a265810c2ad7c66">STRÖM (s):</textBlock>
    <textBlock id="i-5daa10ac078a716d">Fru talman! Det är inte ens två år sedan de senaste ändringarna trädde i kraft, och vi har redan nu ytterligare nya förslag på flera olika områden. Jag vill därför upprepa och understryka att jag inte anser att det går långsamt. Detta är ett område där vi arbetar så fort att vi lägger fram nya förslag innan de tidigare ens har hunnit utvärderas.</textBlock>
    <textBlock id="i-6fb99324e2133d0c">Vi delar oron över det som sker i Sverige, och kanske ännu mer i andra länder. Det kommer indirekt eller direkt att påverka oss. Jag tycker att det är viktigt att vi fortsätter det internationella arbetet tillsammans.</textBlock>
  </contentBlock>
  <contentBlock page="0" id="i-4347b55b433bee08">
    <textBlock id="i-314f150efe1b0da1">Överläggningen var härmed avslutad.</textBlock>
  </contentBlock>
  <contentBlock page="0" id="i-ef5de4548afc9b6a">
    <textBlock id="i-fb4ca974025ea3c1">15 §  Svar på interpellation 2001/02:335 om kommunal näringsverksamhet</textBlock>
  </contentBlock>
  <contentBlock page="0" id="i-a8179f498d96253d">
    <textBlock id="i-8e5c2f49c99f9025">Anf.  86  Statsrådet ULRICA MESSING (s):</textBlock>
    <textBlock id="i-d3c666a8f4719bc6">Fru talman! Ola Karlsson har frågat statsrådet</textBlock>
    <textBlock id="i-49fb8f77bfaae4a7">Mona Sahlin vilka åtgärder hon avser att vidta för att dels minimera risken för att riktiga jobb och företag slås ut av skattesubventionerad kommunal näringsverksamhet, dels skärpa regelverken så att konkurrens sker på lika villkor.</textBlock>
    <textBlock id="i-f515c6348f7545fe">Ola Karlssons interpellation berör konkurrenspolitiken. Arbetet inom regeringen är så fördelat att det är jag som ska besvara frågan.</textBlock>
    <textBlock id="i-0ff87e25f37843f8">Det stämmer att en rad problem som uppkommer då offentliga aktörer bedriver konkurrensutsatt verksamhet har uppmärksammats under de senaste åren.</textBlock>
    <textBlock id="i-51a108e9bd92a239">Detta är kännbara problem särskilt för små företagare som ofta är de som bedriver verksamhet inom de sektorer där offentliga aktörer också agerar. Enligt min mening är det viktigt att offentliga aktörer har en väl genomtänkt konkurrenspolicy för den del av verksamheten som man avser att konkurrensutsätta.</textBlock>
    <textBlock id="i-d6c03a311ef9a66e">De uppmärksammade konkurrenskonflikterna var också skälet till att regeringen år 1997 tillsatte det s.k.</textBlock>
    <textBlock id="i-1cadf257ace803d4">Konkurrensrådet, som Ola Karlsson nämner i sin interpellation. Konkurrensrådet, som består av representanter för såväl offentlig som privat sektor, fungerar bl.a. som ett konfliktlösningsforum för vissa frågor. Konkurrensrådet har redovisat grundläggande principer för en väl fungerande konkurrens på området.</textBlock>
    <textBlock id="i-0675a19c23cb2ba1">I en kompletterande departementspromemoria har föreslagits att en lagregel införs i konkurrenslagen, som en yttersta lösning om problemen inte kan klaras upp på frivillig väg. Enligt den föreslagna bestämmelsen ska förbud i enskilda fall kunna meddelas mot offentlig konkurrenshämmande verksamhet som bedöms vara skadlig från allmän synpunkt.</textBlock>
    <textBlock id="i-dbedae1ad193f9e3">Det presenterade förslaget till lagregel har givit upphov till ytterligare diskussioner och synpunkter från olika utgångspunkter om hur en eventuell lagreglering bör utformas. En lagreglering av konkurrensproblem mellan offentlig och privat näringsverksamhet, som ytterst kan innebära prövning i domstol, bör enligt regeringens mening grundas på bredaste möjliga uppslutning från berörda aktörer. Beredningen av lagförslaget kommer därför att fortsätta. Inriktningen i det arbetet är att ett förslag till lagregel som har en uppslutning från både offentlig och privat sektor ska kunna presenteras före utgången av år 2002.</textBlock>
    <textBlock id="i-c40937d5f6f22a37">Med detta anser jag att jag har besvarat Ola Karlssons två frågor.</textBlock>
  </contentBlock>
  <contentBlock page="0" id="i-659df1bff7895768">
    <textBlock id="i-9613dfd4e13880ca">Anf.  87  OLA KARLSSON (m):</textBlock>
    <textBlock id="i-3a330464796dec6f">Fru talman! Först ska jag be att få tacka för svaret.</textBlock>
    <textBlock id="i-7114d05dd6431792">Jag har sett som en av mina viktigaste uppgifter här i riksdagen att underlätta för företagen. Som ett led i detta har jag gett mig ut och försökt träffa så många småföretagare som möjligt. Ett vanligt och återkommande klagomål gäller kommunal näringsverksamhet. Många småföretagare säger: Jag tvingas inte bara betala min egen verksamhet, min lokal, min personal och mina råvaror, utan jag tvingas också via min skattsedel betala min värste konkurrents verksamhet.</textBlock>
    <textBlock id="i-3e66c7a1c9bb750f">Jag förstår den upprördhet, uppgivenhet och ilska som de här småföretagarna känner över att tvingas vara med om att betala sin värste konkurrents verksamhet med sina pengar. Det handlar om allt möjligt:</textBlock>
    <textBlock id="i-8e6c86836cd74a30">kaféverksamhet, solarier, gym, åkerier, bussverksamhet, uthyrning av maskiner. Det värsta exemplet är väl korvfabriken i Skellefteå, som drevs av kommunen.</textBlock>
    <textBlock id="i-5bc5b9fa080f6640">En del av det här är solklart olaglig verksamhet.</textBlock>
    <textBlock id="i-4868fccf278e77e1">Ett exempel är att Lunds kommun bl.a. erbjudit guidade bussturer till Berlin. Kan man då tala om verksamhet som ligger inom det kommunala området?</textBlock>
    <textBlock id="i-a06d2b0396f4f4e4">Jag har tagit upp dessa frågor tidigare i riksdagen, en gång i en interpellation 1998 till Mona Sahlin. Jag märkte då av ett intresse och en uppenbar vilja att komma till rätta med en del av de här problemen, men det var då. En av de punkter som Mona Sahlin pekade på var att Konkurrensrådet skulle lösa de här problemen.</textBlock>
    <textBlock id="i-24787429a1d18693">Konkurrensrådet har gått igenom ett antal fall, och man har bl.a. gjort upp en lista över tio skräckexempel. Ett av dem berör ett företag i min hemkommun,</textBlock>
    <textBlock id="i-abfec599ee489b21">Inter Alarm Scandinavia, som säljer larmtjänster.</textBlock>
    <textBlock id="i-86c469a23ebbe642">Konkurrensrådet har om detta yttrat följande: "Enligt</textBlock>
    <textBlock id="i-737b86178eda7027">Konkurrensrådets uppfattning tillhör det inte en kommuns uppgift att på en extern marknad sälja larmtjänster av sådant slag. Försäljningen torde också stå i strid med den kommunala kompetensen. Konkurrensrådet rekommenderar därför Bergslagens</textBlock>
    <textBlock id="i-c3a4e8c6845114e8">Räddningstjänst att mot denna bakgrund upphöra med en sådan försäljning."</textBlock>
    <textBlock id="i-bd1863b59174c397">Vad händer då? Jo, Bergslagens Räddningstjänsts chef säger i en tidning: "Det där är bara en rekommendation. Det är som när jag skriver "bör" på ett brandsynsprotokoll. Det är inte tvingande. Vi anser att vår verksamhet faller inom den kommunala kompetensen."</textBlock>
    <textBlock id="i-93026a50b3b5ce20">Vad ska man som företagare göra när man märker att man med sina egna skattepengar tvingas betala värste konkurrentens verksamhet, som därigenom kan dumpa priserna och lägga sig på en nivå på vilken det inte är möjligt att konkurrera? Det finns ingen möjlighet att komma åt detta. Beskedet från ministern är:</textBlock>
    <textBlock id="i-2b7029c631ecd9d1">Vi bereder frågan.</textBlock>
    <textBlock id="i-18802ce773d8bf85">Konkurrensrådet har nu arbetat i fem år. Det har inte lett till särskilt mycket. Av svaret framgår att det är viktigt att man har en genomtänkt konkurrenspolicy för den del av verksamheten som avser konkurrensutsättning. Men problemet är att man ger sig in på en massa nya områden, där det finns fungerande småföretag. Problemen ligger inte i att man konkurrensutsätter skola, vård eller omsorg utan i att man ger sig ut i konkurrens med befintliga småföretag.</textBlock>
    <textBlock id="i-d49034db4b689164">Vad tänker ministern göra?</textBlock>
  </contentBlock>
  <contentBlock page="0" id="i-e6bb4703814e27e3">
    <textBlock id="i-d9fbefe629562602">Anf.  88  Statsrådet ULRICA MESSING (s):</textBlock>
    <textBlock id="i-c3f627236aa99ac0">Fru talman! Jag är oerhört förvånad över Ola</textBlock>
    <textBlock id="i-70a4102ec8d78b2d">Karlssons frågor till mig. Jag får en känsla av att han inte har lyssnat på svaret. Det gör mig ledsen, men jag repeterar gärna det som jag inledningsvis sade.</textBlock>
    <textBlock id="i-9766103a00989ab5">För ungefär ett år sedan ställde Ola Karlsson samma interpellation till mig, och då berättade jag för</textBlock>
    <textBlock id="i-cfa5e453d775b97f">Ola Karlsson att en utredning hade lagt fram förslag om hur vi kan skärpa konkurrenslagen inom en rad olika områden. Utredningen var ute på remiss och fick ett oerhört brett gehör. Parallellt med den utredningen gjorde vi ett eget arbete inom Näringsdepartementet och lade fram en promemoria, som bereddes tillsammans med andra departement och som också har varit ute på remiss. Också den har fått mycket starkt stöd.</textBlock>
    <textBlock id="i-5c094dc04b388c98">Det innebär att vi både har lämnat förslag till riksdagen om skärpning av konkurrenslagen inom en rad olika områden och nu, som jag sade inledningsvis i mitt interpellationssvar, arbetar med en lagregel som ska hantera konfliktfrågorna enligt det önskemål som</textBlock>
    <textBlock id="i-9cd16518a64c0b68">Ola Karlsson själv har ställt. Jag har för avsikt att återkomma till riksdagen före utgången av år 2002</textBlock>
    <textBlock id="i-66d10da95b130b33">med förslag till en sådan konfliktlösningsregel. Det är ett oerhört tydligt svar.</textBlock>
    <textBlock id="i-1383c07f9e936bad">Skälet till att vi gör detta och till att vi har bildat</textBlock>
    <textBlock id="i-c06d1c242e848b7c">Konkurrensrådet är naturligtvis det som Ola Karlsson pekar på, nämligen att det finns konflikter och gränsdragningsfrågor som skapar en oro och en osäkerhet.</textBlock>
    <textBlock id="i-421765d791ee0146">Jag har respekt för den oron och den osäkerheten.</textBlock>
    <textBlock id="i-58e54646dde928fe">Eftersom jag också är oerhört mån om att kommunerna runtom i vårt land ska kunna svara för en service som vi som medborgare efterfrågor och som gäller välfärden, skolan, omsorgen och mycket annat, vill jag inte att den oro som flera företagare har gett uttryck för på något sätt ska kunna ifrågasätta den service som samma företagare är beroende av för att kunna driva sitt företag och kunna växa i sin verksamhet.</textBlock>
    <textBlock id="i-e33ea958bc355cd3">Det är naturligtvis så, och jag hoppas att Ola</textBlock>
    <textBlock id="i-f7750fbb30169db4">Karlsson håller med mig om det, att det inte går att driva företag runtom i vårt land, om det inte finns en fungerande välfärd med barnomsorg och skola och om det inte finns en fungerande infrastruktur så att man kan agera på en större marknad. Denna infrastruktur ska omfatta både vägar och järnvägar men självklart också moderna resurser i form av IT och bredband. Dessa frågor är viktiga för att våra småföretagare ska kunna växa, våga expandera och få nya marknader, och då måste den generella välfärden fungera.</textBlock>
    <textBlock id="i-722c16b980a7db38">För att undanröja en del av den oro för en snedvriden konkurrens som många företagare har vittnat om att de känner - ibland med rätta - bereder vi nu ett förslag till lagregel om konfliktlösning, precis som jag nämnde i mitt svar.</textBlock>
  </contentBlock>
  <contentBlock page="0" id="i-22959f272a15e9a1">
    <textBlock id="i-48ef485cb951f555">Anf.  89  OLA KARLSSON (m):</textBlock>
    <textBlock id="i-aad5f0f065c89b89">Fru talman! Det går inte heller att upprätthålla välfärd utan att ha många och växande företag, som också ökar i antal. En av våra viktigaste uppgifter här i riksdagen är att göra det möjligt att få fler företagare och mer av företagsamhet här i landet. Det är då oerhört viktigt att vi hjälper till att ta bort de hinder som företagarna möter.</textBlock>
    <textBlock id="i-d331f6537d9791b5">Många av de problem som vi möter innefattar solklart olaglig verksamhet, där man har passerat laglighetsgränsen för flera kilometer eller femtiotals mil sedan, som i det fall där man bedriver bussverksamhet utanför lagens gränser. Ändå kan man som medborgare inte ens laglighetspröva detta. Att man som företagare och medborgare inte har möjlighet att få detta laglighetsprövat gör regeringen inte någonting åt.</textBlock>
    <textBlock id="i-9b07ec727ab5b6cd">Vi kan se detta på många olika områden: solarier, kaféer, åkerier, uthyrning av maskiner m.m. För att vi ska kunna klara välfärden ska kommunerna ägna sig åt sina kärnuppgifter och inte driva solarier i konkurrens med andra. Man ska inte som uppe i Skellefteå starta korvfabriker, och man ska inte hyra ut maskiner, som man gör i många kommuner, utan man ska ägna sig åt sina kärnuppgifter, så att det skapas utrymme för privat företagande vid sidan om.</textBlock>
    <textBlock id="i-1babb909d94875ea">Problemet här är ju att regeringen och ministern inte vågar tala klartext. Mona Sahlin gjorde ett bra försök 1998, när hon sade att solarier och gym inte är en kommunal verksamhet och att kommuner borde avveckla den typen av verksamhet. Men jag hör inte några sådana signaler i dag. Signalen i dag är i stället att det här ska grundas på bredast möjliga uppslutning från berörda parter.</textBlock>
    <textBlock id="i-174c325c8ef5c15e">Varför kan vi inte ta ställning för småföretagarnas legitima intressen av att få bedriva verksamhet på lika villkor, dvs. att inte behöva drabbas av att konkurrera med en verksamhet som de måste betala med sina egna pengar? Tycker statsrådet att det är rimligt, när</textBlock>
    <textBlock id="i-7d4fd35894b86121">Konkurrensrådet har sagt att en verksamhet inte ska fortsätta bedrivas på det här sättet, att i det här fallet</textBlock>
    <textBlock id="i-d319b5ac6b712ed5">Bergslagens räddningstjänst kan fortsätta? Varför går det så trögt att få fram förslag som hjälper småföretagen? Varför är det så omöjligt att ta ställning för småföretagen gentemot kommunpolitikerna och de kommunala förvaltningarna? Varför är det så förtvivlat svårt?</textBlock>
    <textBlock id="i-943f35dae9262334">Man säger att problemen skulle finnas för den del av verksamheten som man avser konkurrensutsätta.</textBlock>
    <textBlock id="i-ba3c2672e835104c">Där möter man ju inte de stora problemen från småföretagen. Man möter dem när de ägnar sig åt snöröjning och tvingas möta kommunen som bedriver samma verksamhet med deras skattepengar.</textBlock>
    <textBlock id="i-1a92f44386c0ca80">När får vi åtgärder från regeringen som faktiskt har lite bett och tyngd?</textBlock>
  </contentBlock>
  <contentBlock page="0" id="i-b9745940bdeef0a7">
    <textBlock id="i-93fbf593249402cf">Anf.  90  Statsrådet ULRICA MESSING (s):</textBlock>
    <textBlock id="i-f271759384aae7ec">Fru talman! Jag ber verkligen om ursäkt för att jag nu för tredje gången får säga samma sak. Jag brukar inte bli beskylld för att vara otydlig, men jag läser gärna det svar som jag gav till Ola Karlsson en gång till: "Beredningen av lagförslaget kommer därför att fortsätta. Inriktningen i det arbetet är att ett förslag till lagregel som har en uppslutning både från offentlig och privat sektor ska kunna presenteras före utgången av år 2002."</textBlock>
    <textBlock id="i-9e5675ce390e5333">Jag arbetar med ett lagförslag enligt det önskemål som Ola Karlsson har uttryckt i sin interpellation. Jag gör inte det därför att jag tycker att det verkar onödigt, utan självklart därför att vi ser att de frågor som rådet har hanterat är viktiga frågor. Den oro som finns är en oro att ta på allvar, och vi ser det som vår roll att försöka ta bort den oron och skapa klarare förutsättningar för vad offentlig och vad privat verksamhet ska fortsätta att hantera.</textBlock>
    <textBlock id="i-ef669da8ad96785e">Lagförslag, som riksdagen sedan kan fatta beslut om, är bland det starkaste regeringen kan göra. Jag hoppas att det också finns en bred uppslutning för det i riksdagen när vi kommer med ett sådant lagförslag -</textBlock>
    <textBlock id="i-0f271bde3c6a97c7">före utgången av år 2002.</textBlock>
    <textBlock id="i-913ea6941f61dd9c">Mycket mer konkret än så, Ola Karlsson, får du aldrig regeringen att bli. Vi har möjligheten att skriva lagar som riksdagen sedan instiftar.</textBlock>
  </contentBlock>
  <contentBlock page="0" id="i-5ba2fdc39967d98f">
    <textBlock id="i-6b5ce53eefe930b0">Anf.  91  OLA KARLSSON (m):</textBlock>
    <textBlock id="i-1e234671f435b0af">Fru talman! Det viktiga är ju inte att det bara kommer ett lagförslag. Det viktiga är att lagförslaget har ett bra innehåll. Det jag har sett under mina snart nio år i riksdagen är att det kommer väldigt lite förslag inom det här området från den socialdemokratiska regeringen.</textBlock>
    <textBlock id="i-5cb3066d412a7583">Jag har tagit upp de här problemen i ett antal interpellationer med ett antal olika statsråd. Några säger att det är klart att man ska göra någonting åt detta och att man ska återkomma, men det kommer väldigt sällan förslag. När det kommer förslag, som i den senaste propositionen om konkurrensfrågor, så är de här frågorna utlyfta igen, därför att socialdemokraterna och regeringen inte vågar ta konflikten med sina egna kommunpolitiker. Man vågar inte stå upp för småföretagen framför sina egna kommunpolitiker, och därmed sänder man fel signal.</textBlock>
    <textBlock id="i-fb33169f8b3fc605">I stället borde vi tillsammans från riksdagen säga att vår viktigaste uppgift är att underlätta för företagande och ta bort de hinder som vi ser för företagande och företagsamhet. De signalerna kommer inte från regeringen i dag.</textBlock>
  </contentBlock>
  <contentBlock page="0" id="i-5f164146a8537858">
    <textBlock id="i-41dd521bf7e20b85">Överläggningen var härmed avslutad.</textBlock>
  </contentBlock>
  <contentBlock page="0" id="i-a9bce3b792f21f6d">
    <textBlock id="i-a94a35dc8a84ad55">16 §  Anmälan om inkommen faktapromemoria om förslag från Europeiska kommissionen, m.m.</textBlock>
  </contentBlock>
  <contentBlock page="0" id="i-951fe27694216035">
    <textBlock id="i-51aadb136274412d">Talmannen anmälde att följande faktapromemorior om förslag från Europeiska kommissionen inkommit och överlämnats till utskott:</textBlock>
    <textBlock id="i-7d60d7cd23654188">2001/02:FPM79 Förslag till rådets beslut om tilläggsprotokoll till Europaavtalet med Litauen och med</textBlock>
    <textBlock id="i-6e79185e63799a2e">Lettland om bedömning av överensstämmelse och godtagande av industriprodukter KOM(2002)111</textBlock>
    <textBlock id="i-fffa809176b8a52e">och KOM(2002)123 till utrikesutskottet</textBlock>
  </contentBlock>
  <contentBlock page="0" id="i-9b941c022f9df1db">
    <textBlock id="i-87db43d1b5bbda20">17 §  Hänvisning av ärenden till utskott</textBlock>
  </contentBlock>
  <contentBlock page="0" id="i-dd3c25a266932dd1">
    <textBlock id="i-c66117cb14aa0689">Föredrogs och hänvisades</textBlock>
    <textBlock id="i-a7bb1543d240dc10">2001/02:MJ34-MJ37 till miljö- och jordbruksutskottet</textBlock>
    <textBlock id="i-4ce19c0a811ae10d">2001/02:Fi23-Fi25 till finansutskottet</textBlock>
    <textBlock id="i-b1b421ff36cb7b40">2001/02:Ju17-Ju27 till justitieutskottet</textBlock>
    <textBlock id="i-7a84cbafd5d7940c">2001/02:Bo27-Bo29 till bostadsutskottet</textBlock>
    <textBlock id="i-9c3bed42b4736e50">2001/02:N50-N58 till näringsutskottet</textBlock>
    <textBlock id="i-2b12f6a9c7687cc2">2001/02:Ju28-Ju29 till justitieutskottet</textBlock>
    <textBlock id="i-6d133371819e124f">2001/02:A6 och A7 till arbetsmarknadsutskottet</textBlock>
    <textBlock id="i-df8314ded2ef365a">2001/02:Kr9-Kr11 till kulturutskottet</textBlock>
    <textBlock id="i-17c9f35f9d05023a">2001/02:N59-N64 till näringsutskottet</textBlock>
    <textBlock id="i-8868bd69dbd91d77">2001/02:Fi26 till finansutskottet</textBlock>
    <textBlock id="i-6e4ef57e17beb8aa">2001/02:K91-K93 till konstitutionsutskottet</textBlock>
    <textBlock id="i-b3e3440abdfb8e8e">2001/02:U7 och U8 till utrikesutskottet</textBlock>
    <textBlock id="i-cd19d32f62b545b3">2001/02:T72-T75 till trafikutskottet</textBlock>
    <textBlock id="i-c84390fb2dd20310">2001/02:L28-L34 till lagutskottet</textBlock>
    <textBlock id="i-9a9398d50d2e8b78">2001/02:So48-So51 till socialutskottet</textBlock>
    <textBlock id="i-b7cf40ff0b4af923">2001/02:MJ38-MJ40 till miljö- och jordbruksutskottet</textBlock>
  </contentBlock>
  <contentBlock page="0" id="i-182b621844b9863b">
    <textBlock id="i-6a78355ea0f78853">18 §  Bordläggning</textBlock>
  </contentBlock>
  <contentBlock page="0" id="i-51d5a9938d7f88fd">
    <textBlock id="i-16dac7f26751fd00">Anmäldes och bordlades</textBlock>
    <textBlock id="i-24314d13ec5d4841">Propositioner</textBlock>
    <textBlock id="i-afb37c75f438471a">2001/02:117 Utländska förvaringsinstitut</textBlock>
    <textBlock id="i-03edcbcd23aa9e8e">2001/02:127 Punktskatternas infogning i skattekontosystemet, m.m.</textBlock>
    <textBlock id="i-abad9711e3aa688f">2001/02:177 Sänkt skatt på alkylatbensin</textBlock>
  </contentBlock>
  <contentBlock page="0" id="i-92813855d77ae7f8">
    <textBlock id="i-978cf42c89490c6c">Skrivelse</textBlock>
    <textBlock id="i-42c8d945d58397c4">2001/02:101 Årsredovisning för staten 2001</textBlock>
  </contentBlock>
  <contentBlock page="0" id="i-659be3a11b63946b">
    <textBlock id="i-c5c8f0ed2247ab94">Försvarsutskottets betänkande</textBlock>
    <textBlock id="i-c5f3861250464a61">2001/02:FöU3 Totalförsvarsplikten</textBlock>
  </contentBlock>
  <contentBlock page="0" id="i-b00c242f1f69378a">
    <textBlock id="i-f7cd0bd18691be22">Socialutskottets betänkanden</textBlock>
    <textBlock id="i-f667a6f674267f60">2001/02:SoU14 Bättre tandvårdsstöd för äldre m.m.</textBlock>
    <textBlock id="i-1968767c49b731c5">2001/02:SoU22 Rätt till arv för judiska efterlevande</textBlock>
    <textBlock id="i-99c1409eb1f8d135">2001/02:SoU12 Äldrepolitik</textBlock>
  </contentBlock>
  <contentBlock page="0" id="i-8087f60a4b0bcfd2">
    <textBlock id="i-30b7fc121b63644d">Lagutskottets betänkanden</textBlock>
    <textBlock id="i-ace5149ef8e8ba94">2001/02:LU18 Konsumenterna och miljön</textBlock>
    <textBlock id="i-ecd337f87547e3d6">2001/02:LU19 Näringsförbud, m.m.</textBlock>
    <textBlock id="i-b8958b8e5920a291">2001/02:LU20 Återvinning av säkerhet i konkurs</textBlock>
  </contentBlock>
  <contentBlock page="0" id="i-8e5a5060b19efc5e">
    <textBlock id="i-7b86be520a672795">Bostadsutskottets betänkanden</textBlock>
    <textBlock id="i-98eac7292b19f480">2001/02:BoU10 Vissa fastighetsrättsliga frågor</textBlock>
    <textBlock id="i-cd47b30faa320e74">2001/02:BoU11 Naturresursfrågor och vattenrätt</textBlock>
  </contentBlock>
  <contentBlock page="0" id="i-0577294521ff65f8">
    <textBlock id="i-877e708d22de69ff">19 §  Anmälan om interpellationer</textBlock>
  </contentBlock>
  <contentBlock page="0" id="i-d954a68a0513f35e">
    <textBlock id="i-13d92dfbbab81466">Anmäldes att följande interpellationer framställts</textBlock>
  </contentBlock>
  <contentBlock page="0" id="i-e178ae4966f07392">
    <textBlock id="i-5f661adbd10e6a12">den 11 april</textBlock>
  </contentBlock>
  <contentBlock page="0" id="i-eb8e6f23b6c3722b">
    <textBlock id="i-ea3331bfa84f5abb">2001/02:359 av Cristina Husmark Pehrsson (m) till socialminister Lars Engqvist</textBlock>
    <textBlock id="i-76f14f3aad4f754d">Förskrivningsrätter för legitimerade sjuksköterskor</textBlock>
    <textBlock id="i-4cbf068c0af24d1a">2001/02:360 av Yvonne Ruwaida (mp) till statsrådet</textBlock>
    <textBlock id="i-91e641fdc20f44f8">Mona Sahlin</textBlock>
    <textBlock id="i-0eee34dc35e860b1">Antisemitism och islamofobi</textBlock>
    <textBlock id="i-8112eea2a4e05e0b">2001/02:361 av Ulla-Britt Hagström (kd) till justitieminister Thomas Bodström</textBlock>
    <textBlock id="i-b9dddcc98172c0ba">Kronofogdemyndigheten</textBlock>
    <textBlock id="i-303bc0742cc0c405">2001/02:362 av Sten Tolgfors (m) till justitieminister</textBlock>
    <textBlock id="i-39380112d2041b65">Thomas Bodström</textBlock>
    <textBlock id="i-9ab99c333195e57c">Adoptionslagstiftningen</textBlock>
    <textBlock id="i-aeddec43d85b32dd">2001/02:363 av Tomas Högström (m) till jordbruksminister Margareta Winberg</textBlock>
    <textBlock id="i-60f63c583a2082aa">Den småskaliga slakteriverksamheten</textBlock>
    <textBlock id="i-1f21e9fd78e28188">2001/02:364 av Helena Bargholtz (fp) till utbildningsminister Thomas Östros</textBlock>
    <textBlock id="i-444414994a9edab0">Rättsäkerhet i skolan</textBlock>
  </contentBlock>
  <contentBlock page="0" id="i-3a4850bd93221e81">
    <textBlock id="i-76b26ba882adef46">den 12 april</textBlock>
  </contentBlock>
  <contentBlock page="0" id="i-ce1f18d5b97d1b24">
    <textBlock id="i-7f116e7603d4107a">2001/02:365 av Cristina Husmark Pehrsson (m) till socialminister Lars Engqvist</textBlock>
    <textBlock id="i-d97396f9b4f2743e">Patienträttigheter</textBlock>
    <textBlock id="i-d40c966f9def6d59">2001/02:366 av Anders Karlsson (s) till finansminister Bosse Ringholm</textBlock>
    <textBlock id="i-677fd1454b1a918f">Avgift för utbetalning av avi</textBlock>
    <textBlock id="i-30c45e3511ff29e7">2001/02:367 av Ola Karlsson (m) till näringsminister</textBlock>
    <textBlock id="i-de18142897a13542">Björn Rosengren</textBlock>
    <textBlock id="i-1d24f60ca685abb0">Basindustrins elförsörjning</textBlock>
    <textBlock id="i-6b57c958cc23df14">2001/02:368 av Ola Karlsson (m) till kulturminister</textBlock>
    <textBlock id="i-c44b8bb7268fc065">Marita Ulvskog</textBlock>
    <textBlock id="i-9573c48671e6ccf1">Maktkoncentration i media</textBlock>
    <textBlock id="i-5b5fefb1f2c53626">2001/02:369 av Ola Karlsson (m) till kulturminister</textBlock>
    <textBlock id="i-c25e3c1849d9fb7b">Marita Ulvskog</textBlock>
    <textBlock id="i-be6401d00adc8681">Digitala mottagare</textBlock>
    <textBlock id="i-2718e23f194f3e62">2001/02:370 av Ola Karlsson (m) till kulturminister</textBlock>
    <textBlock id="i-477816d628e6f362">Marita Ulvskog</textBlock>
    <textBlock id="i-52d32640a7215aef">Digital radio</textBlock>
    <textBlock id="i-42a170e0c6cb752a">2001/02:371 av Ulla-Britt Hagström (kd) till statsrådet Lars-Erik Lövdén</textBlock>
    <textBlock id="i-3146166ba6798890">Hyreslägenheter utan inredning</textBlock>
  </contentBlock>
  <contentBlock page="0" id="i-11ad76f38abd4e65">
    <textBlock id="i-62e03e97fcbfee03">Interpellationerna 359-370 redovisas i bilaga som fogas till riksdagens snabbprotokoll tisdagen den 16</textBlock>
    <textBlock id="i-869f056fa1ecf281">april.</textBlock>
    <textBlock id="i-0f44448dd1265f8e">Interpellation 371 redovisas i bilaga som fogas till riksdagens snabbprotokoll tisdagen den 23 april.</textBlock>
  </contentBlock>
  <contentBlock page="0" id="i-6c071bd6688f8747">
    <textBlock id="i-c398b97a1b069e63">20 §  Anmälan om frågor för skriftliga svar</textBlock>
  </contentBlock>
  <contentBlock page="0" id="i-2f0d854bfa186d09">
    <textBlock id="i-f48298db5a1e3eb3">Anmäldes att följande frågor för skriftliga svar framställts</textBlock>
  </contentBlock>
  <contentBlock page="0" id="i-516fc3f58c30a28e">
    <textBlock id="i-dbacf4950f140204">den 11 april</textBlock>
  </contentBlock>
  <contentBlock page="0" id="i-6455c791a911b5f6">
    <textBlock id="i-a889ed2e79fa698d">2001/02:1024 av andre vice talman Eva Zetterberg</textBlock>
    <textBlock id="i-872ed6a36c61a3b3">(v) till statsrådet Leif Pagrotsky</textBlock>
    <textBlock id="i-65642eda6db519a4">Krigsmaterielexporten till Indien och Pakistan</textBlock>
    <textBlock id="i-b913b67b6fbda34e">2001/02:1025 av Anders Sjölund (m) till utbildningsminister Thomas Östros</textBlock>
    <textBlock id="i-7f50c70893ed9fdc">Dispens för kunskapskrav för invandrare</textBlock>
    <textBlock id="i-08be94092e34b1ad">2001/02:1026 av Gudrun Lindvall (mp) till jordbruksminister Margareta Winberg</textBlock>
    <textBlock id="i-97d130f11c346083">Kontroll av hästtransporter</textBlock>
    <textBlock id="i-d3b5dcb167ff8451">2001/02:1027 av Berit Adolfsson (m) till jordbruksminister Margareta Winberg</textBlock>
    <textBlock id="i-055e5457aeb361d5">Kvinnor i vård</textBlock>
    <textBlock id="i-f2c52a9bed2ce834">2001/02:1028 av Murad Artin (v) till statsrådet Leif</textBlock>
    <textBlock id="i-daf9c0962bc6583f">Pagrotsky</textBlock>
    <textBlock id="i-a1c5c312e844147c">Företags respekt för det svenska regelverket för krigsmaterielexport</textBlock>
    <textBlock id="i-8756bfb15d44638d">2001/02:1029 av Jeppe Johnsson (m) till statsrådet</textBlock>
    <textBlock id="i-90d3c3a448184526">Jan O Karlsson</textBlock>
    <textBlock id="i-68015a51cb587290">Utvisning av dömda asylsökande</textBlock>
    <textBlock id="i-faf129edb7f6c452">2001/02:1030 av Murad Artin (v) till utrikesminister</textBlock>
    <textBlock id="i-014cf0b1810a9060">Anna Lindh</textBlock>
    <textBlock id="i-b38066ed6b3cf771">Den fängslade journalisten Dawit Isaac i Eritrea</textBlock>
    <textBlock id="i-911065e9a4893ea7">2001/02:1031 av Murad Artin (v) till utrikesminister</textBlock>
    <textBlock id="i-67f43220e049d4c4">Anna Lindh</textBlock>
    <textBlock id="i-721b745a15885f42">Brott mot yttrandefriheten i Eritrea</textBlock>
    <textBlock id="i-61954e88882a1bf3">2001/02:1032 av andre vice talman Eva Zetterberg</textBlock>
    <textBlock id="i-6975fa4d0f9a23a6">(v) till statsrådet Leif Pagrotsky</textBlock>
    <textBlock id="i-2ef64e2cc5e3ffae">Krigsmaterielexporten till Indien och Pakistan</textBlock>
  </contentBlock>
  <contentBlock page="0" id="i-52b84865b7d2ca65">
    <textBlock id="i-372d96a594996ae8">den 12 april</textBlock>
  </contentBlock>
  <contentBlock page="0" id="i-d66daf1140224958">
    <textBlock id="i-0803ae326375a40b">2001/02:1033 av Carina Hägg (s) till statsrådet Britta</textBlock>
    <textBlock id="i-762c3616c3d7dba4">Lejon</textBlock>
    <textBlock id="i-e1c575c917f7664c">Konsumentservice</textBlock>
    <textBlock id="i-e23aef6303e651eb">2001/02:1034 av Ragnwi Marcelind (kd) till miljöminister Kjell Larsson</textBlock>
    <textBlock id="i-5c3d895295a513d0">Miljöbalken</textBlock>
    <textBlock id="i-8f2b15975a5f5f04">2001/02:1035 av Inger Davidson (kd) till justitieminister Thomas Bodström</textBlock>
    <textBlock id="i-dba6a51e70340b9f">EU-patent och rättsäkerheten</textBlock>
    <textBlock id="i-f92a105c840da254">2001/02:1036 av Inger Davidson (kd) till kulturminister Marita Ulvskog</textBlock>
    <textBlock id="i-9e789325977fd57b">EU-patent på svenska</textBlock>
    <textBlock id="i-0377cc53503e34e1">2001/02:1037 av Inger Davidson (kd) till statsrådet</textBlock>
    <textBlock id="i-c9d1a8c1b832d5d5">Leif Pagrotsky</textBlock>
    <textBlock id="i-7dadddfd7762d600">EU-patent på svenska</textBlock>
    <textBlock id="i-3dcdbb19d31706d4">2001/02:1038 av Kjell-Erik Karlsson (v) till statsrådet Lena Sommestad</textBlock>
    <textBlock id="i-f74f8c52379f8d3f">Rovdjurscentrum</textBlock>
    <textBlock id="i-77c50a90c1b3bd82">2001/02:1039 av Harald Nordlund (fp) till socialminister Lars Engqvist</textBlock>
    <textBlock id="i-55a214c097534ae3">Ökat antal dödsfall bland unga män</textBlock>
    <textBlock id="i-6dcbae78e39c005f">2001/02:1040 av Harald Nordlund (fp) till jordbruksminister Margareta Winberg</textBlock>
    <textBlock id="i-eb7a0acf2bb914d9">Effekter av besparingar inom Statens livsmedelsverk</textBlock>
    <textBlock id="i-a2b2725063c77ba5">2001/02:1041 av Jan Erik Ågren (kd) till utrikesminister Anna Lindh</textBlock>
    <textBlock id="i-9f5aac0ff67f24f8">Förföljelser av kristna i Turkiet</textBlock>
    <textBlock id="i-fe1e7ce90076aee7">2001/02:1042 av Jan Erik Ågren (kd) till statsrådet</textBlock>
    <textBlock id="i-e131293b54d447d6">Leif Pagrotsky</textBlock>
    <textBlock id="i-4dffd29942ce8bc9">Nordiska ID-handlingars giltighet</textBlock>
    <textBlock id="i-251f83d89e526366">2001/02:1043 av Lennart Fridén (m) till justitieminister Thomas Bodström</textBlock>
    <textBlock id="i-1d5750f3fa41ac6b">Uppföljning och översyn av lagar rörande svaga grupper</textBlock>
    <textBlock id="i-b12a8a439213b6dd">2001/02:1044 av Anders Sjölund (m) till justitieminister Thomas Bodström</textBlock>
    <textBlock id="i-1f0d8396d88f7e30">Narkotikaproblemet i Umeås skolor</textBlock>
    <textBlock id="i-293628df7028c3d3">2001/02:1045 av Annelie Enochson (kd) till justitieminister Thomas Bodström</textBlock>
    <textBlock id="i-7cfd824bd9eed020">Vårnadshavare som mördar</textBlock>
    <textBlock id="i-836dd6e2c17a0d5c">2001/02:1046 av Annelie Enochson (kd) till miljöminister Kjell Larsson</textBlock>
    <textBlock id="i-9ccc5ceababc7ece">Strålningsfria zoner</textBlock>
    <textBlock id="i-2377924866f4e7e6">2001/02:1047 av Ester Lindstedt-Staaf (kd) till näringsminister Björn Rosengren</textBlock>
    <textBlock id="i-bce806a475a475b8">Postens serviceställen</textBlock>
    <textBlock id="i-05ec30266d1eeef1">2001/02:1048 av Annelie Enochson (kd) till statsminister Göran Persson</textBlock>
    <textBlock id="i-e34a38b846fa1202">Den ökande antisemitismen</textBlock>
    <textBlock id="i-8e388925caf57cb9">2001/02:1049 av Annelie Enochson (kd) till socialminister Lars Engqvist</textBlock>
    <textBlock id="i-f1f668632f874fd4">Vårdnadshavare i annat land</textBlock>
    <textBlock id="i-b3a603bd30eca1ac">2001/02:1050 av Annelie Enochson (kd) till statsrådet</textBlock>
    <textBlock id="i-1674add2aabd299c">Mona Sahlin</textBlock>
    <textBlock id="i-858407cc59a087a6">Rehabiliteringstjänster</textBlock>
  </contentBlock>
  <contentBlock page="0" id="i-3cea596bfeff9b29">
    <textBlock id="i-ee88d8453ef6095f">Frågorna redovisas i bilaga som fogas till riksdagens snabbprotokoll tisdagen den 16 april.</textBlock>
  </contentBlock>
  <contentBlock page="0" id="i-daca3b3d928e75c6">
    <textBlock id="i-ccf66b8c4c759282">21 §  Anmälan om skriftliga svar på frågor</textBlock>
  </contentBlock>
  <contentBlock page="0" id="i-9bd0d91d959bdbce">
    <textBlock id="i-1e336263bb715584">Anmäldes att skriftliga svar på följande frågor inkommit</textBlock>
  </contentBlock>
  <contentBlock page="0" id="i-5baa2445f39cc55b">
    <textBlock id="i-e9a969355719651e">den 11 april</textBlock>
  </contentBlock>
  <contentBlock page="0" id="i-57dee0463e80d28d">
    <textBlock id="i-d7421478bbd256c2">2001/02:980 av Magda Ayoub (kd) till utrikesminister Anna Lindh</textBlock>
    <textBlock id="i-2f91e455b1de45b4">Mänskliga rättigheter i Armenien</textBlock>
    <textBlock id="i-374e0f13e7d57138">2001/02:982 av Carina Hägg (s) till justitieminister</textBlock>
    <textBlock id="i-b95ca281f5f528a4">Thomas Bodström</textBlock>
    <textBlock id="i-2a2b54f57631f945">Tvångsäktenskap och kusinäktenskap</textBlock>
    <textBlock id="i-5fff59b33c22193f">2001/02:987 av Rolf Gunnarsson (m) till justitieminister Thomas Bodström</textBlock>
    <textBlock id="i-1bb97c0a10e9db84">Polisens resurser</textBlock>
    <textBlock id="i-aef94cc54dcffd33">2001/02:998 av Kjell Eldensjö (kd) till statsrådet</textBlock>
    <textBlock id="i-744e7dc1f6824a17">Britta Lejon</textBlock>
    <textBlock id="i-b009c778a9247aa3">Obeställd e-postreklam</textBlock>
  </contentBlock>
  <contentBlock page="0" id="i-0d973c05359bc135">
    <textBlock id="i-e574e73368a04e77">Svaren redovisas i bilaga som fogas till riksdagens snabbprotokoll tisdagen den 16 april.</textBlock>
  </contentBlock>
  <contentBlock page="0" id="i-053c4f340d41d507">
    <textBlock id="i-2c6f7dfa131729d3">22 §  Kammaren åtskildes kl. 13.35.</textBlock>
  </contentBlock>
  <contentBlock page="0" id="i-dbf878421e376efd">
    <textBlock id="i-e4b2de4e0c3d6096"/>
    <textBlock id="i-8e4608164c35b77d">Förhandlingarna leddes av tredje vice talmannen från sammantädets början t.o.m. 8 § anf. 35 (delvis), av förste vice talmannen därefter t.o.m. 14 § anf.  84</textBlock>
    <textBlock id="i-174566c105f40f5c">(delvis) och av talmannen därefter till sammanträdets slut.</textBlock>
  </contentBlock>
</protocol>
