<protocol id="prot-201415--80">
  <contentBlock ix="0">
    <textBlock ix="0">§ 1 Aktuell debatt om företagsklimatet för forskningsintensiva företag</textBlock>
    <textBlock ix="1">Herr talman! Neddragningarna som Ericsson och Sony Mobile har aviserat inger stor oro. I Ericssons fall är det 2 200 medarbetare, och i Sony Mobile är det 1 000.</textBlock>
    <textBlock ix="2">Det är inte vilka jobb som helst och det är inte vilka företag som helst vi talar om. Det är några av våra allra mest forskningsintensiva företag. Det är högteknologiska företag. De medarbetare som jobbar i dessa företag tillhör de mest välutbildade i svenskt näringsliv. Det är därför oroande när den typen av verksamheter lämnar Sverige och i stället flyttar till i huvudsak Asien.</textBlock>
    <textBlock ix="3">Det är ett konkurrenskraftigt och starkt näringsliv som är grunden för hela vår välfärd. Utan framgångsrika företag ingen sjukvård, ingen äldreomsorg, ingen skola värd namnet. Det är därför så viktigt att Sverige är konkurrenskraftigt.</textBlock>
    <textBlock ix="4">Jag tänker inte i dag påstå att flytten är den nya regeringens fel. Så är det såklart inte. Det är fråga om global omstrukturering i företagen, men det sätter fingret på att om Sverige ska vara ett konkurrenskraftigt land i framtiden och inte få se fler företag som lämnar Sverige måste vi föra en företagsvänlig politik. Ur den aspekten är Sverige nu på helt fel väg.</textBlock>
    <textBlock ix="5">30 miljarder i skattehöjningar på jobb och företag. En ännu mer stelbent arbetsrätt. En energipolitik där ett av de båda regeringspartierna tänker sig att snabbavveckla den stabila elförsörjningen. En av huvudstadsregionens två flygplatser ska avvecklas. Och man misstänkliggör vinst som företeelse.</textBlock>
    <textBlock ix="6">Svensk företagspolitik är på fel spår. Om den inte läggs om snabbt kommer vi att få se fler företag som lämnar Sverige och att jobb och välfärd går förlorade. Det är bakgrunden till den oro vi känner och varför denna riksdagsdebatt har begärts, herr talman.</textBlock>
    <textBlock ix="7">Herr talman! Jag vill inledningsvis passa på att tacka Folkpartiet och Jan Björklund för initiativet till dagens viktiga debatt.</textBlock>
    <textBlock ix="8">Sedan ett par veckor lever 3 500 människor i bland annat Lund, Kista, Katrineholm, Linköping och Karlskrona i ovisshet om sin framtid, om de får ha jobbet kvar, om de kan få ett nytt jobb, om de har råd att bo kvar. Jag känner med dessa människor och deras familjer. Jag förstår deras oro.</textBlock>
    <textBlock ix="9">Jag tror också på deras framtid. De är bärare av ett stort kunnande. Många av dem är välutbildade. Några har redan fått nya jobberbjudanden, men för andra är vägen till ett nytt jobb längre och mer oviss. Den kan gå via vidareutbildning eller omskolning. Men de kommer inte att vara ensamma på den resan. I Sverige ska ingen stå ensam i omställningen från ett gammalt jobb till ett nytt jobb. Det är därför den nya regeringen står upp för en trygg omställningsförsäkring i a-kassan. Det är därför vi står upp för en aktiv utbildningspolitik och omställningspolitik för att ge människor nya chanser att komma igen.</textBlock>
    <textBlock ix="10">Varje utmaning kräver ledarskap. Det är viktigt att regeringen är aktiv. Samhället ska ta sitt ansvar och finnas på plats och stödja det arbete som nu sker på de drabbade orterna. Jag har själv redan besökt Lund, och min statssekreterare Eva Lindström besökte Katrineholm i tisdags. Vi har tillsatt en särskild statssekreterargrupp för att samordna regeringens kontakter och stöd, och vi kommer att fortsätta att ha nära kontakt med de berörda orterna.</textBlock>
    <textBlock ix="11">Det vi ser nu är inte enstaka varsel. Jan Björklund tog upp det tidigare i sitt inlägg. Vissa orter drabbas hårt, men det som sker är en del av näringslivets omställning. Sverige är en liten exportberoende ekonomi, och vi har levt under ett stort förändringstryck under lång tid. Vi har klarat det hyggligt bra.</textBlock>
    <textBlock ix="12">Sverige har varit nästan världsmästare i omställning globalt sett. Trygghetsförsäkringar, hög utbildningsnivå och en arbetsmarknadsutbildning var grunden till detta. Men det vi ser nu är att detta fungerar allt sämre. Arbetsmarknaden fungerar sämre. Många är arbetslösa i Sverige, trots att företagen säger att de behöver rekrytera ny arbetskraft.</textBlock>
    <textBlock ix="13">Svenskt Näringslivs rekryteringsenkät visar att företag tvingas tacka nej till order i dag, dra ned på produktion eller skjuta på planerad expan ­ sion på grund av rekryteringssvårigheter.</textBlock>
    <textBlock ix="14">Tillväxtverket visade nyligen i en studie att nästan en tredjedel av företagen ser brist på resurser som det största hindret för sin export eller internationalisering. Samtidigt som vår omställningsförmåga har försvagats i Sverige går omställningen allt snabbare i vår omvärld. Den snabba tekn iska utvecklingen är den främsta förklaringen, men vi är också mitt uppe i ett globalt skifte mot öster.</textBlock>
    <textBlock ix="15">En allt större del av världens ekonomi och kunskapsbas finns numera i Asien. Kina, Indien och Indonesien står nu för 25 procent av världens samlade bnp . Fram till millennieskiftet gjorde de internationella företagen i princip alla sina FoU-investeringar i Europa, USA och i viss del Japan. Sedan har det gått snabbt. Det har varit ett dramatiskt skifte på FoU-investeringar till Kina, Indien, Singapore, Taiwan och Sydkorea.</textBlock>
    <textBlock ix="16">Kina har numera en högre forskningsintensitet än EU. Kina investerar alltså en större andel av sin ekonomi i forskning och utveckling än vad vi gör i Europa.</textBlock>
    <textBlock ix="17">Konkurrensen blir alltså hårdare. Allt fler länder konkurrerar med kunskap och kreativitet. Samtidigt har Sverige tappat just här. Det är allvarligt. Jag tror att kunskap är själva grunden för framtidens konkurrenskraft, men vår kunskapsbas har urholkats under en längre tid. Det gäller både utbildningsnivån och vår innovationskraft.</textBlock>
    <textBlock ix="18">I fråga om utbildningsnivån känner vi till att svenska 15-åringars genomsnittliga kunskapsresultat har försämrats snabbast i hela OECD-området. Den senaste PISA-studien från 2014 mäter också kreativ problemlösning. Där får Sverige 491 poäng jämfört med OECD-genomsnittet på 500 poäng. Vi ligger under OECD-genomsnittet när det gäller ungdomars kreativa problemlösning. Det har vi kanske inte diskuterat lika ofta i Sverige som just kunskapsresultat.</textBlock>
    <textBlock ix="19">När det gäller vår innovationsförmåga har vi en delad bild. Sverige kommer fortfarande ut i topp i internationella rankningar. Vi toppar fortfarande index över innovation, särskilt i Europa. Men de mäter framför allt input i forskningssystemet och utbildningssystemet. De mäter inte och rankar inte lika tydligt outputen av de insatser vi gör i forskning, innovation och utbildningssystem. Vi måste lägga större vikt vid de forskningsinvesteringar som leder till innovationer, produkter och exportmöjligheter och som faktiskt kommer ut på en världsmarknad.</textBlock>
    <textBlock ix="20">Sverige har länge legat i topp i världen när det gäller företagens FoU-investeringar, men de har försvagats. Om företagen hade investerat lika mycket i forskning och utveckling 2013 som de har gjort 2015 skulle 8 miljarder mer ha investerats i FoU.</textBlock>
    <textBlock ix="21">Jag menar att allt detta visar att Sverige står inför en väckarklocka. Varslen visar att vi måste ställa om vår politik och satsa mycket mer på det som bygger Sveriges konkurrenskraft på lång sikt. Det är kunskap, forskning och innovation. Då är det faktiskt inte ytterligare ett jobbskatteavdrag som tar Sverige upp i täten i den globala konkurrensen. Det är inte nedsättningar av ungdomsarbetsgivaravgifter som står högst upp på företagens önskelista när det gäller forskningsintensiv verksamhet.</textBlock>
    <textBlock ix="22">(Applåder)</textBlock>
    <textBlock ix="23">Herr talman! Sverige har den senaste tiden mötts av en serie av varsel. Låt mig börja med att säga att det är viktigt att de personer som nu drabbas på olika orter i landet får ett snabbt stöd i omställningen. Det ska vara ett stöd för att komma vidare till ett nytt arbete, kanske inleda en utbildning eller starta ett företag.</textBlock>
    <textBlock ix="24">Ett tydligt svar från Moderaterna i fråga om att möta omställning är det nya beskedet om att höja åldern för att ansöka om studiemedel, helt enkelt för att möjliggöra för fler människor att ta klivet och göra karriärbytet, omställningen i livet.</textBlock>
    <textBlock ix="25">Den här typen av varsel är också en väckarklocka på temat jobb och konkurrenskraft för Sverige. Då är det viktigt att politiskt stanna upp och fundera. Vad är de riktigt stora utmaningarna för Sverige nu och kanske ett decennium framåt?</textBlock>
    <textBlock ix="26">Sverige har länge varit ett mycket handelsberoende land. Vi ser tydligt en hårdnande internationell konkurrens när fler länder deltar på den internationella marknaden. Det innebär möjligheter för Sverige men också en helt annan utsatthet än tidigare.</textBlock>
    <textBlock ix="27">Vi ska också vara tydliga med att vi har behov av att fler jobb växer till i Sverige under de kommande åren. De senaste åren har långt över 300 000 nya jobb kommit till. Det är helt fantastiskt sett till finanskris och utdragen internationell lågkonjunktur.</textBlock>
    <textBlock ix="28">Men vi ska vara ärliga; vi ska vara tydliga med att vi fortfarande har jättestora utmaningar när det gäller ungas och utrikes föddas möjligheter att komma in på arbetsmarknaden.</textBlock>
    <textBlock ix="29">Vi ser en demografisk utveckling över tid i Sverige som är helt fantastisk – man lever allt längre – men därmed också ett behov av att fler äldre stannar kvar på arbetsmarknaden.</textBlock>
    <textBlock ix="30">Vi ser också ett behov av att fler företag växer till i Sverige. Det startas ganska många företag, och det ansöks om ganska många patent. När man undersöker Sverige på områden som innovation och entreprenörskap brukar Sverige ofta falla väl ut. Men företag växer inte till i Sverige på det sätt som de gör i många andra länder, och det är en politisk hemläxa.</textBlock>
    <textBlock ix="31">Vi ser också att vi har en rad stora företag som verkligen gynnar Sverige och ger mervärde. Flera av dem har nu lagt varsel som har betydelse för jobb, för skatteintäkter och för stora forskningsinvesteringar. Sverige har ett tydligt beroende av de här bolagen och med det ett politiskt ansvar för deras möjligheter att fortsätta verka i Sverige.</textBlock>
    <textBlock ix="32">Herr talman! Blickar vi mot de lite större utmaningarna handlar mina slutsatser om att för det första värna handel och öppenhet, som verkligen tjänar Sverige, och om att för det andra se till att ha ett bra företagsklimat för både personer och företag. För det tredje är det tydligt att vi måste ha fler poli ti ska reformer som lägger grunden för fler jobb och växande företag.</textBlock>
    <textBlock ix="33">Det handlar till exempel om detta med infrastruktur och forskning. Där har Alliansen sett till att få på plats historiska satsningar, för med handel kommer ju transportbehov. Forskning kan leda till ny kunskap och nya företag. Det kan leda till sådant som kan omdana befintliga företag och långsiktigt bygga konkurrenskraft för Sverige.</textBlock>
    <textBlock ix="34">Det handlar om att vi behöver göra mer för att höja kunskapsnivån i skolan. Det handlar om att ha skatter på rimliga nivåer, både för företag och för att talangfulla personer ska komma hit och verka i Sverige. Det ska vara lönsamt att jobba. Vi vill göra fler reformer för att få företagen att växa till.</textBlock>
    <textBlock ix="35">Jag tycker inte att man ska hålla regeringen ansvarig för lagda varsel. Vår oro gäller snarare vart vi tar vägen politiskt i Sverige med den här regeringen.</textBlock>
    <textBlock ix="36">Min kritik handlar om att det är en passiv regering, en regering som i de reformer den lägger fram snarast landar i sådant som slår mot just jobb, industri och konkurrenskraft.</textBlock>
    <textBlock ix="37">Man vill införa en skatt på avstånd men förmår inte att lägga fram förslag om längre och tyngre lastbilar.</textBlock>
    <textBlock ix="38">Man lovade före valet att hålla fast vid överskottsmålet. Knappt sex månader senare överger man detsamma.</textBlock>
    <textBlock ix="39">Man trycker undan privata företag i välfärdssektorn.</textBlock>
    <textBlock ix="40">Man vill göra det dyrare att anställa yngre personer.</textBlock>
    <textBlock ix="41">Man möter förändringen i demografin med att göra det mindre lönsamt för äldre att stanna kvar på arbetsmarknaden.</textBlock>
    <textBlock ix="42">Det handlar om diskussioner om handelspolitiken och Mellanöstern men också om en osäkerhet i fråga om vad regeringspartierna vill med det viktiga handelsavtalet mellan Europa och USA.</textBlock>
    <textBlock ix="43">Häromdagen handlade det om ROT-avdraget.</textBlock>
    <textBlock ix="44">Det handlar om nedläggning av Bromma flygplats.</textBlock>
    <textBlock ix="45">Regeringen lägger fram så få propositioner att utskotten måste ställa in sammanträden.</textBlock>
    <textBlock ix="46">Herr talman! Ska vi möta de större utmaningarna för Sverige behöver vi fler reformer som lägger grunden för jobb, företag och konkurrenskraft. Det får man med Alliansens partier, men jag är orolig för den passiva inriktning som den här regeringen har.</textBlock>
    <textBlock ix="47">Herr talman! Även jag vill börja med att tacka Folkpartiet för initiativet till den här debatten, som alltså handlar om företagsklimatet för de forskningsintensiva företagen.</textBlock>
    <textBlock ix="48">Debatten är som tidigare talare redan talat om begärd med anledning av det mycket tunga beskedet att Sony Mobile och Ericsson drar ned kraftigt på sin verksamhet i Sverige.</textBlock>
    <textBlock ix="49">Detta var något som jag lyfte fram i en debatt redan i förra veckan. Enligt den nyhetsrapportering som har varit är det över 2 000 personer som varslats om uppsägning på Ericsson samtidigt som man aviserar att även 850 konsulttjänster ska bort.</textBlock>
    <textBlock ix="50">Detta är givetvis allvarligt, men det följer tyvärr en längre trend. Runt 163 000 industrijobb har försvunnit från Sverige sedan år 2000. Till detta får man förmodligen lägga ytterligare en lång rad jobb som försvunnit bland dem som jobbar mot industrin med någon form av service.</textBlock>
    <textBlock ix="51">Jag tackar som sagt Folkpartiet för initiativet till den här debatten, och jag ser med tillförsikt fram emot att ta del av vad allianspartierna ska kunna åstadkomma i opposition som de inte lyckades åstadkomma under åtta års regeringsinnehav.</textBlock>
    <textBlock ix="52">Herr talman! Jag ställer mig dock lite frågande till att man avgränsar debatten till just de forskningsintensiva företagen. De företagen verkar ju inte i ett vakuum.</textBlock>
    <textBlock ix="53">Från Sverigedemokraternas sida har vi sjösatt ett stort projekt som vi kallar Industrilandet Sverige. Där tittar vi på förutsättningarna för industrin som helhet.</textBlock>
    <textBlock ix="54">Några av delarna i detta arbete är forskningsklimatet, kompetensförsörjningen och olika delar av kapitalförsörjningen. Alla dessa delar är helt centrala för företagarklimatet för de forskningsintensiva företagen. Men i alla fall jag tror att utan en livskraftig processindustri i grunden minskar förutsättningarna för dessa näringar radikalt.</textBlock>
    <textBlock ix="55">Många politiker, framför allt från nyliberalt håll, har under lång tid hävdat att industrin håller på att för s vinna och att vår framtida tillväxt enk ­ om ska ske inom tjänstesektorn. Inte minst den förre statsministern lycka ­ des göra sig internationellt känd för ett uttalande där han påstod att indu ­ strijobben i Sverige, de var minsann borta.</textBlock>
    <textBlock ix="56">Nej, industrin i Sverige är i allra högsta grad levande, och jag menar att det är ett grovt feltänk att tro att vi kan gå in i en ny era utan de tillverkande företagen. Industrin tillsammans med våra råvarutillgångar är ju det som är självaste motorn i den svenska ekonomin. Därtill kommer de forskningsintensiva företagen, men de är blott en del av en större helhet.</textBlock>
    <textBlock ix="57">Herr talman! Allt det här hänger ihop. Försvinner industrin, ja, då försvinner också stora delar av forskning, design och konstruktion och allt annat som servar processindustrin med tjänster. Det är precis det vi har sett under senare tid. Först flyttade tillverkningen. Sedan flyttade produktutvecklingen efter.</textBlock>
    <textBlock ix="58">Många av de asiatiska länder som vi konkurrerar med är i dag inte längre bara länder med billig arbetskraft. De har i dag företag som är världsledande inom utvecklingen av kvalitet, design och ny teknologi.</textBlock>
    <textBlock ix="59">Ett land som Kina lägger i dag mer resurser på forskning och utveck ­ ling än vad hela EU gör. Bara under 2009 sägs det att Kina tog in 6 miljo ­ ner nya studenter till högre utbildning.</textBlock>
    <textBlock ix="60">Det här är en ny verklighet som vi måste anpassa oss till. Det tror jag kräver kraftfulla reformer för att stärka vår konkurrensförmåga ute i världen.</textBlock>
    <textBlock ix="61">Jag menar att processindustrin är själva motorn, som måste smörjas. Med en industriell renässans tror jag att förutsättningarna är goda för att vi får de forskande företagen på köpet – i alla fall delvis.</textBlock>
    <textBlock ix="62">Herr talman! Den förra regeringen var så övertygad om att den indu ­ striella eran var över att stora delar av reformerna i stället gick till subven ­ tionerad matlagning. Att peka ut restaurangsektorn som en prioriterad del med mångmiljardsubventioner kan ju tyckas märkligt. Men man ska kanske betrakta detta primärt som en i raden av integrationsåtgärder för att få in lågutbildade personer i den urbana miljön på arbetsmarknaden. Detta är givetvis kopplat till den extrema invandringen som Sverige hade under alliansregeringens tid.</textBlock>
    <textBlock ix="63">Men man tycks helt ha glömt bort att det samtidigt håller på att växa upp ett enormt utanförskap utanför storstäderna, på landsbygden, i takt med att industrijobben blir allt färre.</textBlock>
    <textBlock ix="64">När industrijobben försvinner, försvinner också servicen på landsbygden. Detta är en ond spiral, och den måste brytas.</textBlock>
    <textBlock ix="65">Under den globala finanskrisen 2007 – 2008 drabbades industrin hårt i stora delar av världen, så också i Sverige. Sedan har det skett en återhämtning, men vi har kunnat se att återhämtningen varit betydligt sämre i Sverige än i många jämförbara länder. Enligt en rapport från Industriarbetsgivarna är produktionen i Sverige i dag 20 procent lägre medan den i till exempel Norge och Schweiz är högre än vid krisens inledning.</textBlock>
    <textBlock ix="66">Svensk industri blöder jobb, och detta måste vi möta med kraft.</textBlock>
    <textBlock ix="67">Herr talman! När företag lägger ned eller sparar in på sin verksamhet i Sverige är det allvarligt. När företag flyttar sin forskningsverksamhet till andra länder är det ett ännu mer oroande tecken som bör tas på högsta allvar, precis som Folkpartiet och flera andra partier har påpekat i dag.</textBlock>
    <textBlock ix="68">Vi tänker på dem som nu riskerar att förlora si na jobb. Jag är glad över att Sverige , precis som näringsministern påpekade, är ett samhälle som har en bra omställningspolitik för människor som riskerar att stå utan arbete.</textBlock>
    <textBlock ix="69">Men att ha en debatt i ämnet är också välkommet. Förhoppningsvis kan det vara utvecklande också.</textBlock>
    <textBlock ix="70">I sin begäran om den här debatten låter Folkpartiet påskina att det handlar om marginalskatter, en påstått osäker elförsörjning och översyn av en flygplats vara eller icke vara till eventuell förmån för fler centrala bostäder, och att detta skulle spela störst roll för företagens utveckling. Jag tror inte att det är så enkelt. Detta är nämligen en utveckling vi tyvärr ser i hela Europa i dag. Höga eller låga skatter, brunkol eller förnybart och storsatsningar på flyget som huvudsaklig infrastruktur spelar i detta hänseende ingen roll. Satsningar på forskning och utveckling minskar i Europa till förmån för Kina och Asien. Vi kan alltså konstatera att svaret står att finna i andra parametrar.</textBlock>
    <textBlock ix="71">När man i den allmänna debatten lyssnar på de borgerliga partierna är det alltför ofta skattefrågan som lyfts fram, i alla möjliga och ibland omöjliga sammanhang. Men ska vi prata om Sveriges främsta konkurrensfördel för att behålla och locka ny forskning till Sverige så är det inte, och kommer det inte att vara, låga marginalskatter utan helt andra saker, som stabila förutsättningar och företags tillgång till kompetens som spelar den avgörande rollen.</textBlock>
    <textBlock ix="72">För att möjliggöra tillgång på den kompetensen krävs i sin tur gedigna utbildningar, kreativa miljöer och hög livskvalitet. Vi måste tillsammans göra Sverige till ett mer attraktivt land att bo och verka i. Vi måste skapa fler kreativa miljöer som kan locka arbetskraft och kapital.</textBlock>
    <textBlock ix="73">Då handlar det i grund och botten om att skapa utrymme för människor och företag att utvecklas – att ha ett samhälle där det finns tolerans, öppenhet, kulturutövare, akademiker och en mångfald av tankesätt och förhållningssätt. Jag är därför stolt över att vi har en regering som satsar på kultur och demokrati. För att skapa kreativa miljöer är det oerhört viktigt att Sverige fortsätter att vara ett öppet samhälle med stor mångfald. Att kunna erbjuda företag och arbetskraft ett samhälle med hög trygghet och livskvalitet är det som bygger förutsättningarna för kommande satsningar.</textBlock>
    <textBlock ix="74">Kompetensförsörjning är en av de allra viktigaste frågorna för näringslivet just nu. Vi måste tillsammans bidra till att locka arbetskraft att stanna kvar eller komma hit och arbeta och leva sina liv. Hur vi får unga akademiker att flytta till Sverige är en intressant fråga. Det finns givetvis en parameter som heter pengar, men jag tror dock att andra livskvaliteter än höga inkomster blir allt viktigare för den moderna människan. Då måste vi fortsätta att utveckla och förbättra de områden där Sverige är unikt. Några exempel där Sverige sticker ut är jämställdhet och starka anställningsvillkor. För den som funderar på att bilda familj har vi generös föräldraledighet, lång semester, bra barnomsorg och ett rikt föreningsliv. Det måste vi värna.</textBlock>
    <textBlock ix="75">När det gäller kompetensförsörjning går det att konstatera att det är mycket som vi i stort sett är eniga om. Det är till exempel frågor om högre utbildning och statens stöd till forskning. Det är glädjande att vi är överens brett i de frågorna. Jag är också glad över att vi kunnat enas brett i viktiga frågor om grundskolan, som ju är den absoluta förutsättningen för kunskapssamhället.</textBlock>
    <textBlock ix="76">En sak som vi faktiskt vet om kompetensförsörjning är att många arbetsgivare, framför allt i storstäderna, ser bostadsbristen som ett stort problem vid rekrytering. Detta tog även näringsministern upp. Enligt en undersökning som Hyresgästföreningen gjort ser 19 procent av företagarna i Stockholm, Malmö och Göteborg att bostadsbrist försvårar rekryteringar i hög eller mycket hög grad.</textBlock>
    <textBlock ix="77">Vi måste kunna erbjuda bra boende och gröna städer där det är lätt att leva hållbart. Regeringens avisering i veckan om satsningar på nya bostäder är i det avseendet en viktig del för att minska bostadsbristen och möta företagens behov. Vi får inte heller underskatta hur viktigt det är för företagen med välfungerande kollektivtrafik. För att människor ska trivas krävs också en bra stadsplanering med parker och grönområden.</textBlock>
    <textBlock ix="78">Utöver kompetens kommer tillgången till kapital alltid att vara en stor fråga. Självklart har det offentliga en roll avseende direkt tillskott av kapital till forskning, vilket det ve rkar finnas en stor samsyn om , men samhällets roll för att stimulera forskningsintensiva företag att satsa och för nya företag att bildas är en bredare fråga. Där det finns en kreativ miljö och där arbetskraften vill vara, dit kommer kapitalet på sikt att söka sig. Den högre utbildningen är givetvis en viktig del i det, men det är också viktigt att kunna locka rätt arbetskraft från utlandet till Sverige.</textBlock>
    <textBlock ix="79">Givetvis ska vi tala om frågor som antalet utbildningsplatser, statligt forskningsstöd och andra aspekter som kan stödja forskningsintensiva företag. Men jag hoppas ändå att vi framöver också kommer att ägna den politiska diskussionen åt att komma framåt när det gäller hur vi skapar dynamiska och kreativa miljöer i Sverige på både kort och lång sikt för att attrahera arbetskraft och kapital.</textBlock>
    <textBlock ix="80">Herr talman! Sverige har under långt tid tillhört de länder som satsat mest i världen på forskning och utveckling. Näringslivets satsningar, som står för två tredjedelar av Sveriges totala investeringar, har tillhört världstoppen i relation till bnp . Företagens närvaro här i Sverige spelar alltså en avgörande roll för forskningen.</textBlock>
    <textBlock ix="81">Därför är den här debatten nödvändig, inte minst i ljuset av vänster ­ regeringens felaktiga recept på jobb och företagande i en alltmer globali ­ serad värld med knivskarp konkurrens.</textBlock>
    <textBlock ix="82">Svarta rubriker om varsel från hela landet har den senaste tiden duggat tätt. I Robertsfors varslades runt 180 personer från ett av kommunens största företag, Element Six , för att verksamheten ska flytta till Irland och Sydafrika. För en kommun med 6 800 invånare är det kännbart – det är att jämföra med om 26 000 människor i Stockholm skulle varslas om uppsägning. Sony Mobile, som har nämnts här i debatten, varslade 1 000 personer i Lund. Ericsson har meddelat att över 2 000 jobb försvinner från orter över hela landet.</textBlock>
    <textBlock ix="83">Bakom varje varsel ligger tuffa och ofta oönskade beslut som företaget tvingats fatta på grund av strukturomvandling eller ibland lönsamhetsproblem. Varje varsel innebär att människor kastas ut i osäkerhet. För varje enskild som drabbas är det inte något annat än en tragedi.</textBlock>
    <textBlock ix="84">Varje företagsnedläggning eller flytt är ett nederlag för Sverige som industri- och innovationsland. Sverige måste fortsätta att ha ett näringslivsklimat i världsklass. Vi behöver starka företag. Vi behöver en regering som ser till att skapa gynnsamma förutsättningar för att forskningsintensiva företag ska vilja etablera sig här, och så att befintliga företag väljer att stanna kvar.</textBlock>
    <textBlock ix="85">Med v änsterregeringen vid rodret styrs Sverige åt fel håll. Närings ­ livsklimatet svalnar, exporten lever med en farlig framtid och jobbutveck ­ lingen avstannar.</textBlock>
    <textBlock ix="86">Herr talman! Vi behöver fler jobb, inte färre. Fler jobb innebär fler företag som kan och vill anställa.</textBlock>
    <textBlock ix="87">Alliansregeringen hade en plan. Vi följde en utstakad väg. Genom reformer som sänkte kostnaderna och minskade krånglet visade vi under förra mandatperioden att det går att nå jobbresultat genom en aktiv näringspolitik.</textBlock>
    <textBlock ix="88">Företagaren gick från att vara skurk i ett socialistiskt samhälle till att bli en hjälte i ett liberalt. Attityder till företagande förändrades till det positiva. Det unga företag and et ökade markant, nyföretag andet sköt i höjden från låga nivåer, kreativiteten likaså. Och detta skedde under en tid då hela världen och inte minst Europa genomgick ett stålbad till följd av den långa och djupa ekonomiska krisen.</textBlock>
    <textBlock ix="89">En sak är nämligen säker: I den benhårda globala konkurrensen måste våra företag, inte minst våra forskningsintensiva företag, ha tillräckligt med konkurrenskraft i ryggen. De måste ha tillräckligt låga kostnader, konkurrenskraftiga skatter, god kompetensförsörjning, tillgång till kapital och energi till konkurrenskraftiga priser. För att de ska kunna investera och utveckla sina produkter och tjänster här i Sverige måste konkurrenskraften vara god. Det är först då vi kan säkerställa en god produktivitet och exportframgångar. Det är då våra forskningsintensiva företag kan fortsätta ligga steget före i kampen med andra.</textBlock>
    <textBlock ix="90">För att företag ska välja att stanna här och för att Sverige ska vara det självklara valet vid nya investeringsbeslut, för placering av huvudkontor och produktionsanläggningar för läkemedelsindustrin, för cleantechföretag , telekom och andra kunskaps- och innovationsintensiva verksamheter, måste vissa beståndsdelar vara på plats.</textBlock>
    <textBlock ix="91">För det första måste vi satsa mer på innovationer. Sverige ligger etta när det gäller innovation i EU och etta när det gäller kreativitet i världen. Det är viktiga positioner som bidrar till vår särprägel. Men om Sverige ska fortsätta inneha dessa topplaceringar även om fyra år krävs fortsatta satsningar på forskning och innovation och fortsatta satsningar på exempelvis life science-industrin, som är strategiskt viktig för Sverige.</textBlock>
    <textBlock ix="92">Då behövs det politiker som tror mer på att skapa möjligheter för nä ­ ringslivet och industrin att växa än på att centralplanera fram nästa inno ­ vation. Tyvärr har vi en regering i dag som tror mer på att införa statliga ovanifrånlösningar och en industrikansler än på att låta företagens utveck ­ lingskraft blomstra.</textBlock>
    <textBlock ix="93">För det andra måste infrastrukturen vara pålitlig. Det handlar om tillgängliga vägar, bredband och flygplatser. Se bara på Astra Zeneca i Mölndal, ett globalt viktigt life science-kluster! Dit flygpendlar medarbetare från Cambridge i England. Då går det inte att göra som regeringen nu föreslår, nämligen att man ska lägga en våt filt av osäkerhet över regionala flygplatser. Det är förödande för näringslivet.</textBlock>
    <textBlock ix="94">För det tredje handlar det om kostnader. Företag behöver lägre, inte högre, kostnader. Då handlar det om kostnader för arbetskraften, såsom skattekostnader, för att ta ett exempel.</textBlock>
    <textBlock ix="95">Entreprenörer och innovatörer ska inte hämmas av politisk klåfingrighet. Men 25 miljarder i ökat skattetryck är inte småpotatis. Det kommer inte att gå obemärkt förbi utan ha direkt inverkan på företagsklimatet och därmed på jobben.</textBlock>
    <textBlock ix="96">För det fjärde handlar det om säkrad kompetensförsörjning – det handlar om både ingenjörer och lärlingar. Vi måste bli duktigare på att attrahera internationella talanger. Då är inte höga marginalskatter på vanliga inkomster och en stelbent arbetsmarknad rätt väg att gå.</textBlock>
    <textBlock ix="97">På samtliga fyra punkter styr vänsterregeringen Sverige åt fel håll.</textBlock>
    <textBlock ix="98">Herr talman! Jag får tacka Folkpartiet och Jan Björklund för initiativet. Jag tycker att det är bra.</textBlock>
    <textBlock ix="99">Debatten handlar om företagsklimatet i Sverige för forskningsintensiva företag. Jag delar Folkpartiets oro över att företag som är forskningsintensiva lämnar landet till förmån för andra länder, ofta länder som kallas för låglöneländer.</textBlock>
    <textBlock ix="100">Då kan man börja fundera över saker som har hänt, som initiativtagaren påpekar. Det handlar om Sony Mobiles och Ericssons neddragningar. Det var tur att Björklund sa att han inte skyller på regeringen. Jag hade förberett mig för det, men nu får jag stuva om lite grann.</textBlock>
    <textBlock ix="101">Har dessa företag verkligen gjort dessa ställningstaganden på grund av något som den här regeringen har gjort? Björklund sa själv att det inte är så.</textBlock>
    <textBlock ix="102">Vi kan titta på historiken och på vad som har hänt och på beslut som togs när Björklund satt i regeringen. Eftersom han har klandrat den här regeringen för den inriktning som den har vill jag bara påpeka att det inte är så enkelt att styra, så att säga, hur stora multinationella företag beter sig.</textBlock>
    <textBlock ix="103">Jag hänvisar till en källa från SCB, Fokus på näringsliv och arbetsmarknad hösten 2014 . Där står det så här:</textBlock>
    <textBlock ix="104">Framväxten och den ökande betydelsen av globala värdekedjor har gjort att produktionsprocessen för många varor och tjänster har blivit allt mer fragmenterad och geografiskt utspridd. För de utvecklade länderna inom OECD har detta inneburit att betydande delar av tillverkningen och sammansättningen av produkter har flyttats ut till låglöneländer.</textBlock>
    <textBlock ix="105">I Sverige har ungefär 6 200 jobb förlorats på grund av flytt av verksamhet mellan åren 2009 och 2011. För denna period kan vi se att 13 procent av företagen i den undersökta populationen, företag med 100 anställda eller fler, har flyttat utomlands.</textBlock>
    <textBlock ix="106">Sedan konstateras det i samma källa att kostnaderna för att transportera produkter är relativt låg. Därför blir det ofta en uppdelning av värdekedjan globalt, vilket innebär att forskning och utveckling kan ligga i ett land och att produktion, distribution och marknadsföring kan ligga i något annat land.</textBlock>
    <textBlock ix="107">308 företag har flyttat sin verksamhet utomlands mellan 2009 och 2011. Av dem återfinns 139 inom kunskaps- och forskningsintensiva branscher. Jag vill bara peka på att Jan Björklund satt i regeringen. Det här var 2009 till 2011. Jag har läst vad ni hade för förslag 2010 och vad regeringen har gjort. Jag tvivlar inte alls på att meningen var att de skulle ha det lättare. Ändå händer sådant här. Jag vill bara peka på att det nog finns en agenda någonstans som inte är så lätt att påverka.</textBlock>
    <textBlock ix="108">Sedan kommer jag till den 2 februari 2012, det vill säga efter den period som jag nyss hänvisade till. Då skriver Svenska Dagbladet Näringsliv att över 1 000 får gå från Astra Zeneca – Annie Lööf pekade nyss på att de har tur i och med att de har flygförbindelser. Merparten var i Södertälje.</textBlock>
    <textBlock ix="109">Vi ska nog vara överens om att det primära i ett land som ska vara föregångare i fråga om forskningsintensiva företag är att utbildningarna fungerar i alla led. Dagens ungdomar är nämligen morgondagens forskare och utvecklare i den industri som är värdeskapande för Sverige, oavsett om den är forskningsintensiv eller ej .</textBlock>
    <textBlock ix="110">Herr talman! Som jag inledde med att säga delar jag initiativtagarens oro. Vänsterpartiet har försökt titta på åtgärder. Det handlar om riskkapital i startskedet för små och medelstora företag. Hur kan det påverka så att vi har ett land som utvecklar nya idéer och nya nischer? Det tror jag är avgörande.</textBlock>
    <textBlock ix="111">När det gäller att behålla företagen i Sverige har nog Jan Björklund också fått erfara att det är en global marknad som ofta har en egen agenda, som gör att det blir svårt att i alla fall med kortsiktiga politiska beslut ändra på det som händer. Jag vill bara påpeka det som jag nyss nämnde om det som hände när Jan Björklund var i regeringen. Man har nog insett att det inte är så lätt att med kortsiktiga politiska beslut påverka de beslut som tas i styrelser.</textBlock>
    <textBlock ix="112">Herr talman! Jag skulle aldrig stå här och påstå att företagen nu flyttar ut ur Sverige på grund av den nya regeringens politik. Det vore helt oseriöst. Däremot påverkar den långsiktiga ekonomisk-politiska utvecklingen i Sverige företag långsiktigt. Så är det. Det är därför det är det viktiga, inte vilket beslut som regeringen fattade i januari eller om man tillsätter en kansler eller inte. Sådant avgör ingenting i det här sammanhanget.</textBlock>
    <textBlock ix="113">Det handlar däremot om att de åtgärder som vi vidtog under våra år vid makten kan påverka företagsklimatet framöver, liksom de åtgärder som den här regeringen nu kommer att vidta kommer att påverka Sverige som företagarnation.</textBlock>
    <textBlock ix="114">Hur attraktiva vi än är kommer det att finnas en rörlighet globalt som vi inte alltid kan påverka, precis som Vänsterpartiet påstår. Men det är klart: Ju mer konkurrenskraftiga vi är , desto mer attraktivt är det till sist för företag att vara kvar i Sverige eller för företag som finns på andra ställen att växa och flytta hit. Det är den inramningen vi måste ha för den här debatten. Hur blir vi långsiktigt konkurrenskraftiga?</textBlock>
    <textBlock ix="115">Då är det ett par faktorer som spelar en väldigt stor roll, naturligtvis. Jag delar näringsministerns uppfattning. För de forskningsintensiva företagen spelar såklart Sveriges allmänna forskningspolitik och kunskaps- och utbildningspolitik roll. Det är därför vi har lagt om hela den svenska utbildningspolitiken under vår tid i regeringen. Damberg skällde på nästan varje reform. Nu ska allt ändå behållas, så att säga. Jag tror att det är klokt att ni behåller det. Den omläggningen kommer nämligen att tjäna Sverige mycket väl när reformerna har satt sig.</textBlock>
    <textBlock ix="116">När det gäller forskningspolitiken ökade Sveriges statliga forskningsbudget med 30 procent under den period som jag var utbildningsminister. Den svenska forskningsbudgeten har aldrig någonsin ökat så snabbt och så kraftigt, och det skedde i en tid av djup finanskris. Resten av Europa häpnade över Sveriges forskningssatsningar under denna tid. Det ger inte effekt omedelbart; det ger effekt i framtiden, men det är ju det vi talar om nu. Jag ser därför fram emot att se den här regeringens forskningsproposition, om ni ens kommer i närheten av att matcha Alliansens forskningsbudget. Jag hoppas att ni gör det.</textBlock>
    <textBlock ix="117">World Economic Forum gör en sammanställning av konkurrenskraft i ekonomier, och Sverige är världens tionde mest konkurrenskraftiga ekonomi. Vi har en konkurrenskraft, men det är tre faktorer som drar ned oss. Utan dessa tre faktorer skulle vi ha legat ännu högre.</textBlock>
    <textBlock ix="118">Det första är arbetsrätten , som anses för stelbent i Sverige. Nu uppfattar jag att regeringen snarare vill göra den ännu mer stelbent i stället för att göra den mer liberal.</textBlock>
    <textBlock ix="119">Det andra är den totala skatten på företagande i Sverige. Av 140 länder hamnar vi på 119:e plats, det vill säga att vi har mycket höga skatter på företag. Det är olyckligt, och nu vill regeringen drämma till med ytterligare 30 miljarder i skattehöjningar. Det anser man vara en lämplig åtgärd för att göra Sverige mer konkurrenskraftigt.</textBlock>
    <textBlock ix="120">Det tredje är lönespridning. Där hamnar vi väldigt långt ned. Lönespridning innebär till exempel att man kan betala höga löner, vilket ju är kontroversiellt i Vänstern, till väldigt duktiga personer som man vill locka hit eller vill ska stanna kvar i Sverige i stället för att flytta härifrån. Det är klart att det är en viktig del i lönespridningen.</textBlock>
    <textBlock ix="121">Vänsterpartiet talade om vad som hände under vår tid i regeringsställning. Astra Zeneca var ett sådant företag som vi hade att hantera under vår regeringstid. De lade ned i Lund, de lade ned i Södertälje och är kvar i Mölndal. Även detta i Mölndal höll på att rinna ut ur Sverige. Nu gjorde det inte det, men det höll på att göra det. Faran är i och för sig inte över. Vad var orsaken? Jo, konkurrenskraftiga brittiska bolagsskatter var orsaken till att Pfizer höll på att köpa upp Astra Zeneca för att flytta verksamheten till England.</textBlock>
    <textBlock ix="122">Nivån på bolagsskatten spelar roll. Både Miljöpartiet och Vänsterpartiet talar om att det här med skatter inte spelar någon roll, utan det är andra saker. Nja, så resonerar inte de här företagen. Det är klart att det spelar roll, både för att kunna rekrytera duktiga människor och för var företaget ska lokaliseras. Då spelar det roll hur mycket skatter vi tar ut.</textBlock>
    <textBlock ix="123">Det var bolagsskatten som höll på att driva Astra Zeneca ut ur Sverige, och alla de tre rödgröna partierna röstade nej till den sänkning av bolagsskatten som alliansregeringen genomförde .</textBlock>
    <textBlock ix="124">Detta är bara ett exempel. Sverige har världens högsta marginalskatter. Det är möjligen så att Aruba i Västindien har snäppet högre; statistiken är lite otydlig. Men annars har Sverige världens högsta marginalskatter. De rödgröna partierna anser att det är för lågt och att den bör höjas ytterligare. En sådan skatt slår naturligtvis stenhårt och direkt mot entreprenörer, forskare, ingenjörer – personer som har hela världen som arbetsmarknad. Ska vi locka dem till Sverige måste vi acceptera att de tjänar mer än genomsnittslönerna i Sverige, annars kommer de inte hit.</textBlock>
    <textBlock ix="125">Man kan, som Vänsterpartiet, tycka att det är orättvist. Världen är orättvis. Men höj skatterna då , så får ni se vad som händer! Och det är ju det ni kommer att göra nu. Det är bara det att priset kommer att få betalas av den svenska välfärdsstaten.</textBlock>
    <textBlock ix="126">Varför tvingades Ingvar Kamprad och Ikea utomlands? Det är några årtionden sedan, men varför var det så? Jo, därför att ni sa att skatter väl inte spelar någon roll. Så flyttade både Kamprad, Sveriges främste entreprenör, och Ikea, detta supersvenska företag som vi är så stolta över. Det är inte längre svenskt utan ett holländskt företag i dag, eftersom skatterna höjdes så kraftigt.</textBlock>
    <textBlock ix="127">Vi som är kvar här i Sverige kan då känna att när Kamprad flyttar utomlands, då blir vi lite mer jämlika och det gör oss lite lyckligare. Men vi blir fattigare. Det är det som det handlar om.</textBlock>
    <textBlock ix="128">Villkoren för forskningsintensiva företag handlar om kunskap, forskning, skatter och arbetsrätt. Dessa frågor är centrala. Jag vill inte säga att andra faktorer är betydelselösa, men det är ändå där vi måste börja. Det är sådana faktorer som gör att den här typen av företag nu lämnar Sverige.</textBlock>
    <textBlock ix="129">Det är inte den nya regeringens fel att det sker nu, men det kommer att vara regeringens fel i framtiden om man slår in på den politik som man nu tänker sig.</textBlock>
    <textBlock ix="130">Herr talman! Ett lands näringslivsklimat – med andra ord regeringens inställning till företagande på alla nivåer – är avgörande för att företag ska utvecklas och naturligtvis en grundförutsättning för möjligheterna till export av varor och tjänster.</textBlock>
    <textBlock ix="131">För att företag ska fortsätta att välja Sverige som lokalisering för både forskning och produktion måste det finnas goda förutsättningar till utveckling på flera sätt. Avgörande faktorer kan vara tillgång till kapital, vilka skattenivåer vi har, infrastruktur som ska främja exporten och inte minst att man ser en avsättning för sina produkter.</textBlock>
    <textBlock ix="132">Me n något som det talas sällan om är det faktum att internationella bolag i Sverige med utländska ägare och/eller utländska chefer måste få en relation till vårt land på ett sådant sätt att verksamheter inte lättvindigt flyttas eller läggs ned utan att man vet konsekvenserna för det omgivande samhället.</textBlock>
    <textBlock ix="133">Statsrådet sa att vi är världsmästare i omställning. Jag som kommer från Trollhättan vet verkligen vad det handlar om att en liten stad får vara med om stora varsel och uppsägningar och måste hitta nya möjligheter till omställning. Där har man alltid sagt att det har väldigt stor betydelse vilka chefer man har haft för Saab, om de faktiskt har etablerat sig i Trollhättan med omgivning eller om de har valt att så att säga ha en distans till den ort där man har haft sitt arbete.</textBlock>
    <textBlock ix="134">Det har alltså betydelse vilken relation man har till det land där verksamheten bedrivs.</textBlock>
    <textBlock ix="135">Många som arbetar inom forskningsintensiva företag, oavsett bransch, har en karriär där man flyttar mellan olika länder för olika tjänster. Hur länge man stannar beror inte bara på hur man lyckas i sitt arbete som sådant utan också på hur den medföljande familjen mår och har det.</textBlock>
    <textBlock ix="136">Därför spelar naturligtvis även bostads ‑ , utbildnings- och arbetsmarknadspolitiken roll för hur man ser på Sverige som land, både att satsa sin egen karriär på och för tron på en positiv utveckling för sina anställda och möjligheten att anställa rätt personal.</textBlock>
    <textBlock ix="137">Herr talman! Under alliansregeringens tid möjliggjordes en nedsättning av arbetsgivaravgifterna med 10 procent för personer som arbetar med forskning och utveckling. Det trädde i kraft för ungefär ett år sedan, och det var just för att stärka svensk FoU och underlätta för företag att attrahera och anställa särskild kompetens.</textBlock>
    <textBlock ix="138">Men där tror jag att maxbeloppet måste höjas. Många företag anser att 230 000 kronor per månad och företag inte är tillräckligt och att reglerna också behöver vidgas till att inte endast omfatta forskningsresultat utan även vad som faktiskt kommer ut av forskningen.</textBlock>
    <textBlock ix="139">En sak tror jag nämligen att vi kan vara övere ns om, precis som Jan Björklund också sa: Det har ju satsats otroligt mycket på forskning i Sverige. Jag gav ett RUT-uppdrag angående medicinsk forskning, och det handlar inte om att det är brist på pengar, utan det handlar om hur pengarna används och vad vi får för effekt av det.</textBlock>
    <textBlock ix="140">Förslaget från regeringen om en avtrappning av jobbskatteavdraget för inkomster över 50 000 kronor i månaden kom mer naturligtvis att få en stor negativ effekt och försämra möjligheterna att attrahera högutbildad kompetens, bland annat forskare och innovatörer.</textBlock>
    <textBlock ix="141">Vi ser tyvärr i dag en regering som på många sätt inte agerar företagarvänligt – eller forskarvänligt, kanske jag ska säga. Sverige är fortfarande ett av få länder i Europa som inte ger någon form av skattelättnader för forskningsintensiva verksamheter.</textBlock>
    <textBlock ix="142">Vi kan visst säga att Sverige fortfarande ligger i topp vad gäller FoU-investeringar som andel av bnp . Men även om den ekonomiska tillväxten varit stark totalt sett under snart två decennier, med undantag för några år med lågkonjunktur, är de bärande s trukturerna fortfarande sårbara.</textBlock>
    <textBlock ix="143">Det är ett fåtal stora multinationella koncerner som står för en stor del av landets FoU. Inom den högteknologiska industrin svarar åtta av landets företag för över 60 procent av sysselsättningen och därmed också 92 procent av investeringarna för FoU, 72 procent av alla anställda inom sektorn med forskarutbildning och 67 procent av alla anställda med längre universitetsutbildning.</textBlock>
    <textBlock ix="144">Det är klart att j ust dessa åtta företag har stor betydelse för resten av möjligheterna för företag i Sverige att kunna hävda sig, vara underleverantörer och så vidare.</textBlock>
    <textBlock ix="145">Förändrade lokaliserings- och investeringsstrategier hos de multinatio ­ nella företagen kan därför få stora konsekvenser, såväl på kort som på lång sikt, och det är av vikt att Sverige faktiskt förmår att upprätthålla en attrak ­ tiv miljö och erbjuda ett väl fungerande innovationssystem.</textBlock>
    <textBlock ix="146">Det växer i tillväxtländer som Brasilien, Ryssland, Indi en och Kina – de så kallade BRIK -länderna – en allt starkare kunskap om vi jämför med vad vi tidigare har tyckt funnits i dessa länder.</textBlock>
    <textBlock ix="147">På grund av den konkurrens vi ser m åste vi fortsätta jobba mycket med utbildningssystemet i Sverige, så att vi får fram smarta lösningar som behövs, inte minst inom välfärdsområdet. Vi har sett nya sektorer komma fram inom spelindustri, it-säkerhet , smarta it-baserade affärsmodeller och så vidare. Men för detta är inte lång utbildning ett tillräckligt villkor. Det krävs ett stort mått av innovativitet , kreativitet och entreprenörskap.</textBlock>
    <textBlock ix="148">Herr talman! Det är en intressant diskussion. Vi är överens om problembilden att Sverige möter en allt tuffare internationell konkurrens.</textBlock>
    <textBlock ix="149">Jag uppfattar att vi också är ganska överens om att Sverige i dag håller på att tappa marknadsandelar. Vi gör det till exempel enligt den undersök ­ ning som Jan Björklund hänvisade till, vilken handlar om vår internatio ­ nella konkurrenskraft. Vi ligger i dag på plats tio, men för bara en tid sedan låg vi på plats två. Exporten från Sverige de senaste åren har tappat mark ­ nadsandelar jämfört med andra länder. När det gäller hur exporten från Sverige har utvecklats de senaste åren har vi tappat marknadsandelar. Även forskningen har tappat marknadsandelar. Oavsett om vi räknar antal publiceringar eller på annat sätt märker vi att andra länder gör en större insats på området. Och när det gäller kunskapsresultaten i skolan har vi stora problem. Detta är problembilden, och den borde vara en väckar ­ klocka för Sverige.</textBlock>
    <textBlock ix="150">Jag lyssnar till alliansföreträdarna som säger: Vi hade en plan under åtta år, och vi körde enligt den. Är det inte dags då att fundera på om ni gjorde rätt prioriteringar?</textBlock>
    <textBlock ix="151">Ni gjorde en del bra saker. Forsknings- och innovationspropositionen med satsningarna var bra, och FoU-avdraget var bra. Ni gjorde helt klart flera saker som var bra för just det vi diskuterar i dag. I vilken annan debatt som helst kommer ni att ta upp att vi behöver lägga 16 miljarder på sänkta arbetsgivaravgifter för unga, något som inte har lett till resultat. Men den typen av prioriteringar imponerar inte på Sony Mobile eller Ericsson när det gäller vad vi måste göra för att höja Sveriges internationella konkurrenskraft.</textBlock>
    <textBlock ix="152">Om satsningarna inte riktigt gav den effekt man trodde och hoppades på kanske man måste göra andra prioriteringar av investeringar som jag tror att Sverige måste göra för att vara konkurrenskraftigt. De investeringar vi talar om handlar om basal infrastruktur, i järnvägsunderhåll så att godset kan komma ut från Sverige, i större kollektivtrafiksatsningar i våra städer så att folk kan bo och leva i våra städer. Det är viktigt för städernas tillväxtkraft och för möjligheten att bygga bostäder.</textBlock>
    <textBlock ix="153">Vi styr över mycket resurser till just bostadsbyggande eftersom det varit eftersatt under så många år. Flera företag säger att det är ett tillväxthinder för dem. Då måste vi göra rätt prioriteringar. När vi har ett kunskapsproblem i Sverige, inte minst i grundskolan, måste man orka göra rätt ekonomiska prioriteringar.</textBlock>
    <textBlock ix="154">Sverige är i ett läge med 80 miljarder i budgetunderskott. Jag uppfattar att vi är överens om vad som långsiktigt avgör vår internationella konkurrenskraft, nämligen satsningar och investeringar i skolan, i järnvägen, i bostadsbyggande, i en nyindustrialiseringsstrategi och i exportsatsningar, och då måste vi finansiera satsningarna.</textBlock>
    <textBlock ix="155">Därför hoppas jag att detta kan bli en liten väckarklocka och att man tänker till vad man väljer att prioritera. Vi har i vårt investeringspaket valt att prioritera utbildningssystemet och innovationssystemet och att jobba med nyindustrialisering . Frågan om industrin kommer sällan upp när borgerliga alliansföreträdare talar om svensk ekonomi. Grunden för svensk export och svensk välfärd är ju att vi har avancerad produktion i vårt Sverige.</textBlock>
    <textBlock ix="156">Industrin står nu inför en jättedigitalisering. Man brukar tala om den fjärde industriella revolutionen. Hur rustar vi då genom samarbete svensk industri för att klara framtidens konkurrens och den omställning vi står inför? Dessa frågor hoppas jag att vi kommer att diskutera mer och att vi hittar en större samsyn, för jag tror att vi gör samma analys av läget. Därför blir det väldigt komplicerat, tycker jag, när de borgerliga partierna inte kan tänka om när det gäller vilka insatser de föreslår.</textBlock>
    <textBlock ix="157">Herr talman! I min hemstad Göteborg och dess närhet finns företaget Astra Zeneca med en av dess tre globala sajter – en otroligt viktig verksamhet för Mölndal och Göteborg och också för Sverige.</textBlock>
    <textBlock ix="158">Exemplet Astra Zeneca och dess utveckling är ganska intressant och sammanfattar rätt mycket av utmaningarna för Sverige. Det är bland det mest avancerade vi har. Tidigare har man sagt att vi kan släppa en del enklare produktion men alltid behålla det lite mer avancerade. När vi tittar på Astra Zenecas utveckling ser vi sårbarheten och utsattheten i Lund och Södertälje men även i Mölndal.</textBlock>
    <textBlock ix="159">Tidigare har man försökt möta detta med reformer om sänkt bolagsskatt, expertskatt och stora forskningssatsningar, men det räcker inte till fullt ut. Då måste vi fundera mer på vad det är för villkor för den typen av forskningsintensiva bolag som behöver finnas. Jag menar att det var rätt reformer som gjordes när det gäller villkoren för företag som Astra Zeneca och att vi måste fortsätta på den vägen.</textBlock>
    <textBlock ix="160">Herr talman! Jag vill lyfta fram detta med öppenhet och arbetskraftsinvandring. Läkemedelsföretag, fordonsföretag, it-företag och andra verkar ofta i väldigt många länder. Det handlar då om att hitta rätt kompetens, en unik spetskompetens, eller en unik kunskap om en marknad där ett företag ska sälja produkter och tjänster. Vi har därför ett ansvar att värna en öppenhet för företags möjligheter att hitta talangfulla personer, och arbetskraftsinvandringen är en del i detta.</textBlock>
    <textBlock ix="161">Men det stannar inte vid detta, herr talman, utan våra universitetsorter och storstadsområden måste vara attraktiva utbildnings- och forskningsmiljöer. Det handlar också om att ha konkurrenskraftiga skattenivåer för både företag och talangfulla personer. Det politiskt sända budskapet är att vi vill ha fler talangfulla personer till Sverige.</textBlock>
    <textBlock ix="162">Bristen på bostäder är i dagsläget en bromsande faktor. Då kan man antingen göra det val som regeringen nu verkar vara inne på, det vill säga en subventionslinje som dömts ut av all expertis som tittat på detta, eller välja att göra det jag tycker att man borde göra, nämligen hitta mer mark att bygga på, korta handläggningstiderna och öka konkurrensen mellan aktörer – helt enkelt få fram fler bostäder i både storstäder och på universitetsorter. Det är ett politiskt vägval man kan göra.</textBlock>
    <textBlock ix="163">En avgörande fråga för Astra Zeneca eller andra bolag – jag tar Göteborg som lokal utgångspunkt – är handelsmöjligheterna. Nu pågår en diskussion om handelsavtal mellan Europa och USA. Jag vill vara tydlig med att det är helt avgörande att få till ett bra handelsavtal mellan EU och USA. För ett företag som Volvo Cars skulle detta rätt hanterat innebära fler jobbmöjligheter för bilbyggare och fler ingenjörstimmar hemma i Göteborg.</textBlock>
    <textBlock ix="164">Jag ser med oro på vad regeringen och dess stödparti egentligen vill. Trots Saudidiskussionen som har varit säger partiordföranden för Vänsterpartiet på Twitter: Fin seger med det uppsagda Saudiavtalet. Nu stoppar vi TTIP också när vi ändå är igång. Jag blir mycket oroad. Samma tongångar kan vi höra i regeringspartiet Miljöpartiet.</textBlock>
    <textBlock ix="165">Min fråga och fundering blir: Vad vill regeringen egentligen med det viktiga handelsavtalet? Jag skulle säga att det är helt avgörande om vi ska bygga en långsiktig konkurrenskraft i Sverige.</textBlock>
  </contentBlock>
  <contentBlock ix="1">
    <textBlock ix="0">Avslutningsvis: Färdriktningen framåt i regeringens reformer innebär att man överger överskottsmålet, gör det dyrare att anställa unga, möter den demografiska utmaningen med att göra det mindre lönsamt för äldre att arbeta, överger ROT-avdraget och stoppar privat välfärdsverksamhet – alltså det som många i näringslivet känner en oro inför. Då blir min fråga till näringsministern: Hur bygger vi konkurrenskraft för näringslivet med den typen av reformer?</textBlock>
    <textBlock ix="1">Herr talman! Sverige är ett industriland, som jag talade om i mitt tidigare anförande, och min och Sverigedemokraternas absoluta ambition är att vi ska fortsätta att vara just detta. Men det är inte någon brist på orosmoln, och vissa av dem kommer naturligtvis från en allt hårdare global konkurrens, medan andra kommer från politiken här i Sverige.</textBlock>
    <textBlock ix="2">Utvecklandet av en förnyad kunskapsintensiv industri måste gå hand i hand med forskning och utveckling i världsklass. Sveriges enda chans att vara en ledande industrination också i framtiden är att förbli innovativt och ligga i framkant i ett brett spektrum av forskningsområden.</textBlock>
    <textBlock ix="3">Politikens roll i detta sammanhang är inte minst att säkerställa ett gott klimat för innovationer, vilket bland annat handlar om utbildningssystemets samtliga delar från grundskola till högre utbildning och forskarutbildning.</textBlock>
    <textBlock ix="4">På detta område kommer Sverigedemokraterna i relativ närtid att lägga fram förslag för hur vi kan stärka de tekniska och naturvetenskapliga utbildningarna från grundskola, för att få ungdomar teknikintresserade, upp till högre utbildning.</textBlock>
    <textBlock ix="5">Ja, detta kommer till viss del att ske på bekostnad av andra, säkert mycket trivsamma, utbildningar som inte efterfrågas på arbetsmarknaden. Vi ifrågasätter om det är rimligt att man ska få läsa till precis vad man vill i hur stor utsträckning som helst och förvänta sig att skattebetalarna bekostar utbildningen. Vi vill ha bättre matchning mellan utbildning och vad arbetsmarknaden faktiskt efterfrågar.</textBlock>
    <textBlock ix="6">Det kommer att bli stor brist på ingenjörer i framtiden, inte bara på dem med högskoleutbildning utan även på gymnasieingenjörer och industriutbildade. Här finns kanske den största bristen vad gäller att försörja framtidens industri med rätt kompetens och arbetskraft.</textBlock>
    <textBlock ix="7">Herr talman! Det räcker som sagt inte att rikta in sig på bara de forskningsintensiva företagen. Det viktigaste är att vi börjar med att säkra basindustrins framtid och ser till att investeringar kommer till Sverige. För det krävs upprättning i leden, inte minst i energipolitiken. Industrin behöver en stabil energiförsörjning till konkurrenskraftiga priser. Det är i dag en av de tämligen få konkurrensfördelar Sverige har. Men den håller på att slås sönder eftersom ett antal ytterlighetspartier har tillåtits göra ideologisk lekstuga av ett så pass viktigt område.</textBlock>
    <textBlock ix="8">Det handlar om Centerpartiet, Miljöpartiet, Vänsterpartiet och till viss del också Socialdemokraterna, som har haft särdeles svårt att sätta ned foten när det gäller vad man faktiskt vill åstadkomma.</textBlock>
    <textBlock ix="9">Jag hoppas att Energikommissionen tillåts landa i något som inte är helt värdelöst för svenska jobb och svensk konkurrenskraft. Det är en ytterst viktig fråga.</textBlock>
    <textBlock ix="10">När det gäller infrastrukturen har vi en enorm infrastrukturskuld som vi skulle behöva komma till rätta med. Jag menar att det finns relativt lågt hängande frukter att plocka om vi bara genomför många av de investeringsprojekt som har blivit liggande. Samtidigt måste vi givetvis satsa betydligt större resurser på underhåll och utbyggnad så att industrin kan få ut sina varor ur Sverige.</textBlock>
    <textBlock ix="11">Herr talman! Även om det inte är några replikskiften ska jag ta tillfället i akt och svara på den fråga jag fick från Moderaterna om TTIP.</textBlock>
    <textBlock ix="12">Miljöpartiet har många gånger tidigare meddelat att det är viktigt med frihandel. Vi välkomnar att det finns ett avtal, för vi måste utveckla handel och export. För oss är det extra viktigt när det gäller miljöteknik och annat som kan hjälpa till att driva vårt samhälle i en positiv riktning. Vi vill dock inte göra det på bekostnad av att stater ska kunna bestämma över viktiga saker för sin befolkning och sin miljö.</textBlock>
    <textBlock ix="13">Jag är övertygad om att vi kommer att komma fram till ett bra ställningstagande från både Sverige och EU.</textBlock>
    <textBlock ix="14">Jag ska också bemöta Sverigedemokraternas påstående att vi skulle vara helt oseriösa i energipolitiken. Det är en etikett som vissa partier tycker om att klistra på Miljöpartiet, men vi har aldrig föreslagit en oansvarig avveckling av vare sig det ena eller det andra. Vi har aldrig föreslagit att vi ska avveckla energislag som skulle göra att industrin är i fara. Det är en grundläggande förutsättning för en stabil energiomställning att vi också klarar det.</textBlock>
    <textBlock ix="15">I mitt förra inlägg talade jag mest om kompetensförsörjning och de utmaningar som finns för företag på det området, speciellt för högteknologiska och forskningsintensiva företag. Men det vore synd om dagens debatt stannade där. I Sverige finns det så många olika sorters företag, och vi måste värna dem alla. Olika delar av näringslivet har olika behov och svårigheter.</textBlock>
    <textBlock ix="16">Nedläggningar likt dem vi har sett i närtid visar tydligt att vi även måste satsa på företag inom andra branscher. För att få ett robust och hållbart näringsliv måste vi bredda företagen och öka antalet serviceföretag och tillverkningsföretag som satsar på hållbara lösningar för framtiden.</textBlock>
    <textBlock ix="17">Att ha bra regler och goda förutsättningar för små och medelstora företag att växa är det som kan ge oss ett utvecklat och stabilt näringsliv. Med alltför många stora företag och arbetsgivare blir samhället mycket sårbart när det fattar sina affärsmässiga beslut och flyttar utomlands. Det såg vi bland annat med Saabs nedläggning och de n arbetslöshet som denna medförde i Trollhättan. Där hade dock staten, regionen och kommunen ett bra samarbete i krisen, men vi måste också hitta vägar att samarbeta på ett konstruktivt sätt innan kriserna är ett faktum.</textBlock>
    <textBlock ix="18">Många av de idéer som leder till livskraftiga företag med marknader både i Sverige och utomlands tas inte sällan fram av enskilda uppfinnare eller designer som startar från i stort sett ingenting. Detta är en grupp företagare som har det svårt i dag, för utan eget kapital i ryggen är det nästan omöjligt att gå från idé till framgångsrikt företag. Att underlätta för dessa entreprenörer att hitta kapital och kunna utveckla sina företag är också en framgångsfaktor för Sveriges framtida konkurrenskraft på den globala marknaden.</textBlock>
    <textBlock ix="19">Kommunikationer och infrastruktur måste ses som en helhet och är givetvis väldigt viktigt. Det är ingen hemlighet att Miljöpartiet vill se att en större del av resorna sker på järnväg framöver. Därför var det också en viktig satsning i regeringens budgetförslag i höstas att satsa på underhåll av järnvägen, vilket nog hade varit välkommet för flera företag i landet. När det gäller Stockholms kollektivtrafik har nog många företag ungefär varje morgon denna vecka önskat att deras anställda kom i tid.</textBlock>
    <textBlock ix="20">Jag har stora förhoppningar om att regeringen återkommer med förslag för att göra Sverige mer attraktivt för företag och arbetskraft och för att utveckla kreativa miljöer i hela landet.</textBlock>
    <textBlock ix="21">Herr talman! Jag kan precis som näringsministern konstatera att vi är överens om analysen och problembilden. Men medan Socialdemokraterna så sent som för ett år sedan skyllde alla varsel på den dåvarande regeringen har vi valt att blicka framåt och diskutera vad det är som skiljer näringspolitiken framåt och vad den politiken får för effekt för kommande konkurrenskraft.</textBlock>
    <textBlock ix="22">Vi behöver ha politiker som ser till att staten är snabbfotad och inte står i vägen för företag som lanserar innovationer. Vi behöver politiker som inte kommer med gårdagens lösningar på dagens och morgondagens problem. Vi behöver också politiker som lyssnar på industrin och företagen och som också gör verkstad.</textBlock>
    <textBlock ix="23">Efter de nationella industrisamtal som jag under några år som näringsminister hade med fack och näringsliv, med små och stora företag i allt från tillverkningsindustri till forskningsintensiva företag, landade vi i somras i många åtgärder och svar. Det mynnade ut i en gemensam strategi.</textBlock>
    <textBlock ix="24">I stället för att ta tag i denna strategi och åtgärdslista väljer Mikael Damberg och regeringen att uppfinna hjulet på nytt och sätta sig i lyssnarläge. Anledningen är att Mikael Damberg och regeringen inte vill ta till sig de åtgärder som finns på listan eftersom de går på tvärs med Socialdemokraternas ryggmärgsreflex att reglera mer och höja skatterna.</textBlock>
    <textBlock ix="25">Regeringens svar är inte sänkta kostnader och förbättrade konkurrensvillkor. Regeringens svar är en copy and paste på den politik som Socialdemokraterna drev på 90-talet. Framtidens företagsklimat för såväl forskningsintensiva företag som alla andra typer av verksamheter ska räddas av en industrikansler bakom ett skrivbord på Rosenbad, om man får tro Stefan Löfvens ord.</textBlock>
    <textBlock ix="26">I stället för att genomföra de riktiga reformer som efterfrågas och som även internationella forskarorganisationer pekar på tillsätter regeringen ett statligt innovationsråd.</textBlock>
    <textBlock ix="27">Förutom innovationsrådet och industrikanslern ska ord som innova ­ tionskatapulter, statliga investeringsplaner och nyindustrialiseringspolitik fixa framtidens konkurrenskraft och företagsklimat. För mig är inte det en modern näringspolitik. Det kommer inte att underlätta situationen för de kunskapsintensiva företag som varje dag konkurrerar på en allt hårdare global marknad, som behöver mer riskvilligt kapital och som inte hittar rätt personal.</textBlock>
    <textBlock ix="28">Det var inte politiker i Rosenbad som uppfann innovationer som skiftnyckeln, pacemakern eller Spotify , utan det var entreprenörer.</textBlock>
    <textBlock ix="29">I förra veckan reste jag till Silicon Valley för att träffa innovativa och entreprenöriella företag som Tesla, Google och Facebook. Jag kan varmt rekommendera ett besök – jag vet att näringsministern ska göra ett sådant inom kort – för att sätta sig in i den miljö som gör att innovativa företag frodas.</textBlock>
    <textBlock ix="30">Inte ett enda av dessa företag lyfter fram att en industrikansler är svaret på deras problem eller receptet på deras framgång. Inte ett enda av dem ropar efter ett statligt innovationsråd – inte ett enda – utan de pratar om finansiering, de pratar om flexibilitet, de pratar om nätverk och de pratar om sänkta kostnader.</textBlock>
    <textBlock ix="31">En aktiv, modern näringspolitik står nu mot 90-talspolitik och kvarlevor från svunna tider. Framväxten av företag som Spotify och en stark tillverkningsindustri i framtiden står mot industrikanslern. Jag vet vem jag skulle satsa på som vinnare av jobbmatchen framöver.</textBlock>
    <textBlock ix="32">Herr talman! Jag tackar för debatten hittills.</textBlock>
    <textBlock ix="33">Jag vill börja med att återge hur Vinnova sammanfattade utmaningen för Sveriges innovationspolitik 2012: Det vi i dag i Sverige lever på att sälja till omvärlden har i morgon någon annan gjort billigare och kanske även bättre. Vi har ingen medfödd flytväst – om vi slutar simma sjunker vi .</textBlock>
    <textBlock ix="34">Med detta vill jag säga att det säkert finns saker och ting som blir svåra att matcha ute i världen – vissa branscher eller nischer. Men jag tror inte att vi ska försöka rädda alla branscher till vilket pris som helst. I slutändan finns det en naturlig förklaring till varför det blir så.</textBlock>
    <textBlock ix="35">Många har varit inne på bostadsbyggandet och hur det kan leda till utveckling i många branscher. Det tror jag också, men man ska samtidigt göra kopplingen hur vi som är en nation med mycket trä kan bidra till en utveckling av bostadsbyggandet i industriell skala. Det är verkligen en innovations- och utvecklingsmöjlighet som Sverige har, och där finns jättebra möjligheter.</textBlock>
    <textBlock ix="36">Vilka är det då som ska göra innovationerna, och var ska vi sätta in krutet? Jag ska läsa ur alliansregeringens proposition 2012/13:30: Det är inte regeringen som avgör utifrån vilka områden som kan bli aktuella utan detta bör avgöras utifrån gemensamma processer för problemformulering omfattande bl.a. företag, universitet, högskolor och forskningsinstitut. Samverkan i fråga om gemensamma forskningssatsningar mellan näringslivet och staten är viktig.</textBlock>
    <textBlock ix="37">Jag håller med om att idéerna givetvis måste komma utifrån; som nå ­ gon var inne på är det inte Rosenbad som ska komma med idéerna. Där ­ emot hävdar jag bestämt att det finns några inriktningar där vårt land har bättre förutsättningar.</textBlock>
    <textBlock ix="38">Jan Björklund sa att det finns tre saker som hämmar: arbetsrätten, den totala skatten och lönespridningen. Jag tror säkert att skatten kan ha betydelse, men vi har en jättebra nation. Jag är mycket stolt över att vi har Volvo, Scania och Saab – Aero finns ju kvar även om personbilstillverkningen är borta. De finns i ett litet land som Sverige. Någonstans har man i alla fall haft en jättebra politik för utveckling och innovation.</textBlock>
    <textBlock ix="39">Lars Hjälmered sa att vi bör stanna upp och tänka hur vi ska agera på längre sikt för att lyckas. Jag tror att det ligger mycket i det, men det är inte skatterna som hämmar företagens utveckling.</textBlock>
    <textBlock ix="40">Karriärstegen leder till stor omsättning av personal i chefspositioner, ingenjörer och forskare. Den har blivit en motor. Nu får ni missförstå mig rätt. På 70- och 80-talen brann människor för sin bransch och sitt företag, men i dag gör girighet att de i stället söker efter var de själva som enskilda personer bäst kan göra karriär. Många gånger stannar de inte kvar, och på grund av deras personliga karriärsökande får vi inte de där nischerna som utvecklar företag.</textBlock>
    <textBlock ix="41">Herr talman! Det är precis den attityden som vi nu hörde från Vänsterpartiet som är så oroande.</textBlock>
    <textBlock ix="42">Några kommer säkert att flytta, men vi har ändå Volvo och Scania. Ja, än så länge! Även de ägs numera av utländska intressen, och vi vet inte hur det blir i framtiden. Det är därför vi måste se till att vi blir konkurrenskraftiga så att dessa företag kan stanna kvar i Sverige.</textBlock>
    <textBlock ix="43">Om vi hade stått här för 25 år sedan hade vi sagt: Vi har Astra, och vi är så stolta. Nu har vi knappt Astra längre. För 25 år sedan hade vi sagt: Vi är stolta över Ericsson. Det är vi fortfarande, men från att ha legat på en nivå på 40 000–50 000 anställda i Sverige är det i dag en bråkdel kvar. Företaget har visserligen fortfarande svenska rötter, men företaget är ytterst globalt och kommer att lokalisera sin verksamhet där förutsättningarna är bäst.</textBlock>
    <textBlock ix="44">Sverige är och ska vara en industrination. Det var en av orsakerna till att jag återinförde fyraårig teknisk linje med gymnasieingenjörer, som avskaffades av Göran Persson. Det är oerhört viktigt att se till att vi har ingenjörer.</textBlock>
    <textBlock ix="45">Efter de reformer vi gjorde med meritpoäng i skolsystemet är civilingenjörsutbildningen mycket mer eftertraktad bland ungdomar nu än för tio år sedan. Det har vänt. Det tar ett tag innan de är ute i företagen, men utbildningen har i dag en hög attraktionskraft.</textBlock>
    <textBlock ix="46">Denna riksdag röstade häromdagen för att införa mer matematik i skolan. Jag hoppas att de rödgröna partierna i regeringen följer det, för det är precis den typen av åtgärder som behövs i vårt skolväsen, utifrån det perspektivet.</textBlock>
    <textBlock ix="47">Ni i de rödgröna partierna gillar att företag i Sverige är framgångsrika, men ni gillar inte framgångsrika företagare. Det är där problemet finns. Ni blir avundsjuka. När människor personligen blir framgångsrika blir ni avundsjuka. De ska helst tvingas utomlands.</textBlock>
    <textBlock ix="48">Två mycket framgångsrika företagare i Norden har nu valt att flytta till Sverige: Per Braathen från Norge och Björn Wahlroos från Finland. De är verkliga höginkomsttagare i sina länder och enormt framgångsrika entreprenörer och företagare. Frågan är: Ska vi vara glada över det, eller ska vi vara besvärade? Jag är glad.</textBlock>
    <textBlock ix="49">Sverige blev under alliansregeringen ett land som drog till sig företagare. På den socialdemokratiska tiden jagade man ut Kamprad. Nu lockar vi motsvarande personer till Sverige. Det är bra för oss. Vi ska inte vara besvärade över det.</textBlock>
    <textBlock ix="50">De skatteåtgärder som nu signaleras kommer att vända den utveck ­ lingen. Ni pratar om allt utom skattetrycket, Mikael Damberg. Ams-åtgär ­ der och annat är jättebra och behövs naturligtvis men löser inte Sveriges konkurrenskraft långsiktigt.</textBlock>
    <textBlock ix="51">Sverige har världens högsta marginalskatter för framgångsrika personer. Varför räcker inte det? Varför är det för lågt? Varför ska den höjas nu? Vi ligger redan högst i världen, och vi vet att det är en av de faktorer som spelar roll för den typen av företag. Varför är världens högsta marginalskatter inte tillräckligt för er socialdemokrater?</textBlock>
    <textBlock ix="52">Herr talman! På tidningen Ny Tekniks topplista över de största inom forskning och utveckling i Sverige finns det 42 företag. Det är sammanlagt drygt 44 000 forskare och utvecklare. Ericsson är trots uppsägningar fortfarande störst. Det företag på den här listan som har minst antal personal på området är Höganäs, med drygt hundratalet.</textBlock>
    <textBlock ix="53">Mixen av produkter i de här företagen är verkligen bred. Det handlar om mjölkrobotar, ytmonteringsutrustning , digital analys av vävnadsprover, växlade jetmotorer med mera. Det kan i sammanhanget vara lätt att bara se till de stora företagens stora forskningsprojekt oc h avdelningar. Men vi ska komma ihåg att det faktiskt finns mindre företag som också är forskningsintensiva, med forskare som har hittat nya områden att jobba med och som även har startat egna företag.</textBlock>
    <textBlock ix="54">Jag skulle vilja nämna ett litet sådant: Alzecure , som finns i Flemingsberg Science Park, med ett gäng forskare där några kommer just från Astra Zeneca i Södertälje och andra företag. De har tillsammans, med sina erfarenheter, blivit en multidisciplinär grupp som har bildat en stiftelse för att bedriva vetenskaplig forskning inom området åldersrelaterade sjukdomar. Att bilda en stiftelse som möjliggör både forskning och utveckling och inte minst ha kvar verksamhet i Sverige och se hela processen fram till färdig produkt genom olika kontakter är också en väg att gå. Allt behöver inte vara aktiebolag och storformat. Just inom området life science tycker jag att det är extra viktigt att se olika möjligheter, med samspel mellan bolag och stiftelser för att få ökad utdelning av forskningsinsatserna.</textBlock>
    <textBlock ix="55">Life science-sektorn, som Annie Lööf också nämnde, har 40 000 anställda i Sverige. Över 20 procent av alla doktorerade i den privata sektorn finns inom life science, så det är klart att det är en mycket betydelsefull bransch för vårt land, med en export på bara farmaceutiska produkter för 56 miljarder kronor under 2013, vilket var mer än för både stål och järn.</textBlock>
    <textBlock ix="56">Likaså kan vi konstatera att två tredjedelar av dem som är forskarutbildade inom läkemedelsbranschen är kvinnor, vilket jag tycker bör uppmärksammas när vi pratar om forskare. Just branschen läkemedel representerar 18 procent av alla forskare inom svensk industri.</textBlock>
    <textBlock ix="57">Jag inser ibland, inte minst när det gäller just min hemstad, att det hand ­ lar mycket om teknik på andra sätt när vi diskuterar forskning och utveck ­ ling. Men det finns så många forskningsområden, vilket inte minst den lista som jag nämnde visar på.</textBlock>
    <textBlock ix="58">Det är klart att om just svensk life science ska lyckas fortsätta attrahera utländsk kompetens, så att de framgångsrika forskare och utvecklare som bolagen har vill stanna här, behövs satsningar även på universitetssjukhusen, gemensamma satsningar med privat och offentligt kapital för produktutveckling, så att inte processen stannar efter forskningsgenombrottet på grund av brist på möjlighet till kliniska prövningar eller intresse från vårdsektorn för att ta till sig nya innovationer, vare sig det gäller medicintekniska produkter eller läkemedel.</textBlock>
    <textBlock ix="59">Då uppstår naturligtvis frågan: Hur ska mer kapital komma till eller stanna i Sverige? Forskning och utveckling inom life science, likaväl som inom rymdindustrin och andra industrier, kräver varaktiga investeringar. En utveckling av en produkt kan ju ta mellan 15 och 20 år, innan den har nått marknaden och har kunnat generera något tillbaka till dem som har investerat.</textBlock>
    <textBlock ix="60">Jag tror att vi har mycket att göra här. Det handlar om ett samspel mellan privat, offentlig och – faktiskt – ideell sektor, med forskningsfonder som finns.</textBlock>
    <textBlock ix="61">Herr talman! Jag vill spinna vidare på Penilla Gunthers inlägg senast. Ibland fokuserar vi bara på de stora företagen. Det som håller på att hända är också den här omställningen. Även de stora företagen talar i dag alltmer om kreativa kluster. I Mölndal öppnar till exempel Astra Zeneca upp sin forskning och utveckling mot andra småbolag och bjuder på en del forskning för att skapa en kreativ miljö, och det är väldigt spännande. När jag talar med Ericsson säger de: Vi hade inte haft så mycket forskning och utveckling i Sverige om vi inte hade haft Kista som ett kluster runt omkring oss, inte bara för direkta samarbeten utan också för att kunna rekrytera talangfulla människor och vara i en spännande miljö.</textBlock>
    <textBlock ix="62">Man kan titta på ITC-området, eller it-sektorn , och se vilka enormt framgångsrika svenska bolag vi har nu, där Sverige och Stockholm allt oftare faktiskt jämförs med Silicon Valley som start- up -scen för de digitala bolagen. Det är en enorm möjlighet för Sverige. Det handlar om att rekrytera talang och kapital till Sverige men också att se att vi aldrig får ställa dessa mot varandra. Jag tror inte att det var det An nie Lööf ville göra, men hon talade om Spotify eller industri klustret. Själva poängen är att länka samman den traditionella industrin med den digitalisering som vi står inför och göra något bra av det för Sverige. Här har vi väldigt bra förutsättningar.</textBlock>
    <textBlock ix="63">Avslutningsvis, kopplat till life science, som var uppe senast: Det är ett styrkeområde som Sverige har, där just samverkan och samarbete är själva nyckeln till utveckling av forskning och utveckling på det här området och nya innovationer. Om inte sjukvårdssystemet spelar med kommer det inte att bli mer forskning och utveckling i vårt samhälle.</textBlock>
    <textBlock ix="64">Där har inte minst det statliga riskkapitalet en viktig roll. När det är så långa ledtider måste staten finnas med som en aktör tillsammans med privat kapital för att se till att innovationerna når en marknad. Här har vi satt stor fart. Redan till sommaren ska vi komma tillbaka med förslag för att få lite ordning på det statliga riskkapitalet, så att det jobbar i större utsträckning och jobbar i tidigare faser. Det kommer att gynna inte minst life science-sektorn i Sverige.</textBlock>
    <textBlock ix="65">Herr talman! Sverige möter nu – och om vi blickar något decennium framåt – en serie av större utmaningar, med en hårdna n de internationell konkurrens, ett nationellt behov av att få fram fler jobb, att göra fler reformer politiskt för att få företag att växa, att ta tag i de demografiska utmaningarna. Den listan kan fortsätta, men det är där någonstans den politiska diskussionen behöver tas.</textBlock>
    <textBlock ix="66">Jag tror ibland att det lite enkla i politiken är att skissartat måla upp en färdväg eller säga att något ska halveras, fördubblas eller något sådant. Men det viktiga är att få tanken att hänga ihop med konkret handling. Det är där som jag med viss oro ser vart regeringen är på väg. Detta med näringsklimat mäts ändå i konkret handling, för det är det som långsiktigt lägger en grund för fler jobb och växande företag.</textBlock>
    <textBlock ix="67">Mitt svar i detta handlar om att vi behöver göra mer saker när det gäller forskning, utbildning, infrastruktur och finansieringsfrågor. Detta med skatter gäller både talangfulla personer och attraktivitet för företag. Vi har bostadsfrågan och öppenheten för talangfulla personer, där vi behöver fler personer i olika städer runt om i landet.</textBlock>
    <textBlock ix="68">För att också ta ett konkret exempel: I veckan fattade riksdagen beslut om att ge regeringen i uppdrag att ta fram en flygstrategi. Det handlar om den branschen, men ytterst handlar det också om något sådant som att få fler direktlinjer från Landvetter, Arlanda och andra flygplatser, helt enkelt en kommunikationsväg, som är helt avgörande för att vi ska vara ett attraktivt land och lägga en grund för företag och konkurrenskraft.</textBlock>
    <textBlock ix="69">Herr talman! Näringsklimatet och vad vi vill framåt, signalerna om att vi ska vara det attraktiva landet, mäts i konkret politisk handling. Där ser jag med en viss oro på vart regeringen är på väg med detta. Därför undrar jag avslutningsvis: Hur kan den serie av reformer som regeringen kör – som slår mot jobb och konkurrenskraft – lägga en grund för fler jobb och växande företag?</textBlock>
    <textBlock ix="70">Herr talman! Tack för en bra debatt! Det har kommit fram mycket intressanta uppfattningar och skiljelinjer från respektive parti.</textBlock>
    <textBlock ix="71">Lite grann fascinerande är det naturligtvis hur så många goda idéer kan komma från Alliansen nu, efter det att man har gått i opposition – om man nu kan kalla det opposition. Man har ju gått i något slags icke-opposition där man avsäger sig makten och egentligen bara lotsar fram en rödgrön regering.</textBlock>
    <textBlock ix="72">En liten reflexion från min sida är att inte en enda av debattörerna här i dag har tagit upp att vi måste komma med i den europeiska gemensamma valutan euron. Det var ju för en tid sedan en paradgren från inte minst Jan Björklund, som har initierat dagens debatt.</textBlock>
    <textBlock ix="73">Från min sida vill jag naturligtvis passa på att tacka den majoritet av svenska folket som gick emot nästan hela den politiska adeln och röstade nej till att införa just Europas gemensamma valuta. Vår svenska valuta kan vi inte säga något annat om än att den har tjänat oss väl under den senaste ekonomiska krisen. Utan vår egen valuta kan vi nog säga att vi hade förlorat betydligt fler jobb än vi gjorde.</textBlock>
  </contentBlock>
  <contentBlock ix="2">
    <textBlock ix="0">Nu hoppas jag bara att vi kan arbeta framåt, komma tillbaka in på ba ­ nan och se till att återhämta oss från krisen och kanske expandera industrin ytterligare. Som jag redan har sagt i tidigare anförandena är det Sverige ­ demokraternas ambition, genom vårt påbörjade arbete med industrinatio ­ nen Sverige.</textBlock>
    <textBlock ix="1">Herr talman! Vi kan efter dagens debatt konstatera att vi gemensamt här värnar Sveriges företag och vill utveckla näringslivet. Det är en mycket bra punkt att enas om för fortsatt arbete.</textBlock>
    <textBlock ix="2">Jag konstaterar också att Annie Lööf säger att vi inte kan söka gamla lösningar på de problem som ligger framför oss. Ändå är det mest förslag på gamla lösningar som har kommit från de borgerliga partierna i dag, medan regeringens satsningar på innovationsråd och mer fokus på industripolitiken har fått tummen ned.</textBlock>
    <textBlock ix="3">När det gäller vad som lockar alternativt avskräcker satsningar har vi delvis olika bilder. Där vi i Miljöpartiet ser vikten av goda livsmiljöer och möjligheter till ett hållbart näringsliv ser andra partier andra saker.</textBlock>
    <textBlock ix="4">Sverige och Europa står hur som helst inför stora utmaningar på området. Där är vi ense. Det är också en trend som har hållit i sig länge och som accelererar.</textBlock>
    <textBlock ix="5">Som jag har sagt tidigare finns det också företag som flyttar hem sin produktion och ökar sin export. Det måste vi också tänka på och ge dessa företag förutsättningar att utvecklas.</textBlock>
    <textBlock ix="6">Vi måste höja blicken och se ett behov av bra utbildning och kreativa miljöer och därmed locka arbetskraft. Det är en av de absolut viktigaste grundförutsättningarna för alla olika företags utveckling i Sverige. Jag ser fram emot fortsatt debatt och idéutveckling på området.</textBlock>
    <textBlock ix="7">Herr talman! Sverige är och ska fortsätta vara en stark industri- och innovationsnation. Jag nämner industrikanslern som något som visar Socialdemokraternas och Miljöpartiets övertro på att en administrativ tjänst i Rosenbad ska rädda konkurrenskraften i framtiden.</textBlock>
    <textBlock ix="8">Det som man vill ha mindre av, det ökar man kostnaderna för genom att hårdare beskatta det. Det som man vill ha mer av, det sänker man kostnaderna för. Denna logik kan de allra flesta skriva under på. Därför vill Centerpartiet inte höja kostnaden på jobb och företag.</textBlock>
    <textBlock ix="9">Ett näringslivsklimat bedöms utifrån en helhetsbild, en samlad bild av vilka förändringar som en regering vill göra. Jag ska därför lista några exempel på Socialdemokraternas och Mikael Dambergs reformambitioner för företag. Det handlar om skattehöjningar på 25 miljarder per år, tredubblad skatt på unga under 23 år, skatt på avstånd, det vill säga en lastbilsskatt på 14 kronor per mil, särskild löneskatt för personer som har fyllt 65 år, halverat RUT-avdrag, nästan halverat ROT-avdrag och en våt filt över mer än 13 000 företag med ca 250 000 anställda genom stopp för välfärdsföretagen.</textBlock>
    <textBlock ix="10">Det framgår med all önskvärd tydlighet att regeringens politik går ut på att straffbeskatta företagen för att ha råd med sin kortsiktiga arbetsmarknadspolitik.</textBlock>
    <textBlock ix="11">Herr talman! Ingen industrikansler i världen kan få den ekvationen att gå ihop. Ingen industrikansler i världen kan summera detta och stärka företagsklimatet och konkurrenskraften, inte för forskningsintensiva företag och inte för något företag.</textBlock>
    <textBlock ix="12">Jag vill avslutningsvis tacka Folkpartiet för initiativet till denna debatt i dag.</textBlock>
    <textBlock ix="13">Herr talman! Jag börjar med att göra en rättelse av det som Jan Björklund sa. Han sa att vi i Vänsterpartiet är nöjda med att ta upp exempelvis Volvo och vara nöjda med det. Jag sa inte det. Du borde ha lyssnat på vad jag sa i övrigt. Jag sa att vi tror att Sverige som nation har jättebra möjligheter i andra branscher också. Men jag tror att det finns en naturlig global förklaring till att vi kanske inte kommer att klara av konkurrensen i alla branscher. Jag tänker inte ta upp några exempel, och jag hoppas att alla klarar sig.</textBlock>
    <textBlock ix="14">Många har talat om industrinationen. Precis som Sverigedemokraterna och andra anser jag att vi har en basindustri som är viktig.</textBlock>
    <textBlock ix="15">När jag träffar branschorganisationerna och intresseorganisationerna i näringslivet och när jag träffar industrin märker jag en skillnad. Ingen i industrin har sagt till mig att skatterna är för höga. Men de säger att de saknar utbildad personal. Det möter jag hela tiden. Men ingen säger att det är för dyrt att anställa ungdomar.</textBlock>
    <textBlock ix="16">Jag måste erkänna att jag givetvis inte har besökt hamburgerrestaurangerna. Men när jag har talat med basindustrin, den industri som så att säga har produktion, är det ingen som har sagt att det är för dyrt att anställa någon. Det som de säger är att de saknar utbildad personal.</textBlock>
    <textBlock ix="17">När det gäller vad Vänsterpartiet och regeringen vill är det en sak som jag har reflekterat över. Beträffande skatter har vi ett underskott och vi vet att dessa pengar behöver komma in. Men ingen annan säger hur vi ska få in pengarna.</textBlock>
    <textBlock ix="18">Jag kan alltså bara konstatera att när jag träffar industrin säger de att de inte hittar utbildad personal. Många gånger är det detta som är problemet.</textBlock>
    <textBlock ix="19">Jag tackar för att Jan Björklund har tagit initiativ till denna debatt.</textBlock>
    <textBlock ix="20">Herr talman och debattdeltagare! Jag vill tacka alla för att denna debatt om detta viktiga ämne kunde komma till stånd.</textBlock>
    <textBlock ix="21">När Vänsterpartiet åker runt till dessa basindustriföretag tror jag att man borde lyssna och höra en sak till. De brukar alltid säga att de vill ha en stabil elförsörjning. Det brukar den svenska basindustrin alltid säga. Jag tror att den rödgröna sidan behöver lyssna på det också. För denna typ av företag är det helt centralt hur kärnkraftens framtid hanteras. Tror man på en snabbavveckling, som Miljöpartiet och Vänsterpartiet gör, kommer man att försätta dessa företag i en mycket svår kris. Många av dem kan inte flytta någon annanstans eftersom skogen finns i Sverige. I stället lägger man i så fall ned.</textBlock>
    <textBlock ix="22">Men de andra globala företagen, de som finns över hela världen, kanske inte sätter sig i möten med oss och talar om vad de vill ha, även om de gör det ibland. De lämnar bara Sverige och åker någon annanstans. Det är så det fungerar. Det är den bistra sanningen att de globalt verkande företagen, som ibland har styrelser i Sverige och ibland långt borta, funderar på hur skattetrycket och konkurrenskraften ser ut här och hur de ser ut där. De skriver inte debattartiklar i Sverige, utan de drar sig ur. Det är så det fungerar, och det måste vi förstå.</textBlock>
    <textBlock ix="23">Hur många möten vi än har med olika företagarorganisationer måste vi se detta och förstå att dessa drivkrafter finns. Vi måste vara konkurrenskraftiga.</textBlock>
    <textBlock ix="24">Mikael Damberg har i sina inlägg konsekvent undvikit att tala om de skattehöjningar som regeringen planerar mot svensk företagsamhet, trots att de är historiskt stora. Han talar om allting annat och hur bra det är i Kista. Jag håller med om det.</textBlock>
    <textBlock ix="25">Men jag ber Mikael Damberg att i sitt sista inlägg berätta varför dessa skattehöjningar är så bra för svensk konkurrenskraft och varför inte världens högsta marginalskatter räcker.</textBlock>
    <textBlock ix="26">Herr talman! Som kristdemokrat har man alltid förmånen att vara sista talare.</textBlock>
    <textBlock ix="27">Jag skulle vilja nämna en sak som jag var med om före jul. Jag hade förmånen att få träffa en kinesisk miljardär som har kommit hit till Sverige. Han är delägare i en stor asiatisk koncern, och han vill investera i just svensk life science via Karolinska Development . Han uttryckte ett intresse för att investera upp till 740 miljoner kronor. Det är inte småpengar.</textBlock>
    <textBlock ix="28">Som skäl till att han vill investera i Sverige i stället för i USA eller i något annat land – han hade naturligtvis blivit föremål för påtryckningar från alla möjliga håll – angav han följande: Det var bra läge just nu när det behövs kapital, och forskning och utveckling håller hög klass. Jag är mycket entusiastisk över den svenska innovationskulturen.</textBlock>
    <textBlock ix="29">Då kan man säga att vi fortfarande har innovatörer som så att säga inte har varit föremål för de senaste Pisaresultaten. Men det handlar om att faktiskt se att svensk life science har ett gott rykte utomlands men att det också gäller att bibehålla detta.</textBlock>
    <textBlock ix="30">Denna miljardär ville bidra till en högkvalitativ sjukvård i Sverige för att så småningom kunna sälja vård och behandling till personer utanför Europa, alltså att få en utökad export även på detta område.</textBlock>
    <textBlock ix="31">Därför kan jag självklart inte låta bli att slutligen nämna den fara många företag inom vård- och omsorgssektorn i det här landet känner. Det är företag med stor potential att växa och även komma ut på exportmarknaden inom sina viktiga arbetsområden, men de känner en oro för vad regeringen ska hitta på som kommer att begränsa deras möjligheter att växa och utvecklas.</textBlock>
    <textBlock ix="32">Herr talman! Jag tackar för dagens debatt. I över en och en halv timme har vi diskuterat en av Sveriges kanske viktigaste utmaningar, och vi har en del gemensamt i analysen av läget. Vi har också en del gemensamma utgångspunkter.</textBlock>
    <textBlock ix="33">Sedan har vi dock lite olika åsikter om vad man behöver göra just nu för att lösa frågorna. Jag kan väl bara konstatera att de borgerliga partiernas väckarklocka inte riktigt tycks ha ringt än när det gäller fixeringen vid skatter. Skatter är relevanta när vi diskuterar konkurrenskraft med andra länder – det är självklart så – men det är inte den enda parametern när vi diskuterar vad som bygger svensk konkurrenskraft.</textBlock>
    <textBlock ix="34">När man i ett läge där Sverige fortfarande har 81 miljarder i budgetunderskott bara kommer dragande med olika skattesänkningsfrågor måste vi ju fråga oss hur det ska finansieras. Ska man ta ännu mer pengar från skolan eller från forskningen? Det kommer ju inte att gå. Därför måste vi ha en realistisk syn på vilka prioriteringar för framtiden vi gör i dag. Jag tycker att svaret på frågan varför vi kommer att behöva göra en del skattejusteringar för att finansiera saker och ting är att vi står inför ett investeringsbehov för Sverige.</textBlock>
    <textBlock ix="35">Vi står inför ett investeringsbehov när det gäller universitet och hög ­ skola; vi behöver bygga ut detta. Vi står inför ett investeringsbehov när det gäller att bygga ut yrkeshögskolan, så att vi klarar matchningen mot ar ­ betsmarknaden. Vi står inför ett investeringsbehov när det gäller att bygga ut skolans kvalitet, framför allt genom satsningar på Sveriges lärare, och det kommer att kosta pengar. Vi står inför ett investeringsbehov när det gäller underhållet av järnvägen. Vi står inför ett investeringsbehov när det gäller bostadsbyggandet, som måste växa för att vi ska klara tillväxten. Det kostar pengar, och vi måste finansiera detta.</textBlock>
    <textBlock ix="36">Vi står dock även inför enorma möjligheter. I dag har vi talat om problemen, men om vi avslutningsvis tittar ut ser vi att Sveriges förutsättningar och framtid finns i resten av världen. P recis som några har varit inne på är det handel och utbyte som gäller. Resten av världen växer. Vi har en befolkningsökning, och fler lyfts ur fattigdom och kommer att kunna efterfråga svenska produkter. Vi står inför en klimatomställning där det finns en efterfrågan på våra företags teknik och kunnande, och vi står inför en demografisk utveckling som gör att efterfrågan på life science-produkter kommer att växa.</textBlock>
    <textBlock ix="37">Sveriges framtid är god om vi tar vara på möjligheterna.</textBlock>
  </contentBlock>
  <contentBlock ix="3">
    <textBlock ix="0">Överläggningen var härmed avslutad.</textBlock>
    <textBlock ix="1">§ 2 Justering av protokoll</textBlock>
  </contentBlock>
  <contentBlock ix="4">
    <textBlock ix="0">Protokollen för den 10 och 11 mars justerades.</textBlock>
    <textBlock ix="1">§ 3 Anmälan om återtagande av plats i riksdagen</textBlock>
  </contentBlock>
  <contentBlock ix="5">
    <textBlock ix="0">Förste vice talmannen meddelade att Jenny Petersson (M) skulle återta sin plats i riksdagen från och med den 30 mars, varigenom uppdraget som ersättare skulle upphöra för Lars Püss (M).</textBlock>
    <textBlock ix="1">§ 4 Anmälan om fördröjda svar på interpellationer</textBlock>
  </contentBlock>
  <contentBlock ix="6">
    <textBlock ix="0">Följande skrivelser hade kommit in:</textBlock>
  </contentBlock>
  <contentBlock ix="7">
    <textBlock ix="0">Interpellation 2014/15:387</textBlock>
  </contentBlock>
  <contentBlock ix="8">
    <textBlock ix="0">Till riksdagen</textBlock>
    <textBlock ix="1">Interpellation 2014/15: 387 Arbetsgivaravgifterna i framtiden</textBlock>
    <textBlock ix="2">av Olof Lavesson (M)</textBlock>
    <textBlock ix="3">Interpellationen kommer inte att kunna besvaras inom den föreskrivna tiden.</textBlock>
    <textBlock ix="4">Skälet till dröjsmålet är tjänsteresor och sedan tidigare inbokade engagemang.</textBlock>
    <textBlock ix="5">Stockholm den 25 mars 2015</textBlock>
    <textBlock ix="6">Finansdepartementet</textBlock>
    <textBlock ix="7">Magdalena Andersson (S)</textBlock>
    <textBlock ix="8">Enligt uppdrag</textBlock>
    <textBlock ix="9">Rikard Jermsten</textBlock>
    <textBlock ix="10">Expeditions- och rättschef</textBlock>
  </contentBlock>
  <contentBlock ix="9">
    <textBlock ix="0">Interpellation 2014/15: 388</textBlock>
  </contentBlock>
  <contentBlock ix="10">
    <textBlock ix="0">Till riksdagen</textBlock>
    <textBlock ix="1">Interpellation 2014/15: 388 Överskottsmålet</textBlock>
    <textBlock ix="2">av Niklas Wykman (M)</textBlock>
    <textBlock ix="3">Interpellationen kommer att besvaras tisdagen den 28 april 2015.</textBlock>
    <textBlock ix="4">Skälet till dröjsmålet är tjänsteresor och sedan tidigare inbokade engagemang.</textBlock>
    <textBlock ix="5">Stockholm den 25 mars 2015</textBlock>
    <textBlock ix="6">Finansdepartementet</textBlock>
    <textBlock ix="7">Magdalena Andersson (S)</textBlock>
    <textBlock ix="8">Enligt uppdrag</textBlock>
    <textBlock ix="9">Rikard Jermsten</textBlock>
    <textBlock ix="10">Expeditions- och rättschef</textBlock>
  </contentBlock>
  <contentBlock ix="11">
    <textBlock ix="0">Interpellation 2014/15: 393</textBlock>
  </contentBlock>
  <contentBlock ix="12">
    <textBlock ix="0">Till riksdagen</textBlock>
    <textBlock ix="1">Interpellation 2014/15: 393 Överskottsmålet</textBlock>
    <textBlock ix="2">av Jonas Jacobsson Gjörtler (M)</textBlock>
    <textBlock ix="3">Interpellationen kommer att besvaras tisdagen den 28 april 2015.</textBlock>
    <textBlock ix="4">Skälet till dröjsmålet är tjänsteresor och sedan tidigare inbokade engagemang.</textBlock>
    <textBlock ix="5">Stockholm den 25 mars 2015</textBlock>
    <textBlock ix="6">Finansdepartementet</textBlock>
    <textBlock ix="7">Magdalena Andersson (S)</textBlock>
    <textBlock ix="8">Enligt uppdrag</textBlock>
    <textBlock ix="9">Rikard Jermsten</textBlock>
    <textBlock ix="10">Expeditions- och rättschef</textBlock>
  </contentBlock>
  <contentBlock ix="14">
    <textBlock ix="0">Interpellation 2014/15: 418</textBlock>
  </contentBlock>
  <contentBlock ix="15">
    <textBlock ix="0">Till riksdagen</textBlock>
    <textBlock ix="1">Interpellation 2014/15: 418 Grundutbildningen till läkare</textBlock>
    <textBlock ix="2">av Finn Bengtsson (M)</textBlock>
    <textBlock ix="3">Interpellationen kommer att besvaras tisdagen den 14 april 2015.</textBlock>
    <textBlock ix="4">Skälet till dröjsmålet är redan tidigare inbokade engagemang och resor.</textBlock>
    <textBlock ix="5">Stockholm den 24 mars 2015</textBlock>
    <textBlock ix="6">Utbildningsdepartementet</textBlock>
    <textBlock ix="7">Helene Hellmark Knutsson</textBlock>
  </contentBlock>
  <contentBlock ix="16">
    <textBlock ix="0">Interpellation 2014/15: 428</textBlock>
  </contentBlock>
  <contentBlock ix="17">
    <textBlock ix="0">Till riksdagen</textBlock>
    <textBlock ix="1">Interpellation 2014/15: 428 Ökad konkurrens på järnvägsnätet</textBlock>
    <textBlock ix="2">av Jessica Rosencrantz (M)</textBlock>
    <textBlock ix="3">Interpellationen kommer att besvaras fredagen den 24 april 2015.</textBlock>
    <textBlock ix="4">Skälet till dröjsmålet är tidigare inbokade resor och arrangemang.</textBlock>
    <textBlock ix="5">Stockholm den 26 mars 2015</textBlock>
    <textBlock ix="6">Näringsdepartementet</textBlock>
    <textBlock ix="7">Anna Johansson (S)</textBlock>
    <textBlock ix="8">Enligt uppdrag</textBlock>
    <textBlock ix="9">Fredrik Ahlén</textBlock>
    <textBlock ix="10">Expeditionschef</textBlock>
  </contentBlock>
  <contentBlock ix="18">
    <textBlock ix="0">Interpellation 2014/15: 437</textBlock>
  </contentBlock>
  <contentBlock ix="19">
    <textBlock ix="0">Till riksdagen</textBlock>
    <textBlock ix="1">Interpellation 2014/15: 437 Avskaffandet av fritidspeng</textBlock>
    <textBlock ix="2">av Helena Bouveng (M)</textBlock>
    <textBlock ix="3">Interpellationen kommer att besvaras den 7 maj 2015.</textBlock>
    <textBlock ix="4">Skälet till dröjsmålet är redan inbokade engagemang.</textBlock>
    <textBlock ix="5">Stockholm den 25 mars 2015</textBlock>
    <textBlock ix="6">Socialdepartementet</textBlock>
    <textBlock ix="7">Åsa Regnér (S)</textBlock>
    <textBlock ix="8">Enligt uppdrag</textBlock>
    <textBlock ix="9">Marianne Jenryd</textBlock>
    <textBlock ix="10">Expeditionschef</textBlock>
    <textBlock ix="11">§ 5 Anmälan om faktapromemoria</textBlock>
  </contentBlock>
  <contentBlock ix="20">
    <textBlock ix="0">Förste vice talmannen anmälde att följande faktapromemoria om förslag från Europeiska kommissionen hade kommit in och överlämnats till utskott:</textBlock>
    <textBlock ix="1">2014/ 15:FPM 21 Grönbok om en kapitalmarknadsunion KOM(2015) 63 till finansutskottet</textBlock>
    <textBlock ix="2">§ 6 Ärenden för hänvisning till utskott</textBlock>
  </contentBlock>
  <contentBlock ix="21">
    <textBlock ix="0">Följande dokument hänvisades till utskott:</textBlock>
    <textBlock ix="1">EU-dokument</textBlock>
    <textBlock ix="2">KOM(2015) 129 till skatteutskottet</textBlock>
    <textBlock ix="3">Åttaveckorsfristen för att avge ett motiverat yttrande skulle gå ut den 21 maj .</textBlock>
    <textBlock ix="4">KOM(2015) 141 till miljö- och jordbruksutskottet</textBlock>
    <textBlock ix="5">Åttaveckorsfristen för att avge ett motiverat yttrande skulle gå ut den 21 maj .</textBlock>
    <textBlock ix="6">JOIN(2015) 6 till utrikesutskottet</textBlock>
    <textBlock ix="7">§ 7 Svar på interpellation 2014/15:309 om Sveriges utrikespolitiska hållning till Ryssland</textBlock>
    <textBlock ix="8">Herr talman och ärade ledamöter! Kerstin Lundgren har frågat mig om Sveriges regering till skillnad från många andra länder gör bedömningen att den ökade övningsverksamhet vi deltar i inte hänger samman med den ryska aggressionen och agerandet i vårt närområde. Kerstin Lundgren har vidare frågat om det är min och regeringens uppfattning att Sverige ska hålla sig neutralt i förhållande till ryska uttalanden om samövningar med USA och våra baltiska grannar. Slutligen har hon frågat vilken regeringens hållning är till ryska försök till påtryckningar gällande våra säkerhets- och utrikespolitiska vägval.</textBlock>
    <textBlock ix="9">Låt mig börja med att framhålla att Sveriges rätt att själv välja säkerhetspolitisk inriktning är central och självklar. Som jag har sagt vid tidigare tillfällen har inga kontakter med ryska företrädare på något sätt påverkat Sveriges hållning och vårt självständiga säkerhetspolitiska agerande. Det gäller även svensk övningsverksamhet. Det är Sverige som avgör var, när, hur och med vem vi genomför övningsverksamhet.</textBlock>
    <textBlock ix="10">Utvecklingen i vårt närområde understryker vikten av att stärka Sveriges försvarsförmåga, inklusive övningsverksamheten. Militär övningsverksamhet är en viktig del av vår säkerhetspolitik, både för att markera närvaro och solidaritet och för att utveckla Försvarsmaktens förmåga. Den ryska aggressionen i Ukraina måste bemötas kraftfullt med europeisk enighet, stöd till Ukraina samt en principfast politik gentemot Ryssland. Det är en nödvändig politik för säkerheten i Europa och för Sveriges säkerhet.</textBlock>
    <textBlock ix="11">Herr talman! Jag ber att få tacka utrikesministern för svaret på mina frågor. Låt mig börja med att understryka skälet till att jag väckte interpel lationen, nämligen att jag anser att det är viktigt att regeringen får möjlighet att vara tydlig med sin politiska hållning i de här frågorna. Jag är glad att utrikesministern är tydlig när det gäller den ryska aggressionen mot Ukraina, herr talman. Jag ger fullt stöd för det. Det måste bemötas kraftfullt och principfast.</textBlock>
    <textBlock ix="12">Herr talman! Jag hade önskat att det fanns samma tydlighet när det gäller Rysslands övriga agerande. Det som pågår – det är tydligt – är nämligen ett propagandakrig, som också berör oss. Ryssland försöker med sin politik hävda sin så kallade intressesfärspolitik på nytt. Mot den bakgrunden kan man ju förstå att just den ryska ambassadören i Sverige och Finland hade fått ett uppdrag att ta upp några frågor om övningsverksamhet med Sverige och Finland.</textBlock>
    <textBlock ix="13">Därför hade det varit intressant att både i kabinettssekreterarens uppteckningar från samtalet med ambassadören och i utrikesministerns tal få utläsa en tydlighet från regeringens sida om att den utökade övningsverksamheten naturligtvis hänger samman med det aggressiva ryska agerandet, herr talman. Det är nämligen entydigt så att inte minst våra baltiska grannar känner av mycket kraftfull rysk propaganda och krigföring på lite olika sätt. Då är det naturligtvis självklart att vi ställer upp för våra baltiska grannar.</textBlock>
    <textBlock ix="14">Jag hade mot den bakgrunden också tyckt att det var självklart att vara tydlig med att vi från svensk sida kommer att ställa upp om våra baltiska grannar skulle angripas, eftersom det är en del av vår solidaritetspolitik. Vi är inte neutrala, herr talman; neutralitetspolitiken lämnades för länge sedan. Alldeles uppenbart har dock den ryska statsledningen och den ryska politiska ledningen en ambition att måla den bilden och driva den diskus ­ sionen särskilt mot Sverige och Finland, eftersom vi inte ingår i Nato.</textBlock>
    <textBlock ix="15">Därför borde det vara extra viktigt för Sveriges regering att vara tydlig med att det inte innebär att vi är neutrala. Vi är inte neutrala i förhållande till våra grannar, och vi är inte neutrala när det gäller angrepp från rysk sida – oavsett om det är propagandakrigföring, någon form av it-krigföring eller annat. Mot den bakgrunden är det trist att den tydligheten inte fanns i utrikesministerns svar. Jag tycker också att det hade varit bra att få en stark markering att regeringen kommer att agera kraftfullt på dylika försök till inblandning.</textBlock>
    <textBlock ix="16">Nu fick vi en signal från kabinettssekreterarens samtal med den ryska ambassadören; man pratar om att man har betonat att övningen inte är någon markering. Men det är det ju, herr talman – åtminstone i mina ögon. Vi markerar tydligt närvaro därför att Ryssland har ökat och förändrat sitt sätt att agera. Landet är mer aggressivt.</textBlock>
    <textBlock ix="17">Herr talman! Jag har i första hand försökt svara på frågorna i interpellationen, och jag tycker att jag gjort det klart och tydligt. Vi har alls ingen skillnad i synen på hur vi ska visa vår solidaritet gentemot Baltikum, de baltiska länderna. Det gör vi på alla möjliga sätt. Vi gör det politiskt genom att ha dem som vårt första besöksmål. Vi gör det i vårt nära samarbete i EU-kretsen och i de separata forum där vi träffar våra baltiska kolleger. Jag tror inte att de på något sätt betvivlar, och de har ingen anledning att betvivla, vår solidaritet och lojalitet med dem och att vi alltid kommer att ställa upp vid deras sida.</textBlock>
    <textBlock ix="18">Det är riktigt att vi har att handskas med ett propagandakrig, eller en propagandaaktivitet, från Rysslands sida som blir mer och mer sofistikerad eller grov, beroende på hur de bedömer att de vill använda det. Det är en av de frågor som jag personligen tagit upp i EU-kretsen och som jag driver. Vi måste skaffa oss en strategi och en motstrategi för att kunna svara mot propagandan.</textBlock>
    <textBlock ix="19">Jag anser att jag gång på gång svarat på frågor och på interpellationer i kammaren och klargjort att det funnits mycket i debatten som i fråga om övningsverksamheten varit rena lögner, som publicerats i en av aftontidningarna, och också en övertolkning av saker som senare påståtts i debatten. Vi har haft en konsekvent hållning som inbegriper att vi nu för första gången, inspirerade av Finland, offentliggör till exempel kränkningar av vårt luftrum. Nu talar vi om det.</textBlock>
    <textBlock ix="20">Vi har också kallat upp ambassadören. Det är inget tvivel om att han är mycket väl medveten om vad vi tycker. Det har framförts i alla möjliga sammanhang när vi kunnat göra det, och vi kommer att fortsätta med det.</textBlock>
    <textBlock ix="21">Vi kommer att fortsätta att agera samfällt med de övriga EU-länderna. Det är den plattform vi har både för att ge Ukraina stöd och för att agera gentemot Ryssland. Att vi är samlade ger oss förstås en enorm styrka. Hittills har jag i EU-nämnden redovisat vår hållning, våra ställningstaganden, våra inlägg som vi planerar att ha. Där finns oppositionspartierna företrädda, och jag har inte hört några invändningar mot vår hållning och vår position i de här mycket viktiga frågorna.</textBlock>
    <textBlock ix="22">Vi ska i gemenskap och samverkan med andra länder fortsätta att avvärja hoten mot freden och vår säkerhet. Vi ska fördjupa de bilaterala och multilaterala försvars- och säkerhetspolitiska samarbeten som vi har. Det är så vi blir starka, särskilt när vi agerar samfällt i EU-kretsen.</textBlock>
    <textBlock ix="23">Herr talman! Det är som utrikesministern säger viktigt att vi agerar samfällt i EU-kretsen och att vi försöker arbeta för en tydlig och stark position i EU visavi Ryssland och naturligtvis mot aggressionen och övergreppen på internationell rätt i Ukraina.</textBlock>
    <textBlock ix="24">Men jag tycker fortfarande att det finns skäl för regeringen att vara extremt tydlig och extremt principfast också när det gäller de ryska försöken att klistra en bild på Sverige som inte längre gäller, nämligen neutralitetstanken. När den ryska ambassadören agerar på det sätt han gör är det ett försök att göra Sverige och Finland till någonting specifikt som en gång gällde, men vi är inte någon balansakt, åtminstone inte från Centerpartiets perspektiv, mellan olika makter även om Ryssland försöker få oss till det. Vi är inte någon balanserande kraft mellan öst och väst, vilket Ryssland gärna skulle vilja se.</textBlock>
    <textBlock ix="25">Det vore därför viktigt att regeringen var tydlig med att vi inte är neutrala, att vi inte längre har någon neutralitetsklausul i vår säkerhetspolitik. Varje gång en ambassadör försöker påstå att de är missnöjda med och ser med oro på att vi övar ska vi markera mot det, inte betona att det inte är en markering utan vara tydliga med att det just är en markering. Då ska vi inte säga att vi inte ska landa i de baltiska staterna, som om det skulle vara något särskilt viktigt att betona från svensk sida, utan vi ska säga att vi står upp för de baltiska staterna.</textBlock>
    <textBlock ix="26">Det må vara att ambassadören går därifrån missnöjd. Det hade varit bättre om det hade stått i nedteckningen av de samtal som fördes. Det hade varit tydligt och principfast och gjort klart var vi står.</textBlock>
    <textBlock ix="27">Vi har mycket diskussioner om vad man kan säga i de offentliga samtalen, men om vi inte är tydliga i den här typen av dialog med ambassadören och med andra företrädare för Ryssland riskerar vi att undergräva den politik vi försöker föra både på EU-nivå och i andra sammanhang visavi Ryssland.</textBlock>
    <textBlock ix="28">Herr talman! Vi har inte några avvikande uppfattningar om det. Vi är helt eniga om detta, Kerstin Lundgren och herr talman. Neutralitetspolitiken och det begreppet rensades ut på 90-talet och har sedan inte återkommit när vi beskriver vår säkerhetspolitik. Vi är lojala EU-medlemmar. Vi är aktiva. Det här är definitivt en fråga som vi driver hårt. Vi tillhör den grupp länder som driver den.</textBlock>
    <textBlock ix="29">Vi följer linjen från den tidigare regeringen och driver de här frågorna gentemot Ryssland för att ge stöd till Ukraina, hjälpa Ukraina att lyckas, när det gäller sanktionspolitiken. Men vi driver dem också här hemma genom att vi talar direkt till Ryssland och framför våra åsikter. När det behövs kallar vi upp ambassadören för att protestera, till exempel mot luftrumskränkningar och andra kränkningar av vårt territorium. Ingen kan tvivla på vad vi tycker i de här frågorna. Språket har varit mycket rakt och direkt. Det har Ryssland också uppfattat.</textBlock>
    <textBlock ix="30">Att det vi gör i Baltikum skulle kunna betvivlas känns märkligt. Titta bara på hur vi har tagit position, hur vi har besökt, hur vi på olika sätt uttrycker vårt stöd till Baltikum! Det är de kolleger som jag har regelbunden kontakt med. Jag tycker inte att någonting av det vi gör skulle kunna användas som bevis på att det finns något tveksamt i vår politik. Vi är mycket tydliga.</textBlock>
    <textBlock ix="31">Däremot ska man se upp med Rysslands propagandakrig och deras försök att framställa saker på ett visst sätt. Ibland försöker de få oss att ta ansvar för hur de reagerar. Det är viktigt att göra en distinktion mellan sanning och det som är fabricerade påståenden och fabricerade sanningar.</textBlock>
    <textBlock ix="32">Vi har inte olika syn på den här politiken, och vi anser att vi fått gott stöd för den i EU-nämnden.</textBlock>
    <textBlock ix="33">Herr talman! För att vara säker på att jag hade ett korrekt underlag innan jag väckte interpellationen försäkrade vi oss om att få ta del av den handling, de samtalsuppteckningar, som utrikesministern har på sitt departement. Den kom till riksdagens utrikesutskott. Den här interpellationen är alltså inte baserad på vare sig tidningsrubriker eller rysk propaganda, utan den baseras på de samtalsuppteckningar som rimligen gjorts av ministerns egen personal och från kabinettssekreterarens möte.</textBlock>
    <textBlock ix="34">Jag tyckte att det var viktigt att väcka interpellationen för att inte riskera att sända en annan signal i de slutna rummen än vad som sägs i kammaren. Det är viktigt att utrikesministern får möjlighet att i kammaren vara tydlig med vad som gäller.</textBlock>
    <textBlock ix="35">Sedan måste jag, fru talman, kort beröra det faktum att ministern säger att neutralitetspolitiken inte längre gäller för Sverige. Vi är inte neutrala. I fredags hörde jag en av ministerns nära politiska kolleger, LO-ordföranden, i Dagens Industris tv-utfrågning tala om Sverige som ett neutralt land, inte en utan två gånger. Det är inte vem som helst vi talar om.</textBlock>
    <textBlock ix="36">Jag tror, fru talman, att det finns en mission för utrikesministern att tydligt för oss i Sverige, där sådana tankar finns, reda ut att vi inte är ett neutralt land, och vara tydlig gentemot ryska propagandaförsök. Vi kommer att stå upp mot dem, och vi är tydliga och principfasta.</textBlock>
    <textBlock ix="37">Fru talman! Jag kan förstås inte ta ansvar för vad LO-ordföranden har uttalat och tänker inte bemöta det. Jag vet inte vad han avsåg.</textBlock>
    <textBlock ix="38">Denna typ av samtalsuppteckningar, som i det här fallet har läckt någonstans ifrån, innehåller sällan ett helt samtal, beskriver sällan en hel konversation. Den ryska ambassadören i Sverige är efter att ha blivit uppkallad till flera sådana samtal mycket väl medveten om vad Sverige tycker, vad Sveriges regering tycker och vad vi på Utrikesdepartementet tycker. Det finns nog inga som helst oklarheter där.</textBlock>
    <textBlock ix="39">Dessutom handlar det om hur vi agerar, vilka ställningstaganden vi gör och vilken politik vi driver. Där har vi fått väldigt mycket kritik från rysk sida. Det kanske är ett bra kvitto på att vi är tydliga nog. Det som vi har gjort kan inte missförstås. Vi står för det som också är EU:s linje när det gäller relationen till Ryssland och våra reaktioner på hur de uppför sig. Det är klart att ett provokativt beteende när det gäller övningsverksamhet – vi har sett flera exempel på det på sistone – bidrar till den här bilden. Det är viktigt att reagera kraftfullt och snabbt och helst vända sig direkt till dem.</textBlock>
  </contentBlock>
  <contentBlock ix="22">
    <textBlock ix="0">Överläggningen var härmed avslutad.</textBlock>
    <textBlock ix="1">§ 8 Svar på interpellation 2014/15:407 om militära utbildare till Irak och lokalt självstyre på Nineveslätten</textBlock>
    <textBlock ix="2">Fru talman! Maria Weimer har frågat mig när det aviserade beslutet kommer om att sända militära utbildare till Irak samt hur jag avser att driva frågan om lokalt självstyre för assyrier på Nineveslätten .</textBlock>
    <textBlock ix="3">Jag instämmer i Maria Weimers beskrivning av den allvarliga situa ­ tionen i Syrien och Irak och av de ohyggliga våldsgärningar som Isil begår. Samstämmiga rapporter visar på grova, systematiska och omfattande över ­ grepp av de mänskliga rättigheterna och överträdelser av internationell humanitär rätt. Religiösa och etniska minoritetsgrupper samt kvinnor och barn är särskilt utsatta. FN har undersökt Isils massövergrepp i Irak och Syrien och betonar vikten av att alla uppgifter om brott utreds och att för ­ övarna ställs inför rätta.</textBlock>
    <textBlock ix="4">Regeringen har i kraftiga ordalag fördömt Isil och dess brutala agerande. Det är mot denna bakgrund som regeringen nu, efter noggranna förberedelser, inom kort avser att presentera en proposition till riksdagen om ett svenskt bidrag till den militära utbildningsinsats som genomförs av koalitionen mot Isil i norra Irak. Samråd med riksdagens partier sker inom ramen för arbetet med denna proposition.</textBlock>
    <textBlock ix="5">Ett svenskt militärt bidrag till koalitionens insatser är en del av ett bredare engagemang. Sverige gav under 2014 ett betydande humanitärt stöd om 203 miljoner kronor. Sverige deltar också i den arbetsgrupp för stabiliseringsinsatser som inrättats inom ramen för koalitionen.</textBlock>
    <textBlock ix="6">Jag vill ta tillfället i akt att poängtera att det krävs en långsiktig politisk lösning på situationen i Irak. På sikt är det denna breda politiska process som är avgörande för att upprätta ett legalt styre och skydd för kristna och andra minoriteter i landet. Detta skulle, om irakierna själva vill, kunna inkludera lokalt självstyre för olika grupper.</textBlock>
    <textBlock ix="7">De omtvistade områden som utgör minoriteternas hemvist förblir en av de främsta utestående frågor som måste lösas av irakierna själva inom ramen för Iraks författning. Fredlig samexistens är den väg framåt som eftersträvas av de flesta aktörer.</textBlock>
    <textBlock ix="8">De militära medel som krävs för att långsiktigt skydda utsatta grupper måste vara sprungna ur denna politiska process.</textBlock>
  </contentBlock>
  <contentBlock ix="23">
    <textBlock ix="0">Då Maria Weimer, som framställt interpellationen, anmält att hon var förhindrad att närvara vid sammanträdet förklarade tredje vice talmannen överläggningen avslutad.</textBlock>
    <textBlock ix="1">§ 9 Svar på interpellation 2014/15:310 om långsiktiga styrmedel för biodrivmedel</textBlock>
    <textBlock ix="2">Fru talman! Rickard Nordin har frågat mig vilka styrmedel som kommer att gälla för biodrivmedel från den 1 januari 2016 för att garantera en fortsatt omställning till en fossiloberoende fordonsflotta. Interpellanten undrar även hur jag och regeringen avser att skapa långsiktiga förutsättningar, som sträcker sig längre än ett år framåt i tiden, för klimateffektiva biodrivmedel.</textBlock>
    <textBlock ix="3">Regeringen har en tydlig och framtidsinriktad agenda för klimat- och energiområdet. Vår ambition är 100 procent förnybar energi på sikt. Användningen av fossila bränslen ska minska, och investeringarna i klimatomställningen ska öka.</textBlock>
    <textBlock ix="4">I arbetet med att uppnå detta utgör transportsektorn en särskild utmaning. Det är den del i energisystemet som fortfarande kännetecknas av hög fossilanvändning. Sektorn står för en tredjedel av Sveriges klimatutsläpp, och dessa utsläpp måste minska. Biodrivmedel kommer, tillsammans med energieffektivisering och eldrift, att spela en viktig roll i omställningen.</textBlock>
    <textBlock ix="5">I dagsläget främjas biodrivmedel genom skattenedsättning. Ett förändrat EU-regelverk innebär att regeringen måste se över de befintliga styrmedlen. En viktig utgångspunkt är att kommande styrmedel ska vara långsiktiga. Långsiktigheten är en grundförutsättning för att industrin ska investera i ny teknik och anläggningar för avancerade biodrivmedel.</textBlock>
    <textBlock ix="6">Arbetet med att ta fram långsiktiga styrmedel för biodrivmedel omgärdas av ett antal restriktioner, främst i form av EU-regelverk . Som riksdagsledamoten säkert känner till var det på denna punkt som föregående regerings förslag om kvotplikt och tillhörande förändringar av beskattningen av biodrivmedel stötte på problem och slutligen fick tas tillbaka. Det är av avgörande betydelse att kommande förslag inte råkar ut för samma öde.</textBlock>
    <textBlock ix="7">Regeringen har därför ansökt om förlängning av dagens skattenedsättning ytterligare år, för att skapa rådrum i arbetet med att ta fram och förankra nya styrmedel som ger långsiktigt goda villkor för hållbara biodrivmedel och som även uppfyller EU:s statsstödsregler.</textBlock>
    <textBlock ix="8">Fru talman! Jag tackar statsrådet för svaret. Men svaret är snarare en bakgrund och en beskrivning av förutsättningarna och kanske framför allt problemen. Jag hade gärna sett att regeringen mentalt kunnat klara av att ta sig över problemfokusfasen och själva bestämma vad man egentligen vill. Med nuvarande inställning blir det ganska reaktivt och kanske inte så proaktivt. Min interpellation syftar också till att fråga om regeringens egen plan och vad man har för mål och strategi för att ta sig till de 100 procent förnybart som ministern nämner.</textBlock>
    <textBlock ix="9">I interpellationssvaret säger statsrådet att regeringen har en tydlig och framtidsinriktad agenda. Jag är lite skeptisk till det här med tydligheten. Jag tycker snarare att det är tvärtom. Man har tagit en mängd olika initiativ. Jag brukar i alla de här sammanhangen fråga vem det är som äger frågan om biodrivmedlen och hur man egentligen jobbar med den. Det finns en miljömålsberedning där jag sitter. Så sent som i onsdags hade vi en dragning om en fossiloberoende fordonsflotta. Är det Miljömålsberedningen som äger frågorna?</textBlock>
    <textBlock ix="10">Jag och Centerpartiet drev på för att transportfrågorna skulle komma in i Energikommissionen, som statsrådet leder och där även undertecknad sitter. Svaret var nej – de här frågorna ska hanteras vid sidan av. Det har också tillsatts en framtidsgrupp ledd av Maria Wetterstrand. Denna ska tillsammans med framtidsministern titta på frågorna om FFF-utredningen och hur man ska ta detta vidare.</textBlock>
    <textBlock ix="11">För min del skapar det här snarare otydlighet och svårighet att få ett klargörande om vem som äger frågorna och hur de egentligen ska hanteras. Men för att ställa konkreta frågor: I vilken form pågår det här arbetet i Regeringskansliet? Har man någon tidsplan? Hur har man förankrat processen i branschen? Finns det någon input som man tar in? Lyssnar man till branschen? Det är oerhört brådskande.</textBlock>
    <textBlock ix="12">Jag undrar också om det finns någon tidsplan för när man kan förvänta sig ett besked om huruvida skattenedsättningen får fortsätta ytterligare ett år. Som det ser ut nu är det så att man ansöker om en skattenedsättning samtidigt som man väljer att höja skatten i budgeten med tanke på EU:s regelverk.</textBlock>
    <textBlock ix="13">Det blir en hoppighet i systemet som knappast kan sägas vara vare sig tydlig eller långsiktig. Som det ser ut nu har Sverige klarat de mål på biodrivmedelssidan som vi har satt upp. Vi klarar det nästan dubbelt upp om man räknar som EU gör, även om vi nu kanske inte ska göra det. Men med dagens system ser det ut som att vi kanske riskerar att backa i stället. Det kanske är så att vi inte kommer att klara av våra egna mål till 2020 om inte frågan åtgärdas så snart som möjligt.</textBlock>
    <textBlock ix="14">Jag undrar därför, statsrådet: Hur ska man göra detta? I vilken form pågår arbetet på Regeringskansliet? Vad finns det för tidsplan, och hur har man förankrat processen?</textBlock>
    <textBlock ix="15">Fru talman! Jag är något förvånad över tonen från Rickard Nordin. Rickard Nordin borde rimligtvis vid det här laget inse hur komplicerat detta är. Det är inte så att det i grunden råder någon åsiktsskillnad i vilja eller inriktning. Därom råder ganska stor enighet i kammaren och mellan såväl nuvarande regeringen och Centerpartiet som den förra borgerliga regeringen.</textBlock>
    <textBlock ix="16">Det som är komplicerat är att hitta ett system där vi kan fortsätta främja användningen av biodrivmedel och göra det på ett sätt som är helt förenligt med de statsstödsregler som gäller inom hela Europeiska unionen och som nyligen förändrades. Den förändringen föranledde den förra borgerliga regeringen att försöka vidta åtgärder för att det system vi har i Sverige, som fortsatt ska främja biodrivmedel, ska vara förenligt med de reglerna.</textBlock>
    <textBlock ix="17">Den gjorde det i en proposition som den sedermera i två ytterligare propositioner försökte justera för att slutligen ändå landa i slutsatsen att det ändå inte skulle klara de regelverk som finns i Europeiska unionen, och den fick dra tillbaka propositionen. Man tog på Regeringskansliet fram fyra propositioner under föregående regering , allt i syfte garantera ett fortsatt främjande av biodrivmedel. Det var ett mycket gott syfte. Men av arbetet blev det intet därför att man inte lyckades hitta ett system som tekniskt skulle kunna hålla.</textBlock>
    <textBlock ix="18">Det är mot den bakgrunden som den nuvarande regeringen nu steg för steg försöker att hitta just denna lösning. Hur går det till? frågar Rickard Nordin. Vi har tillsatt en statssekreterargrupp som gemensamt sitter mel ­ lan de olika departementen som är berörda. Det är inte bara ett departe ­ ment. Eftersom det är en skattefråga berörs Finansdepartementet, och dessutom berörs Näringsdepartementet och Miljö- och energidepartemen ­ tet.</textBlock>
    <textBlock ix="19">Vi gör det i en tid när vi precis har haft ett regeringsskifte. Vi gör det dessutom just med det som Rickard Nordin efterfrågar, ett försök att hitta ett rådrum för att ha en bra dialog med branschen. Trots allt är det ändå den som sedan ska göra det. I de samtal jag har haft med branschen har man också efterfrågat en tid inte bara för konsultation i ett nytt system utan också , när vi väl har ett system framme , gott om tid för implementering. Det är därför regeringen har begärt uppskov ytterligare ett år. Jag kan i denna kammare säga att vi inte hade begärt det året i uppskov om vi inte trodde att vi skulle få det. Mot den bakgrunden pågår arbetet.</textBlock>
    <textBlock ix="20">Låt oss inte göra detta till någon trätofråga, för det är det inte, Rickard Nordin. I grund och botten är vi överens om att vi ska fortsätta att främja biodrivmedel. Sverige har väldigt goda förutsättningar för framtagande och utveckling av biodrivmedel och också avancerade sådana. Det som är hindret just nu är osäkerheten om regelverket vad gäller statsstöd. Det hål ­ ler regeringen på att jobba med. Min förhoppning är att vi dessutom, nu när vi har begärt detta rådrum, ska kunna ha ytterligare fördjupad diskus ­ sion med branschen så att vi kan komma överens. Det gäller inte bara hur det nya regelverket ska tas fram och se ut utan också hur det ska implemen ­ teras. Det tror jag är minst lika viktigt. Arbetet pågår för fullt.</textBlock>
    <textBlock ix="21">Sedan blandar Rickard Nordin in hela frågan om transportsystemet. Ledamoten är väl medveten om att den förra regeringen beställde en utredning på 1 059 sidor som just handlar om detta. Vi ser framför oss att vi går vidare med denna. Om väldigt många av de punkterna råder det politisk konsensus i denna riksdag. Då är det viktigt att vi går vidare.</textBlock>
    <textBlock ix="22">Fru talman! Tack återigen för svaren, statsrådet! Jag tror att statsrådet har helt rätt i att målsättningen är densamma för regeringen och Centerpartiet. Det är 100 procent förnybart som är målet. Ambitionen att ta sig dit är det som skiljer oss åt.</textBlock>
    <textBlock ix="23">Statsrådet säger själv att vi försökte fyra gånger med detta. Det är skillnaden. Vi försökte åtminstone fyra gånger. Nu har det snart gått ett helt riksdagsår. Ursäkten att vi precis har haft ett regeringsskifte fungerar inte riktigt längre. Nu är vi snart i april, och vi hade val i september. Jag har fortfarande inte sett någonting i en propositionslista.</textBlock>
    <textBlock ix="24">Jag undrar: Kommer det kanske någonting till hösten i de här frågorna? Det hade varit väldigt trevligt för branschen att i så fall få ett sådant besked , så att den vet hur den ska planera. Precis som ministern brukar argumentera att vi behöver långsiktiga spelregler på elmarknaden gäller detta i kanske ännu högre grad biodrivmedlen. Vi står inför så otroligt många startinvesteringar. Det är inte bara att man ska underhålla det som redan finns. Det finns så otroligt lite till att börja med.</textBlock>
    <textBlock ix="25">Skillnaden är att vi faktiskt försökte. Om jag ska vara lite konstruktiv och ge ministern ett par tips skulle jag kunna säga att en bra sak som man skulle kunna se över redan i vårändringsbudgeten är hur kompensationen beräknas. Branschen har själv sagt att det är någonting som man beräknar på medelpriser ganska långt bakåt i tiden för att sedan bestämma hur skatteregler framåt i tiden ska se ut. Det inser nog ministern – och jag ser ett litet nickande där – är ett ganska trubbigt instrument. Det skulle kunna gå att göra på kanske några kvartals basis så att man får en mycket mer aktuell reglering. Sedan får man justera det allteftersom, precis som man gör med en hel del andra skatter när det gäller företagande.</textBlock>
    <textBlock ix="26">Jag föreslår att ministern sätter sig ned tillsammans med branschen och tillsätter en liten task force för att ta hand om de frågorna tillsammans med statssekreterargruppen som är tillsatt. Man kan bjuda in SPBI, Lantmännen, Preem, Energimyndigheten, Scania och ett gäng andra relevanta aktörer. Sedan får man sätta sig ned, se till att hitta en lösning och kanske skicka ut lite vit rök när man väl har hittat lösningen.</textBlock>
    <textBlock ix="27">Det är väldigt viktigt att få med branschen så att vi inte tappar vare sig det höginblandade eller det låginblandade bränslet. Som det ser ut nu går större delen av etanolen man gör i Norrköping på export. Tyskarna har redan ett system som är i fas, och man ser att den utvecklingen bara kommer att öka. Investeringarna kommer att hamna där marknaden finns. Finns marknaden i Tyskland kommer investeringarna att hamna i Tyskland.</textBlock>
    <textBlock ix="28">Det finns en enorm potential i att byta ut den svarta kolatomen mot en grön kolatom och skapa jobb i en sektor där vi kanske behöver jobben allra bäst framför allt demografiskt sett. Det kan ge tusentals jobb på den svenska landsbygden där bonden blir den nya oljeshejken och den gröna kolatomen tar över.</textBlock>
    <textBlock ix="29">Vilken tidsplan har man? När kan vi förvänta oss en proposition i ärendet, med tanke på att det är en statssekreterargrupp tillsatt? Hur aktivt arbetar den? Det är en sak att tillsätta en grupp och en helt annan sak, som ministern också vet, att leverera en proposition.</textBlock>
    <textBlock ix="30">Fru talman! Vi är nog helt överens om att det är en stor möjlighet. Sverige har tack vare ett hållbart skogsbruk och lantbruk stora möjligheter att utveckla biomassa för energiändamål såväl inom denna sektor som inom elsektorn, som är ett annat område där det finns stora möjligheter och potential.</textBlock>
    <textBlock ix="31">Jag delar uppfattningen att det inte bara finns möjligheter till omställning när det gäller klimatet utan också stora möjligheter att utveckla nya jobb och nya innovationer och också sådana som kan gå på export. Kanske vi som ett ledande land i Europeiska unionen i dag kan vara behjälpliga och hitta lösningar som också kan vara till hjälp för andra länder. Klimatfrågan och den globala uppvärmningen är inte en lokal fråga. Det är inte ens en europeisk fråga, utan frågan om uppvärmningen är global.</textBlock>
    <textBlock ix="32">Detta är komplicerat. Det tror jag att Rickard Nordin innerst inne förstår. Ett sätt är att man släpper fram ett antal propositioner och säger: Vi har i varje fall försökt. Det var ett gott försök, men tyvärr misslyckades det. Det arbetet blev till intet, och vi är tillbaka på ruta ett.</textBlock>
    <textBlock ix="33">Rickard Nordin undrar varför vi inte har löst detta under de sex månader vi har suttit vid makten. Det är lite modigt att ställa den frågan när man själv har haft åtta år på sig att sitta i en regering och vi fortfarande står med frågan, där vi i grund och botten är överens om vad vi vill. Det är själva åstadkommandet som är komplicerat</textBlock>
    <textBlock ix="34">Hur ser då tidsplanen ut? Vi jobbar på. Vi har begärt – och det är också vår förhoppning att vi ska kunna få det – uppskov med detta i ytterligare ett år för att kunna ta fram ett förslag så snabbt det bara går. Vi ska ha en ordentlig remittering så att alla dessa parter som ledamoten talar om också får möjlighet att fördjupa sig och ha en bra dialog.</textBlock>
    <textBlock ix="35">Man ska också kunna komma överens om själva implementeringen, för jag tror att man ibland underskattar detta såväl i regeringen som i riksdagen. Det behövs i verkligheten också en tidsutdräkt för att kunna implementera det regelverk vi kommer att kunna komma överens om. Det kommer med nödvändighet att innebära förändringar jämfört med det nuvarande.</textBlock>
    <textBlock ix="36">Vår förhoppning är naturligtvis att vi ska ha ett nytt system som börjar gälla från den 1 januari 2017, om vi nu får det uppskov som vi har begärt hos Europeiska unionen. Vi har som sagt goda förhoppningar om att kunna få det.</textBlock>
    <textBlock ix="37">Låt oss inte göra en trätofråga av något som inte är det! Vi jobbar så fort det bara går med detta, för det är centralt och en huvudanledning till att Sverige i dag är en ledande nation. Det är inte tillräckligt – det kan vi vara överens om – men Sverige är ändå en ledande nation när det gäller omställning av transportsektorn i Europeiska unionen. Det beror just på att vi har kunnat utveckla dessa biodrivmedel. Det har kunnat ske genom att vi har kunnat ha ett stöd till dessa, och det är detta stöd som har ifrågasatts därför att EU-regelverket har förändrats. Det är det vi måste finna en lösning på.</textBlock>
    <textBlock ix="38">Jag är tämligen säker på att vi kommer att kunna göra det. Men låt oss göra det ordentligt så att vi inte hamnar i samma situation som vi gjorde under föregående år, nämligen att det läggs fram propositioner som inte håller och att man sedan ska få fram ytterligare propositioner för att justera det som inte håller. I slutändan visar det sig ändå inte fungera.</textBlock>
    <textBlock ix="39">Låt oss använda denna tid till att göra detta ordentligt och se till att det blir långsiktigt hållbara spelregler så att vi kan utveckla all den potential som också ledamoten tar upp, nämligen omställning, jobb och tillväxt.</textBlock>
    <textBlock ix="40">Fru talman! Problemet är, vilket också ministern är medveten om, att vi kanske inte har tid att hantera frågorna bara på lång sikt. Vissa av frågorna behöver också behandlas mycket fortare än så.</textBlock>
    <textBlock ix="41">Överkompensationsproblematiken, som egentligen har sin grund i Lissabonfördraget och inte handlar så mycket om ändrade spelregler från EU, är en sådan problematik. Man skulle kunna se över beräkningsmetoderna redan i vårändringsbudgeten , för detta är beräkningsmetoder som finns från Finansdepartementet och som Energimyndigheten har ansvar för. Det är någonting som vi skulle kunna styra ganska enkelt och ändra, åtminstone när det gäller tidsutdräkten.</textBlock>
    <textBlock ix="42">Är det någonting som ministern kan tänka sig att göra redan nu till våren? Det skulle göra ganska stor skillnad med tanke på det oljeprisfall vi faktiskt har haft. Då skulle man också kunna få ett annat utfall av de skattehöjningar som vi talar om. De skattehöjningar som finns skulle, om det vill sig illa, mer eller mindre kunna slå ut många av de svenska biobränslen som vi har i dag. De skulle åtminstone kunna slås ut på den svenska marknaden så att man i stället börjar exportera någon annanstans.</textBlock>
    <textBlock ix="43">Jag noterade att ministerns parti Socialdemokraterna som ett vallöfte skrev att de ville skapa långsiktiga spelregler för produktion av biodrivmedel i Sverige. Jag hoppas att det är ett vallöfte som man står fast vid , till skillnad från en del andra som vi har sett den här veckan. Detta är inte någonting som faller för att man vill göra på ett annat sätt och gynna en annan bransch i stället. Det här är en av de stora ödesfrågor vi har.</textBlock>
    <textBlock ix="44">Transportsektorn är en av de delar där vi har haft minst möjlighet hittills med tekniken att ställa om. Men vi ser en enorm potential. Om man bara skulle ta vara på den potentialen har vi dessutom enorma möjligheter i Sverige just med tanke på att en tredjedel av våra utsläpp kommer från transportsektorn. Där finns otroligt mycket att göra. Och det ser ännu värre ut om man blickar ut i en del andra länder.</textBlock>
    <textBlock ix="45">Frågan är: Vad tänker regeringen göra redan nu i vår för att se till att justera de här sakerna som uppenbarligen slår snett – före den 1 januari 2017?</textBlock>
    <textBlock ix="46">Fru talman! Låt mig avslutningsvis tacka för en viktig debatt. Det är trots allt så som ledamoten själv säger: Detta är en av de största utmaningar vi har i energisektorn. Vi vill att människor ska kunna röra sig fritt. Vi vill kunna frakta varor kors och tvärs inte bara över vårt avlånga land utan också över hela globen, och vi vill kunna göra det på ett sådant sätt att det inte förstör vår miljö.</textBlock>
    <textBlock ix="47">I det arbetet, i alla fall under de kommande decennierna, är jag fullständigt övertygad om att biodrivmedel har en viktig roll att spela. I denna roll finns det också en potential i form av jobb och tillväxt såväl lokalt som till exportändamål. Därför är det angeläget för regeringen att försöka hitta en lösning på detta.</textBlock>
    <textBlock ix="48">Jag vill dock varna för hållningen att det finns lätta saker att göra. Om det hade varit så enkelt hade det redan gjorts under föregående regerings tid. Detta är komplicerade system, och jag tror att det är viktigt att vi gör det här ordentligt nu – gärna över blockgränserna och gärna med en bred samsyn. I grund och botten råder det ju inte någon åsiktsskillnad om vad vi borde åstadkomma. Det är hur vi ska göra detta som har visat sig vara mer komplicerat än vad man kunde tro.</textBlock>
    <textBlock ix="49">Det är mot den bakgrunden denna regering kommer att göra detta steg för steg i tät dialog med branschen, nu när vi ändå har lite mer tid på oss. Vi ska se till att det här systemet håller så långt vi kan överblicka.</textBlock>
    <textBlock ix="50">Vad gäller de förslag som regeringen kommer att lägga fram för riksdagen i form av vårproposition och vårändringsbudget kommer regeringen att återkomma till det när vi presenterar budgeten i sin helhet.</textBlock>
  </contentBlock>
  <contentBlock ix="24">
    <textBlock ix="0">Överläggningen var härmed avslutad.</textBlock>
    <textBlock ix="1">§ 10 Svar på interpellation 2014/15:379 om modern och marksnål teknik vid utbyggnad av stamnätet för el</textBlock>
    <textBlock ix="2">Fru talman! Anders Åkesson har frågat mig om jag har gett instruk ­ tioner till Svenska kraftnät att de ska välja en teknik som innebär minsta möjliga markintrång vid utbyggnad av det svenska stamnätet. Och om inte, är jag beredd att ge sådana instruktioner?</textBlock>
    <textBlock ix="3">Han har också frågat mig om det är min uppfattning att faktorer som markåtgång och människors livsmiljö ska ingå i den samhällsekonomiska lönsamhetsbedömning som Svenska kraftnät ska göra enligt förordningen med instruktion för Affärsverket svenska kraftnät.</textBlock>
    <textBlock ix="4">Svenska kraftnät har till uppgift att driva, planera och utveckla stamnätet för el. Enligt deras instruktion ska kraftöverföringssystemet vara kostnadseffektivt, driftssäkert och miljöanpassat. I den miljökonsekvensbeskrivning som ingår i en ansökan om nätkoncession ska verket redogöra för olika ledningssträckningar och tekniska lösningar. Vilken teknisk lösning som används beror på behovet utifrån förutsättningarna för varje enskild ledning. I de fall som det är tekniskt möjligt, lämpligt samt ekonomiskt försvarbart bör självklart nedgrävning förordas.</textBlock>
    <textBlock ix="5">Vid koncessionsprövningen bedöms den samhällsnytta som ledningen förväntas medföra och ställs mot de intrång och påverkan som ledningen orsakar. Intrångseffekter som till exempel visuell påverkan, påverkan på rekreationsvärden eller ianspråktagande av skogs- eller jordbruksmark är ofta mycket svåra att värdera ekonomiskt, men Svenska kraftnät gör en kvalitativ bedömning och väger in intrångseffekterna vid sina beslut.</textBlock>
    <textBlock ix="6">Vad gäller den planerade ledningsutbyggnad i östra Småland och Blekinge som är bakgrunden till frågan har Svenska kraftnät under det pågående samrådsförfarandet gjort en bedömning av vad det minskade markintrånget skulle värderas till om en likströmsförbindelse hade varit lämplig.</textBlock>
    <textBlock ix="7">Utbyggnaden av stamnätet är en viktig fråga som jag följer noga eftersom den berör medborgarna mycket konkret, särskilt om ledningar byggs på eller nära deras fastigheter.</textBlock>
    <textBlock ix="8">Fru talman! Jag tackar statsrådet för svaret på min andra interpellation i detta angelägna ämne.</textBlock>
    <textBlock ix="9">Jag ska först ge en liten bakgrund. Det är få människor i dag som ifrågasätter nybyggd och mer modern transportinfrastruktur i vårt samhälle. Krav på ökad tillgänglighet till ström, internet, transporter – fysiska och andra – borgar för denna inställning.</textBlock>
    <textBlock ix="10">Det som är skillnaden, statsrådet, är att man i dag inte längre står med mössan i hand och tackar för att strömmen kommer till byn. Man ställer krav på att modern och marksnål teknik ska nyttjas oavsett om det handlar om järnvägar, vägar eller, som i detta fall, kraftledningar.</textBlock>
    <textBlock ix="11">Just nu pågår i delar av Småland och Blekinge ett mycket stort mark ­ ägarsamråd med anledning av projektering av en ny 400 kilovolts kraft ­ ledning, från Ekhyddan i Oskarshamn via Nybro och ned till Hemsjö i Blekinge. Antalet berörda markägare är ungefär 800 stycken, och det pla ­ nerade markintrånget är så stort som åtta kvadratkilometer. Det handlar om produktiv skogsmark, produktiv jordbruksmark och människors tomt ­ er och fastigheter, statsrådet.</textBlock>
    <textBlock ix="12">Exploateringen drivs av det statliga Affärsverket svenska kraftnät. Statsrådet Baylan är ansvarig minister i regeringen för Svenska kraftnät.</textBlock>
    <textBlock ix="13">Självklart finns det en förväntan på att också en samhällsägd exploatör ska utveckla och arbeta med moderna och resurseffektiva lösningar. Det handlar om lösningar som innebär ett minimum av intrång i skog och mark liksom en liten påverkan, så liten som möjligt, på den enskilda människan. Jag vill upprepa att för nästan alla inblandade parter framstår därför en nedgrävning av den ovan angivna kraftledningen med ett jämförelsevis mycket mindre markintrång som det enda rimliga alternativet – för nästan alla parter. Den part i dialogen som återkommande hävdar att det är omöjligt att nyttja annan teknologi än lufthängd markkrävande växelströmsledning är just Svenska kraftnät.</textBlock>
    <textBlock ix="14">Med anledning av att Svenska kraftnät återkopplar sitt uppdrag till na ­ tionella politiska beslut har jag frågat det ansvariga statsrådet Baylan om han har gett instruktioner till Svenska kraftnät om att välja modern teknik eller om han är beredd att ge sådana instruktioner. Jag har också frågat om det är statsrådets uppfattning att faktorer som markåtgång och människors livsmiljö ska ingå när man gör samhällsekonomiska lönsamhetsbedöm ­ ningar. Det är precis sådana bedömningar som Svenska kraftnät förväntas göra.</textBlock>
    <textBlock ix="15">Jag vill än en gång tacka statsrådet för svaret. Men svaret säger just ingenting. Han svarar: Vad gäller d en planerade ledningsutbyggnad i östra Småland och Bleking e som är bakgrunden till frågan har Svenska kraftnät under det pågående samrådsförfarandet gjort en bedömning av vad det minskade markintrånget skulle värderas till om en likströmsförbindelse hade varit lämplig.</textBlock>
    <textBlock ix="16">Statsrådet talar inte om vad man har kommit fram till. Till vad värderas det minskade markintrånget?</textBlock>
    <textBlock ix="17">Jag not erar också att statsrådet säger om en likströmsförbindelse hade varit lämplig . Det tolkar jag som att jag och statsrådet är överens om att en likströmsförbindelse är möjlig att förlägga som en nedgrävd kabel. Men den bedöms av Svenska kraftnät, bland annat av kostnadsskäl, inte som lämplig.</textBlock>
    <textBlock ix="18">Vad har statsrådet för konkreta svar? Vad är kostnaden? Passa på att konkretisera svaret!</textBlock>
    <textBlock ix="19">Fru talman! Jag delar ledamotens uppfattning när det gäller att vi i dag lever i ett samhälle där ingen ska behöva stå med mössan i hand, varken för el eller någonting annat. Tack och lov har vi undan för undan lämnat ett sådant samhälle och lever i ett samhälle där vi som medborgare har rättigheter, och förstås även skyldigheter. Av rättigheterna tror jag till och med att vi i dag tar för givet att vi har tillgång till el. Det är en central del i vårt sätt att leva.</textBlock>
    <textBlock ix="20">Det är grunden för hela förstärkningen av stamnätet. Det nuvarande systemet håller på att nå sitt kapacitetstak. Mot den bakgrunden är det angeläget att stärka stamnätet. Jag tror att ledamoten delar den uppfattningen. Ifall strömmen skulle gå tror jag att det finns väldigt liten förståelse hos medborgarna – och så ska det vara – för att man av olika skäl inte har förstärkt nätet när man ser att det nuvarande håller på att nå sitt kapacitetstak. Bakgrunden till detta är att det är en angelägen investering. Det tror jag att vi är överens om i grund och botten.</textBlock>
    <textBlock ix="21">Ledamoten frågar vad jag som statsråd ska göra med instruktionen i de t här läget och i det specifika fallet med den här ledningen. Eftersom det är andra gången som vi debatterar detta är Anders Åkesson väl medveten om att allt det som han efterfrågar finns i instruktionen redan i dag. Alla värden som tas upp i interpellationen finns och ska balanseras i Svenska kraftnäts arbete.</textBlock>
    <textBlock ix="22">Han är också väl medveten om att vi i det här landet har en ordning som i de här ärendena innebär att det i detta fall är Svenska kraftnät som sköter processen. Sedan går man vidare till Energimarknadsinspektionen för att i slutändan landa hos regeringen. Jag är tämligen säker på att om jag som statsråd går in i enskilda ärenden som myndigheter har att hantera är sannolikheten mycket stor att en KU-anmälan kommer från någon ledamot i den här kammaren, och så ska det vara.</textBlock>
    <textBlock ix="23">Fru talman! D en ordning som vi har är därför att Svenska kraftnät nu genomför ett andra samrådsförfarande där man har pekat ut den riktning som man vill ha. Sedan kommer processen undan för undan att genomföras helt i enlighet med de instruktioner som finns.</textBlock>
    <textBlock ix="24">Jag vill också betona att vi är politiskt överens om de instruktionerna i denna kammare. Det är inte på det sättet att någon annan instruktion gällde under föregående regering, under de åtta år som Anders Åkessons parti satt i Sveriges regering. I grund och botten finns det en samsyn om hur instruktionen ska vara. Om det skulle visa sig att det av olika skäl – samhällsförändringar, tekniska förändringar eller något annat – finns anledning att ändra instruktionen är jag den första att ta initiativ till det.</textBlock>
    <textBlock ix="25">Anders Åkesson hade också en fråga om de kostnadsberäkningar som har gjorts. De finns i det samrådsunderlag som Svenska kraftnät lade fram i januari 2015, det vill säga för två månader sedan. Eftersom Anders Åkesson efterfrågar bedömning av värden kan jag nämna att de värden som vi talar om värderas till 3 miljoner kronor per hektar för en likströmslösning, om den hade varit tekniskt möjlig. Det ska då ställas mot de merkostnader som detta skulle innebära.</textBlock>
    <textBlock ix="26">Fru talman! Jag vill tacka statsrådet för dialogen. Ja, det är andra gången som vi diskuterar det här. Men jag tror inte att det är sista gången, statsrådet.</textBlock>
    <textBlock ix="27">Ingen människa ska behöva stå med mössan i hand i vårt samhälle. Det är vi är överens om. Men ett sådant förfaringssätt kräver en mycket väl utvecklad lyhördhet av alla inblandade parter. Det tror jag också att vi är överens om. Och om man är en stor, samhällsägd och resursstark part fordras det nog än större lyhördhet.</textBlock>
    <textBlock ix="28">Den här processen är inte på något vis ny för mig. Jag har i motionsform och andra påverkansformer drivit frågan om ny modern marksnål teknik, även under de åtta år då mitt parti, Centerpartiet, utgjorde en del av regeringen och majoritetsunderlaget. Nu har processen tagits ett steg längre. Samråden körs för fullt. Statsrådets affärsverk, Svenska kraftnät, är ute i skogarna i Småland och Blekinge och företräder svenska staten i dialog med 800 markägare om ett intrång på åtta kvadratkilometer, på ett sätt som möjligen kan ifrågasättas lite.</textBlock>
    <textBlock ix="29">Då kan vi inte, vare sig jag eller statsrådet, stillatigande åse detta. Vi ska utnyttja de möjligheter som vi har för att påverka. Jag kan påverka genom att interpellera. Och statsrådet kan påverka genom att i regleringsbrev och andra verktyg som statsrådet faktiskt förfogar över styra sitt verk, utan att riskera en KU-anmälan.</textBlock>
    <textBlock ix="30">Det finns en förväntan om att i synnerhet en samhällsägd exploatör ska utveckla och arbeta med resurseffektiva lösningar som innebär ett minimerat intrång. Jag vill upprepa att jag upplever at t statsrådet och jag är överens – men vi är ännu in te överens med Svenska kraftnät – om att det är möjligt att nyttja annan teknik än den lufthängda, markslukande växelströmsteknologin.</textBlock>
    <textBlock ix="31">Jag upprepar igen att för nästan alla inblandade parter framstår just nedgrävningen som det enda rimliga alternativet. Den part som inte är med på detta ännu är just Svenska kraftnät.</textBlock>
    <textBlock ix="32">I sitt svar säger statsrådet: Utbyggnaden av stamnätet är en viktig fråga som jag följer noga eftersom den berör medborgarna mycket konkret, särskilt om ledningarna byggs p å eller nära deras fastigheter. Det är precis det som sker. Man kan inte bygga en 400 kilovolts lufthängd kraftledning utan att det sker på eller intill någons fastighet. Det kallas äganderätt, statsrådet. I värsta fall tvingas samhället att expropriera någons äganderätt för att komma fram med nödvändiga samhällsinfrastrukturer.</textBlock>
    <textBlock ix="33">Jag vet att statsrådet har fått eller kommer att få en inbjudan till Småland och Blekinge för att besöka de trakter där denna ledning ska dras fram. Jag vill uppmana statsrådet att ta tillfället i akt att åka dit, studera, sätta sig in i frågan på plats och möta människors engagemang för hur detta viktiga samhällsbygge borde och kan gå till.</textBlock>
    <textBlock ix="34">Fru talman! Vi är nog i grund och botten överens om att detta handlar om stora värden. Det handlar om välfärdsvärden i form av tillgång till driftssäker el med allt vad det innebär för vårt vardagsliv. Samtidigt måste vi göra en balansakt här. Den innebär ju alltid intrång på äganderätten och på ett antal andra stor värden: friluftsvärden, kulturvärden och kommersiella värden. Den är en komplicerad process som nu är igång vid den nämnda sträckningen.</textBlock>
    <textBlock ix="35">Jag delar uppfattningen att man ska försöka att vara lyhörd så långt det är möjligt. Man ska ha en stor ödmjukhet därför att vid den här typen av intrång är den konkret för dem vilkas mark berörs direkt.</textBlock>
    <textBlock ix="36">Det är inte bara en uppfattning, utan det är också ett system som jag tror att vi i grund och botten är överens om. Systemet innebär att detta måste ske på ett visst sätt med ett samråd som ger människor möjlighet att ge uttryck för sin uppfattning. Det är den andra samrådsprocessen i det här ärendet. Därför är det inte möjligt för mig – utifrån den förvaltningsmodell som vi har – att lägga mig i hur detta ska gå till.</textBlock>
    <textBlock ix="37">Jag konstaterar att allt det som ledamoten efterfrågar i form av instruk ­ tion ju finns redan. Det handlar om att göra det hela kostnadseffektivt med hänsyn till andra värden som finns. Dessutom ska man göra det med så lite intrång som det bara är möjligt så länge som det går att samhällsekono ­ miskt försvara intrånget.</textBlock>
    <textBlock ix="38">I det här specifika fallet uppgår kostnaderna för det luft ledningsprojekt som Svenska kraftnät planerar till ungefär på 2,2 miljarder. Enligt Svenska kraftnät uppskattas kostnaden för ett markförlagt kabelsystem ligga på mellan åtta och tolv gånger högre. Det ska då ställas mot de beräkningar som man gör av de samhällsekonomiska kostnaderna för de intrång som krävs vid en markförlagd kabel. Det är detta som man har att jobba med, och det är precis det som Svenska kraftnät gör.</textBlock>
    <textBlock ix="39">Jag kommer att följa den här frågan. Jag kan försäkra Anders Åkesson om att socialdemokraterna i Småland redan har framfört en inbjudan och en önskan om att jag ska komma dit. Jag har tidigare varit i bygderna, och självklart kommer jag också i framtiden att tacka ja till inbjudningar från – i det här fallet – sydöstra Sverige.</textBlock>
    <textBlock ix="40">Fru talman! Det är naturligt att det är socialdemokraterna i sydöstra Sverige som bjuder in statsrådet eftersom det är den roll de har som ett regeringsbärande parti med regional förankring, att se till att deras statsråd är väl uppdaterade i den verklighet vi har att hantera.</textBlock>
    <textBlock ix="41">Det var intressant att statsrådet tog upp Svenska kraftnäts kostnads ­ analys. Den har jag självklart tillgång till, men kostnaderna framgick inte av statsrådets svar. Det är riktigt att man anger åtta till tolv gånger högre kostnad jämfört med att använda en konventionell gammaldags teknik. Men ingen har ju fått granska de analyserna särskilt mycket.</textBlock>
    <textBlock ix="42">I den förra interpellationsdebatten som statsrådet hade med min kollega Rickard Nordin talades det om den gröna kolatomen. Hade vi i alla tider i vårt land hänvisat till beprövad och traditionell t eknik för att lösa olika frågor hade vi fortfarande kört med gamla energislukande bilar, suttit fast i ett fossilt samhälle och aldrig tillåtit olja, kol eller uran.</textBlock>
    <textBlock ix="43">Nu är vi på väg in i en ny tid. Det ställer också krav på dem som ska distribuera energi i våra ledningar. Det är inte alls svårt, statsrådet, att värdera kostnaden för markintrång. Åtta kvadratkilometer produktiv skogsmark innebär att man tar i anspråk jungfrulig skogsmark och produktion av gröna kolatomer under minst 70 år. Det går att sätta ett pris på allting.</textBlock>
    <textBlock ix="44">Välkommen ned till Småland! Jag är glad över att jag och statsrådet trots allt har en samsyn på att marksnål och resurseffektiv teknik ska användas också när Svenska kraftnät bygger sina ledningar. Vi har också samsyn i fråga om behovet av lyhördhet och dialog med smålänningar, blekingar och andra.</textBlock>
    <textBlock ix="45">Tack för diskussionen!</textBlock>
    <textBlock ix="46">Fru talman! Tack själv, Anders Åkesson, för en bra dialog om en svår fråga!</textBlock>
    <textBlock ix="47">I grund och botten finns det en rättighet för och en förväntan hos våra medborgare att alltid kunna vara säkra på att det finns ström i ledningarna. Det är en grundförutsättning för vårt sätt att leva numera. Det finns också en förväntan om att detta sker på ett samhällsekonomiskt sätt. Trots allt är det kunderna som i slutändan betalar eftersom elen är avgiftsbelagd. Detta ska göras så modernt och miljövänligt som det b a ra går med stor respekt för och hänsyn till människors äganderätt och vardagsmiljö. Det är det som gör frågan så komplicerad.</textBlock>
    <textBlock ix="48">Jag hoppas och tror att den fortsatta processen sker i den anda som vi pratar om. Men låt oss också vara överens om att det i grund och botten inte är själva instruktionen som är problematisk. Även i den ingår alla de värden som ledamoten efterfrågar.</textBlock>
    <textBlock ix="49">Sedan kan man naturligtvis ha olika uppfattningar om enskilda sträckningar. Det kan jag inte ha här i riksdagen, vilket jag tror att också Anders Åkesson förstår. Men låt oss ha en fortsatt dialog och se vad som är möjligt att åstadkomma i den här frågan. Jag kommer naturligtvis ha en fortsatt dialog med de människor som hör av sig och också med socialdemokraterna i sydöstra Sverige. Jag tar för givet att jag och Anders Åkesson kommer att återkomma till frågan vid fler tillfällen. Stort tack!</textBlock>
  </contentBlock>
  <contentBlock ix="25">
    <textBlock ix="0">Överläggningen var härmed avslutad.</textBlock>
    <textBlock ix="1">§ 11 Bordläggning</textBlock>
  </contentBlock>
  <contentBlock ix="26">
    <textBlock ix="0">Följande dokument anmäldes och bordlades:</textBlock>
    <textBlock ix="1">Motioner</textBlock>
    <textBlock ix="2">med anledning av prop. 2014/15:69 Ökade möjligheter att resa inom EU med nationellt identitetskort</textBlock>
    <textBlock ix="3">2014/15:3043 av Kent Ekeroth och Adam Marttinen (SD)</textBlock>
  </contentBlock>
  <contentBlock ix="27">
    <textBlock ix="0">med anledning av proposition 2014/15:82 Brottsbekämpande myndigheters tillgång till informationssystemet för viseringar (VIS)</textBlock>
    <textBlock ix="1">2014/15:3041 av Linda Snecker m.fl. (V)</textBlock>
    <textBlock ix="2">2014/15:3042 av Roger Haddad m.fl. (FP)</textBlock>
  </contentBlock>
  <contentBlock ix="28">
    <textBlock ix="0">med anledning av skr . 2014/15:72 Riksrevisionens rapport om primärvårdens styrning</textBlock>
    <textBlock ix="1">2014/15:3040 av Emma Henriksson m.fl. (KD, M, C, FP)</textBlock>
    <textBlock ix="2">§ 12 Anmälan om interpellationer</textBlock>
  </contentBlock>
  <contentBlock ix="29">
    <textBlock ix="0">Följande interpellationer hade framställts:</textBlock>
  </contentBlock>
  <contentBlock ix="30">
    <textBlock ix="0">den 26 mars</textBlock>
  </contentBlock>
  <contentBlock ix="31">
    <textBlock ix="0">2014/15:443 Sänkt ROT-avdrag</textBlock>
    <textBlock ix="1">av Maria Malmer Stenergard (M)</textBlock>
    <textBlock ix="2">till finansminister Magdalena Andersson (S)</textBlock>
    <textBlock ix="3">2014/15:444 Västra länkens betydelse för Umeås utveckling</textBlock>
    <textBlock ix="4">av Edward Riedl (M)</textBlock>
    <textBlock ix="5">till statsrådet Anna Johansson (S)</textBlock>
    <textBlock ix="6">2014/15:445 Centralisering av Skatteverkets kontor</textBlock>
    <textBlock ix="7">av Anders Ahlgren (C)</textBlock>
    <textBlock ix="8">till finansminister Magdalena Andersson (S)</textBlock>
    <textBlock ix="9">2014/15:446 Statsministerns möte med Polens premiärminister</textBlock>
    <textBlock ix="10">av Margareta Cederfelt (M)</textBlock>
    <textBlock ix="11">till statsminister Stefan Löfven (S)</textBlock>
    <textBlock ix="12">2014/15:447 Avgiftshöjningar för pensionärer</textBlock>
    <textBlock ix="13">av Lotta Finstorp (M)</textBlock>
    <textBlock ix="14">till finansminister Magdalena Andersson (S)</textBlock>
    <textBlock ix="15">2014/15:448 Ett längre arbetsliv</textBlock>
    <textBlock ix="16">av Elisabeth Svantesson (M)</textBlock>
    <textBlock ix="17">till statsrådet Kristina Persson (S)</textBlock>
    <textBlock ix="18">2014/15:449 Företagens medverkan i arbetsmarknadsministerns dialoger</textBlock>
    <textBlock ix="19">av Elisabeth Svantesson (M)</textBlock>
    <textBlock ix="20">till arbetsmarknadsminister Ylva Johansson (S)</textBlock>
    <textBlock ix="21">2014/15:450 Regeringens brutna vallöfte om ROT-avdraget</textBlock>
    <textBlock ix="22">av Jan Ericson (M)</textBlock>
    <textBlock ix="23">till finansminister Magdalena Andersson (S)</textBlock>
    <textBlock ix="24">§ 13 Anmälan om frågor för skriftliga svar</textBlock>
  </contentBlock>
  <contentBlock ix="32">
    <textBlock ix="0">Följande frågor för skriftliga svar hade framställts:</textBlock>
  </contentBlock>
  <contentBlock ix="33">
    <textBlock ix="0">den 26 mars</textBlock>
  </contentBlock>
  <contentBlock ix="34">
    <textBlock ix="0">2014/15:342 Europride i Riga</textBlock>
    <textBlock ix="1">av Hans Linde (V)</textBlock>
    <textBlock ix="2">till utrikesminister Margot Wallström (S)</textBlock>
    <textBlock ix="3">2014/15:343 Mord och försvinnanden i Mexiko</textBlock>
    <textBlock ix="4">av Hans Linde (V)</textBlock>
    <textBlock ix="5">till utrikesminister Margot Wallström (S)</textBlock>
    <textBlock ix="6">2014/15:344 Regeringens planer på skattehöjning för pensionärer</textBlock>
    <textBlock ix="7">av Lotta Finstorp (M)</textBlock>
    <textBlock ix="8">till finansminister Magdalena Andersson (S)</textBlock>
    <textBlock ix="9">2014/15:345 Flygets miljökostnader</textBlock>
    <textBlock ix="10">av Niclas Malmberg (MP)</textBlock>
    <textBlock ix="11">till finansminister Magdalena Andersson (S)</textBlock>
    <textBlock ix="12">2014/15:346 Värnande och utveckling av upphovsrätten</textBlock>
    <textBlock ix="13">av Jörgen Warborn (M)</textBlock>
    <textBlock ix="14">till justitie- och migrationsminister Morgan Johansson (S)</textBlock>
    <textBlock ix="15">2014/15:347 Biogasens förutsättningar</textBlock>
    <textBlock ix="16">av Lena Ek (C)</textBlock>
    <textBlock ix="17">till finansminister Magdalena Andersson (S)</textBlock>
    <textBlock ix="18">2014/15:348 Den av regeringen aviserade postutredningen</textBlock>
    <textBlock ix="19">av Erik Ottoson (M)</textBlock>
    <textBlock ix="20">till statsrådet Mehmet Kaplan (MP)</textBlock>
    <textBlock ix="21">2014/15:349 Legitimation för kuratorer i sjukvården</textBlock>
    <textBlock ix="22">av Veronica Palm (S)</textBlock>
    <textBlock ix="23">till statsrådet Gabriel Wikström (S)</textBlock>
    <textBlock ix="24">2014/15:350 Legitimation för kuratorer i hälso- och sjukvården</textBlock>
    <textBlock ix="25">av Barbro Westerholm (FP)</textBlock>
    <textBlock ix="26">till statsrådet Gabriel Wikström (S)</textBlock>
    <textBlock ix="27">2014/15:351 Nedläggningen av Ericsson i Katrineholm</textBlock>
    <textBlock ix="28">av Lotta Finstorp (M)</textBlock>
    <textBlock ix="29">till arbetsmarknadsminister Ylva Johansson (S)</textBlock>
    <textBlock ix="30">2014/15:352 Bankernas kontanthantering</textBlock>
    <textBlock ix="31">av Catharina Bråkenhielm (S)</textBlock>
    <textBlock ix="32">till statsrådet Per Bolund (MP)</textBlock>
    <textBlock ix="33">§ 14 Kammaren åtskildes kl. 11.47.</textBlock>
  </contentBlock>
  <contentBlock ix="36">
    <textBlock ix="0">Förhandlingarna leddes</textBlock>
    <textBlock ix="1">av förste vice talmannen från sammanträdets början till och med § 7 anf. 32 (delvis) och</textBlock>
    <textBlock ix="2">av tredje vice talmannen därefter till sammanträdets slut.</textBlock>
  </contentBlock>
  <contentBlock ix="38">
    <textBlock ix="0">Vid protokollet</textBlock>
  </contentBlock>
  <contentBlock ix="40">
    <textBlock ix="0">ABIGAIL CHOATE</textBlock>
  </contentBlock>
  <contentBlock ix="42">
    <textBlock ix="0">/Eva-Lena Ekman</textBlock>
  </contentBlock>
  <contentBlock ix="43">
    <textBlock ix="0">Innehållsförteckning</textBlock>
    <textBlock ix="1">§ 1 Aktuell debatt om företagsklimatet för forskningsintensiva företag</textBlock>
    <textBlock ix="2">Anf. 1 JAN BJÖRKLUND (FP)</textBlock>
    <textBlock ix="3">Anf. 2 Närings- och innovationsminister MIKAEL DAMBERG (S)</textBlock>
    <textBlock ix="4">Anf. 3 LARS HJÄLMERED (M)</textBlock>
    <textBlock ix="5">Anf. 4 JOSEF FRANSSON (SD)</textBlock>
    <textBlock ix="6">Anf. 5 JANINE ALM ERICSON (MP)</textBlock>
    <textBlock ix="7">Anf. 6 ANNIE LÖÖF (C)</textBlock>
    <textBlock ix="8">Anf. 7 BIRGER LAHTI (V)</textBlock>
    <textBlock ix="9">Anf. 8 JAN BJÖRKLUND (FP)</textBlock>
    <textBlock ix="10">Anf. 9 PENILLA GUNTHER (KD)</textBlock>
    <textBlock ix="11">Anf. 10 Närings- och innovationsminister MIKAEL DAMBERG (S)</textBlock>
    <textBlock ix="12">Anf. 11 LARS HJÄLMERED (M)</textBlock>
    <textBlock ix="13">Anf. 12 JOSEF FRANSSON (SD)</textBlock>
    <textBlock ix="14">Anf. 13 JANINE ALM ERICSON (MP)</textBlock>
    <textBlock ix="15">Anf. 14 ANNIE LÖÖF (C)</textBlock>
    <textBlock ix="16">Anf. 15 BIRGER LAHTI (V)</textBlock>
    <textBlock ix="17">Anf. 16 JAN BJÖRKLUND (FP)</textBlock>
    <textBlock ix="18">Anf. 17 PENILLA GUNTHER (KD)</textBlock>
    <textBlock ix="19">Anf. 18 Närings- och innovationsminister MIKAEL DAMBERG (S)</textBlock>
    <textBlock ix="20">Anf. 19 LARS HJÄLMERED (M)</textBlock>
    <textBlock ix="21">Anf. 20 JOSEF FRANSSON (SD)</textBlock>
    <textBlock ix="22">Anf. 21 JANINE ALM ERICSON (MP)</textBlock>
    <textBlock ix="23">Anf. 22 ANNIE LÖÖF (C)</textBlock>
    <textBlock ix="24">Anf. 23 BIRGER LAHTI (V)</textBlock>
    <textBlock ix="25">Anf. 24 JAN BJÖRKLUND (FP)</textBlock>
    <textBlock ix="26">Anf. 25 PENILLA GUNTHER (KD)</textBlock>
    <textBlock ix="27">Anf. 26 Närings- och innovationsminister MIKAEL DAMBERG (S)</textBlock>
    <textBlock ix="28">§ 2 Justering av protokoll</textBlock>
    <textBlock ix="29">§ 3 Anmälan om återtagande av plats i riksdagen</textBlock>
    <textBlock ix="30">§ 4 Anmälan om fördröjda svar på interpellationer</textBlock>
    <textBlock ix="31">§ 5 Anmälan om faktapromemoria</textBlock>
    <textBlock ix="32">§ 6 Ärenden för hänvisning till utskott</textBlock>
    <textBlock ix="33">§ 7 Svar på interpellation 2014/15:309 om Sveriges utrikespolitiska hållning till Ryssland</textBlock>
    <textBlock ix="34">Anf. 27 Utrikesminister MARGOT WALLSTRÖM (S)</textBlock>
    <textBlock ix="35">Anf. 28 KERSTIN LUNDGREN (C)</textBlock>
    <textBlock ix="36">Anf. 29 Utrikesminister MARGOT WALLSTRÖM (S)</textBlock>
    <textBlock ix="37">Anf. 30 KERSTIN LUNDGREN (C)</textBlock>
    <textBlock ix="38">Anf. 31 Utrikesminister MARGOT WALLSTRÖM (S)</textBlock>
    <textBlock ix="39">Anf. 32 KERSTIN LUNDGREN (C)</textBlock>
    <textBlock ix="40">Anf. 33 Utrikesminister MARGOT WALLSTRÖM (S)</textBlock>
    <textBlock ix="41">§ 8 Svar på interpellation 2014/15:407 om militära utbildare till Irak och lokalt självstyre på Nineveslätten</textBlock>
    <textBlock ix="42">Anf. 34 Utrikesminister MARGOT WALLSTRÖM (S)</textBlock>
    <textBlock ix="43">§ 9 Svar på interpellation 2014/15:310 om långsiktiga styrmedel för biodrivmedel</textBlock>
    <textBlock ix="44">Anf. 35 Statsrådet IBRAHIM BAYLAN (S)</textBlock>
    <textBlock ix="45">Anf. 36 RICKARD NORDIN (C)</textBlock>
    <textBlock ix="46">Anf. 37 Statsrådet IBRAHIM BAYLAN (S)</textBlock>
    <textBlock ix="47">Anf. 38 RICKARD NORDIN (C)</textBlock>
    <textBlock ix="48">Anf. 39 Statsrådet IBRAHIM BAYLAN (S)</textBlock>
    <textBlock ix="49">Anf. 40 RICKARD NORDIN (C)</textBlock>
    <textBlock ix="50">Anf. 41 Statsrådet IBRAHIM BAYLAN (S)</textBlock>
    <textBlock ix="51">§ 10 Svar på interpellation 2014/15:379 om modern och marksnål teknik vid utbyggnad av stamnätet för el</textBlock>
    <textBlock ix="52">Anf. 42 Statsrådet IBRAHIM BAYLAN (S)</textBlock>
    <textBlock ix="53">Anf. 43 ANDERS ÅKESSON (C)</textBlock>
    <textBlock ix="54">Anf. 44 Statsrådet IBRAHIM BAYLAN (S)</textBlock>
    <textBlock ix="55">Anf. 45 ANDERS ÅKESSON (C)</textBlock>
    <textBlock ix="56">Anf. 46 Statsrådet IBRAHIM BAYLAN (S)</textBlock>
    <textBlock ix="57">Anf. 47 ANDERS ÅKESSON (C)</textBlock>
    <textBlock ix="58">Anf. 48 Statsrådet IBRAHIM BAYLAN (S)</textBlock>
    <textBlock ix="59">§ 11 Bordläggning</textBlock>
    <textBlock ix="60">§ 12 Anmälan om interpellationer</textBlock>
    <textBlock ix="61">§ 13 Anmälan om frågor för skriftliga svar</textBlock>
    <textBlock ix="62">§ 14 Kammaren åtskildes kl. 11.47.</textBlock>
  </contentBlock>
  <contentBlock ix="66">
    <textBlock ix="0">Tryck: Elanders, Vällingby 2015</textBlock>
  </contentBlock>
</protocol>
