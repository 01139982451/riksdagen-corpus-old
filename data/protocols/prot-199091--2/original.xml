<protocol id="prot-199091--2">
  <contentBlock ix="0" page="0">
    <textBlock ix="0">Efter gudstjänst i Storkyrkan, där predikan hölls av biskop Jonas Jonsson, öppnades riksmötet i kammarens plenisal enligt det program som i bilaga fogats till detta protokoll.</textBlock>
  </contentBlock>
  <contentBlock ix="1" page="0">
    <textBlock ix="0">1 § Lyrik</textBlock>
  </contentBlock>
  <contentBlock ix="2" page="0">
    <textBlock ix="0">Skådespelarna Margaretha Krook och Max von</textBlock>
    <textBlock ix="1">Sydow läste följande dikter:</textBlock>
  </contentBlock>
  <contentBlock ix="3" page="0">
    <textBlock ix="0">Prolog</textBlock>
  </contentBlock>
  <contentBlock ix="4" page="0">
    <textBlock ix="0">av Alf Henrikson</textBlock>
  </contentBlock>
  <contentBlock ix="5" page="0">
    <textBlock ix="0">Det svenska språket har klingat</textBlock>
  </contentBlock>
  <contentBlock ix="6" page="0">
    <textBlock ix="0">i tusen år och mer</textBlock>
  </contentBlock>
  <contentBlock ix="7" page="0">
    <textBlock ix="0">och det mesta blev aldrig bevingat</textBlock>
  </contentBlock>
  <contentBlock ix="8" page="0">
    <textBlock ix="0">som dess stora poeter skrev ner.</textBlock>
  </contentBlock>
  <contentBlock ix="9" page="0">
    <textBlock ix="0">Vad de kvad och vad de månde heta</textBlock>
  </contentBlock>
  <contentBlock ix="10" page="0">
    <textBlock ix="0">står dock tryckt på historiens blad.</textBlock>
  </contentBlock>
  <contentBlock ix="11" page="0">
    <textBlock ix="0">Och Sveriges riksdag bör veta</textBlock>
  </contentBlock>
  <contentBlock ix="12" page="0">
    <textBlock ix="0">vem som gav upphov till vad.</textBlock>
  </contentBlock>
  <contentBlock ix="13" page="0">
    <textBlock ix="0">Du går icke ensam</textBlock>
  </contentBlock>
  <contentBlock ix="14" page="0">
    <textBlock ix="0">av Carl Jonas Love Almqvist</textBlock>
  </contentBlock>
  <contentBlock ix="15" page="0">
    <textBlock ix="0">Om bland tusen stjärnor</textBlock>
  </contentBlock>
  <contentBlock ix="16" page="0">
    <textBlock ix="0">någon enda ser på dig,</textBlock>
  </contentBlock>
  <contentBlock ix="17" page="0">
    <textBlock ix="0">tro på den stjärnans mening,</textBlock>
  </contentBlock>
  <contentBlock ix="18" page="0">
    <textBlock ix="0">tro hennes ögas glans.</textBlock>
  </contentBlock>
  <contentBlock ix="19" page="0">
    <textBlock ix="0">Du går icke ensam.</textBlock>
  </contentBlock>
  <contentBlock ix="20" page="0">
    <textBlock ix="0">Stjärnan har tusen vänner;</textBlock>
  </contentBlock>
  <contentBlock ix="21" page="0">
    <textBlock ix="0">alla på dig de skåda,</textBlock>
  </contentBlock>
  <contentBlock ix="22" page="0">
    <textBlock ix="0">skåda för hennes skull.</textBlock>
  </contentBlock>
  <contentBlock ix="23" page="0">
    <textBlock ix="0">Lycklig du är och säll.</textBlock>
  </contentBlock>
  <contentBlock ix="24" page="0">
    <textBlock ix="0">Himlen dig har i kväll.</textBlock>
  </contentBlock>
  <contentBlock ix="25" page="0">
    <textBlock ix="0">I rörelse</textBlock>
  </contentBlock>
  <contentBlock ix="26" page="0">
    <textBlock ix="0">av Karin Boye</textBlock>
  </contentBlock>
  <contentBlock ix="27" page="0">
    <textBlock ix="0">Den mätta dagen, den är aldrig störst.</textBlock>
  </contentBlock>
  <contentBlock ix="28" page="0">
    <textBlock ix="0">Den bästa dagen är en dag av törst.</textBlock>
  </contentBlock>
  <contentBlock ix="29" page="0">
    <textBlock ix="0">Nog finns det mål och mening i vår färd --</textBlock>
  </contentBlock>
  <contentBlock ix="30" page="0">
    <textBlock ix="0">men det är vägen, som är mödan värd.</textBlock>
  </contentBlock>
  <contentBlock ix="31" page="0">
    <textBlock ix="0">Det bästa målet är en nattlång rast,</textBlock>
  </contentBlock>
  <contentBlock ix="32" page="0">
    <textBlock ix="0">där elden tänds och brödet bryts i hast.</textBlock>
  </contentBlock>
  <contentBlock ix="33" page="0">
    <textBlock ix="0">På ställen, där man sover blott en gång,</textBlock>
  </contentBlock>
  <contentBlock ix="34" page="0">
    <textBlock ix="0">blir sömnen trygg och drömmen full av sång.</textBlock>
  </contentBlock>
  <contentBlock ix="35" page="0">
    <textBlock ix="0">Bryt upp, bryt upp! Den nya dagen gryr.</textBlock>
  </contentBlock>
  <contentBlock ix="36" page="0">
    <textBlock ix="0">Oändligt är vårt stora äventyr.</textBlock>
  </contentBlock>
  <contentBlock ix="37" page="0">
    <textBlock ix="0">Pojkarne</textBlock>
  </contentBlock>
  <contentBlock ix="38" page="0">
    <textBlock ix="0">av Anna Maria Lenngren</textBlock>
  </contentBlock>
  <contentBlock ix="39" page="0">
    <textBlock ix="0">Jag minns den ljuva tiden,</textBlock>
  </contentBlock>
  <contentBlock ix="40" page="0">
    <textBlock ix="0">jag minns den som i går,</textBlock>
  </contentBlock>
  <contentBlock ix="41" page="0">
    <textBlock ix="0">då oskulden och friden</textBlock>
  </contentBlock>
  <contentBlock ix="42" page="0">
    <textBlock ix="0">tätt följde mina spår,</textBlock>
  </contentBlock>
  <contentBlock ix="43" page="0">
    <textBlock ix="0">då lasten var en häxa</textBlock>
  </contentBlock>
  <contentBlock ix="44" page="0">
    <textBlock ix="0">och sorgen snart försvann</textBlock>
  </contentBlock>
  <contentBlock ix="45" page="0">
    <textBlock ix="0">då allt utom min läxa</textBlock>
  </contentBlock>
  <contentBlock ix="46" page="0">
    <textBlock ix="0">jag lätt och lustigt fann.</textBlock>
  </contentBlock>
  <contentBlock ix="47" page="0">
    <textBlock ix="0">Uppå min mun var löjet</textBlock>
  </contentBlock>
  <contentBlock ix="48" page="0">
    <textBlock ix="0">och hälsan i min blod,</textBlock>
  </contentBlock>
  <contentBlock ix="49" page="0">
    <textBlock ix="0">i själen bodde nöjet,</textBlock>
  </contentBlock>
  <contentBlock ix="50" page="0">
    <textBlock ix="0">var människa var god.</textBlock>
  </contentBlock>
  <contentBlock ix="51" page="0">
    <textBlock ix="0">Var pojke, glad och yster,</textBlock>
  </contentBlock>
  <contentBlock ix="52" page="0">
    <textBlock ix="0">var strax min hulda bror,</textBlock>
  </contentBlock>
  <contentBlock ix="53" page="0">
    <textBlock ix="0">var flicka var min syster,</textBlock>
  </contentBlock>
  <contentBlock ix="54" page="0">
    <textBlock ix="0">var gumma var min mor.</textBlock>
  </contentBlock>
  <contentBlock ix="55" page="0">
    <textBlock ix="0">Jag minns de fria fälten</textBlock>
  </contentBlock>
  <contentBlock ix="56" page="0">
    <textBlock ix="0">jag mätt så mången gång,</textBlock>
  </contentBlock>
  <contentBlock ix="57" page="0">
    <textBlock ix="0">där ofta jag var hjälten</textBlock>
  </contentBlock>
  <contentBlock ix="58" page="0">
    <textBlock ix="0">i lekar och i språng;</textBlock>
  </contentBlock>
  <contentBlock ix="59" page="0">
    <textBlock ix="0">de tusen glada spratten</textBlock>
  </contentBlock>
  <contentBlock ix="60" page="0">
    <textBlock ix="0">i sommarns friska vind</textBlock>
  </contentBlock>
  <contentBlock ix="61" page="0">
    <textBlock ix="0">med fjärlarne i hatten</textBlock>
  </contentBlock>
  <contentBlock ix="62" page="0">
    <textBlock ix="0">och purpurn på min kind.</textBlock>
  </contentBlock>
  <contentBlock ix="63" page="0">
    <textBlock ix="0">Av falskheten och sveken</textBlock>
  </contentBlock>
  <contentBlock ix="64" page="0">
    <textBlock ix="0">jag visste intet än,</textBlock>
  </contentBlock>
  <contentBlock ix="65" page="0">
    <textBlock ix="0">i var kamrat av leken</textBlock>
  </contentBlock>
  <contentBlock ix="66" page="0">
    <textBlock ix="0">jag såg en trogen vän.</textBlock>
  </contentBlock>
  <contentBlock ix="67" page="0">
    <textBlock ix="0">De långa lömska kiven,</textBlock>
  </contentBlock>
  <contentBlock ix="68" page="0">
    <textBlock ix="0">dem kände icke vi;</textBlock>
  </contentBlock>
  <contentBlock ix="69" page="0">
    <textBlock ix="0">när örfilen var given,</textBlock>
  </contentBlock>
  <contentBlock ix="70" page="0">
    <textBlock ix="0">var vreden ock förbi.</textBlock>
  </contentBlock>
  <contentBlock ix="71" page="0">
    <textBlock ix="0">Ej skillnad till personer</textBlock>
  </contentBlock>
  <contentBlock ix="72" page="0">
    <textBlock ix="0">jag såg i nöjets dar;</textBlock>
  </contentBlock>
  <contentBlock ix="73" page="0">
    <textBlock ix="0">bondpojkar och baroner,</textBlock>
  </contentBlock>
  <contentBlock ix="74" page="0">
    <textBlock ix="0">allt för mig lika var.</textBlock>
  </contentBlock>
  <contentBlock ix="75" page="0">
    <textBlock ix="0">I glädjen och i yran</textBlock>
  </contentBlock>
  <contentBlock ix="76" page="0">
    <textBlock ix="0">den av oss, raska barn,</textBlock>
  </contentBlock>
  <contentBlock ix="77" page="0">
    <textBlock ix="0">som gav den längsta lyran,</textBlock>
  </contentBlock>
  <contentBlock ix="78" page="0">
    <textBlock ix="0">var den förnämsta karln.</textBlock>
  </contentBlock>
  <contentBlock ix="79" page="0">
    <textBlock ix="0">-- -- --</textBlock>
  </contentBlock>
  <contentBlock ix="80" page="0">
    <textBlock ix="0">Men, mina ungdomsvänner,</textBlock>
  </contentBlock>
  <contentBlock ix="81" page="0">
    <textBlock ix="0">hur tiden ändrat sig!</textBlock>
  </contentBlock>
  <contentBlock ix="82" page="0">
    <textBlock ix="0">Jag er ej mera känner,</textBlock>
  </contentBlock>
  <contentBlock ix="83" page="0">
    <textBlock ix="0">I kännen icke mig.</textBlock>
  </contentBlock>
  <contentBlock ix="84" page="0">
    <textBlock ix="0">De blivit män i staten,</textBlock>
  </contentBlock>
  <contentBlock ix="85" page="0">
    <textBlock ix="0">de forna pojkarne,</textBlock>
  </contentBlock>
  <contentBlock ix="86" page="0">
    <textBlock ix="0">och kivas nu om maten</textBlock>
  </contentBlock>
  <contentBlock ix="87" page="0">
    <textBlock ix="0">och slåss om titlarne.</textBlock>
  </contentBlock>
  <contentBlock ix="88" page="0">
    <textBlock ix="0">Med fyrtio år på nacken</textBlock>
  </contentBlock>
  <contentBlock ix="89" page="0">
    <textBlock ix="0">de streta i besvär</textBlock>
  </contentBlock>
  <contentBlock ix="90" page="0">
    <textBlock ix="0">tungt i den branta backen,</textBlock>
  </contentBlock>
  <contentBlock ix="91" page="0">
    <textBlock ix="0">där lyckans tempel är. --</textBlock>
  </contentBlock>
  <contentBlock ix="92" page="0">
    <textBlock ix="0">Vad ger då denna tärnan,</textBlock>
  </contentBlock>
  <contentBlock ix="93" page="0">
    <textBlock ix="0">så sökt i alla land? --</textBlock>
  </contentBlock>
  <contentBlock ix="94" page="0">
    <textBlock ix="0">Kallt hjärta under stjärnan,</textBlock>
  </contentBlock>
  <contentBlock ix="95" page="0">
    <textBlock ix="0">gul hy och granna band.</textBlock>
  </contentBlock>
  <contentBlock ix="96" page="0">
    <textBlock ix="0">Sång efter skördeanden</textBlock>
  </contentBlock>
  <contentBlock ix="97" page="0">
    <textBlock ix="0">av Erik Axel Karlfeldt</textBlock>
  </contentBlock>
  <contentBlock ix="98" page="0">
    <textBlock ix="0">Här dansar Fridolin,</textBlock>
  </contentBlock>
  <contentBlock ix="99" page="0">
    <textBlock ix="0">han är full av det söta vin,</textBlock>
  </contentBlock>
  <contentBlock ix="100" page="0">
    <textBlock ix="0">av sin vetåkers frukt, sina bärmarkers saft,</textBlock>
  </contentBlock>
  <contentBlock ix="101" page="0">
    <textBlock ix="0">av den vinande valsmelodin.</textBlock>
  </contentBlock>
  <contentBlock ix="102" page="0">
    <textBlock ix="0">Se, med livrockens väldiga skört på sin arm</textBlock>
  </contentBlock>
  <contentBlock ix="103" page="0">
    <textBlock ix="0">hur han dansar var flicka på balen varm,</textBlock>
  </contentBlock>
  <contentBlock ix="104" page="0">
    <textBlock ix="0">tills hon lutar -- lik vallmon på slokande skaft --</textBlock>
  </contentBlock>
  <contentBlock ix="105" page="0">
    <textBlock ix="0">så lycksaligen matt mot hans barm.</textBlock>
  </contentBlock>
  <contentBlock ix="106" page="0">
    <textBlock ix="0">Här dansar Fridolin,</textBlock>
  </contentBlock>
  <contentBlock ix="107" page="0">
    <textBlock ix="0">han är full av minnenas vin.</textBlock>
  </contentBlock>
  <contentBlock ix="108" page="0">
    <textBlock ix="0">Här hugsvalades far och farfar en gång</textBlock>
  </contentBlock>
  <contentBlock ix="109" page="0">
    <textBlock ix="0">av den surrande bondviolin.</textBlock>
  </contentBlock>
  <contentBlock ix="110" page="0">
    <textBlock ix="0">Men nu soven I, gamle, i högtidens natt,</textBlock>
  </contentBlock>
  <contentBlock ix="111" page="0">
    <textBlock ix="0">c1 &gt; och den hand, som gned strängarna då, är nu matt,c0 &gt; </textBlock>
  </contentBlock>
  <contentBlock ix="112" page="0">
    <textBlock ix="0">och ert liv samt er tid är en susande sång,</textBlock>
  </contentBlock>
  <contentBlock ix="113" page="0">
    <textBlock ix="0">som har toner av sucksamt och glatt.</textBlock>
  </contentBlock>
  <contentBlock ix="114" page="0">
    <textBlock ix="0">Men här dansar Fridolin!</textBlock>
  </contentBlock>
  <contentBlock ix="115" page="0">
    <textBlock ix="0">Sen er son, han är stark, han är fin,</textBlock>
  </contentBlock>
  <contentBlock ix="116" page="0">
    <textBlock ix="0">och han talar med bönder på böndernas sätt</textBlock>
  </contentBlock>
  <contentBlock ix="117" page="0">
    <textBlock ix="0">men med lärde män på latin.</textBlock>
  </contentBlock>
  <contentBlock ix="118" page="0">
    <textBlock ix="0">Och hans lie går skarp i er nyodlings gull,</textBlock>
  </contentBlock>
  <contentBlock ix="119" page="0">
    <textBlock ix="0">och han fröjdas som I, när hans loge står full,</textBlock>
  </contentBlock>
  <contentBlock ix="120" page="0">
    <textBlock ix="0">och han lyfter sin mö som en man av er ätt</textBlock>
  </contentBlock>
  <contentBlock ix="121" page="0">
    <textBlock ix="0">högt mot höstmånens röda kastrull.</textBlock>
  </contentBlock>
  <contentBlock ix="122" page="0">
    <textBlock ix="0">Till tidens formgivare</textBlock>
  </contentBlock>
  <contentBlock ix="123" page="0">
    <textBlock ix="0">av Ingrid Sjöstrand</textBlock>
  </contentBlock>
  <contentBlock ix="124" page="0">
    <textBlock ix="0">Avskaffa vapnen</textBlock>
  </contentBlock>
  <contentBlock ix="125" page="0">
    <textBlock ix="0">Tillåt inte</textBlock>
  </contentBlock>
  <contentBlock ix="126" page="0">
    <textBlock ix="0">att de tillverkas</textBlock>
  </contentBlock>
  <contentBlock ix="127" page="0">
    <textBlock ix="0">Tillåt inte</textBlock>
  </contentBlock>
  <contentBlock ix="128" page="0">
    <textBlock ix="0">att de tillförs</textBlock>
  </contentBlock>
  <contentBlock ix="129" page="0">
    <textBlock ix="0">någon</textBlock>
  </contentBlock>
  <contentBlock ix="130" page="0">
    <textBlock ix="0">Tillåt dem inte</textBlock>
  </contentBlock>
  <contentBlock ix="131" page="0">
    <textBlock ix="0">-- Då kastar de sten!</textBlock>
  </contentBlock>
  <contentBlock ix="132" page="0">
    <textBlock ix="0">Avskaffa stenen</textBlock>
  </contentBlock>
  <contentBlock ix="133" page="0">
    <textBlock ix="0">-- Då flyger de dig i strupen</textBlock>
  </contentBlock>
  <contentBlock ix="134" page="0">
    <textBlock ix="0">av skam</textBlock>
  </contentBlock>
  <contentBlock ix="135" page="0">
    <textBlock ix="0">att inte få slåss!</textBlock>
  </contentBlock>
  <contentBlock ix="136" page="0">
    <textBlock ix="0">Avskaffa skammen</textBlock>
  </contentBlock>
  <contentBlock ix="137" page="0">
    <textBlock ix="0">Avskaffa de förlorade</textBlock>
  </contentBlock>
  <contentBlock ix="138" page="0">
    <textBlock ix="0">ansiktena</textBlock>
  </contentBlock>
  <contentBlock ix="139" page="0">
    <textBlock ix="0">Hölj barnen med ära</textBlock>
  </contentBlock>
  <contentBlock ix="140" page="0">
    <textBlock ix="0">Låt deras stolta</textBlock>
  </contentBlock>
  <contentBlock ix="141" page="0">
    <textBlock ix="0">ansikten</textBlock>
  </contentBlock>
  <contentBlock ix="142" page="0">
    <textBlock ix="0">växa fast</textBlock>
  </contentBlock>
  <contentBlock ix="143" page="0">
    <textBlock ix="0">Låt deras huvuden</textBlock>
  </contentBlock>
  <contentBlock ix="144" page="0">
    <textBlock ix="0">bäras</textBlock>
  </contentBlock>
  <contentBlock ix="145" page="0">
    <textBlock ix="0">på raka</textBlock>
  </contentBlock>
  <contentBlock ix="146" page="0">
    <textBlock ix="0">nackar</textBlock>
  </contentBlock>
  <contentBlock ix="147" page="0">
    <textBlock ix="0">Lova och prisa barnen!</textBlock>
  </contentBlock>
  <contentBlock ix="148" page="0">
    <textBlock ix="0">Det har vi råd med</textBlock>
  </contentBlock>
  <contentBlock ix="149" page="0">
    <textBlock ix="0">Vapnen stenarna</textBlock>
  </contentBlock>
  <contentBlock ix="150" page="0">
    <textBlock ix="0">skammen</textBlock>
  </contentBlock>
  <contentBlock ix="151" page="0">
    <textBlock ix="0">har ingen råd med</textBlock>
  </contentBlock>
  <contentBlock ix="152" page="0">
    <textBlock ix="0">Ta ifrån dem</textBlock>
  </contentBlock>
  <contentBlock ix="153" page="0">
    <textBlock ix="0">vapnen</textBlock>
  </contentBlock>
  <contentBlock ix="154" page="0">
    <textBlock ix="0">stenarna</textBlock>
  </contentBlock>
  <contentBlock ix="155" page="0">
    <textBlock ix="0">skammen</textBlock>
  </contentBlock>
  <contentBlock ix="156" page="0">
    <textBlock ix="0">Hölj dem</textBlock>
  </contentBlock>
  <contentBlock ix="157" page="0">
    <textBlock ix="0">med ära</textBlock>
  </contentBlock>
  <contentBlock ix="158" page="0">
    <textBlock ix="0">Ge dem stolta</textBlock>
  </contentBlock>
  <contentBlock ix="159" page="0">
    <textBlock ix="0">ansikten</textBlock>
  </contentBlock>
  <contentBlock ix="160" page="0">
    <textBlock ix="0">som inte kan</textBlock>
  </contentBlock>
  <contentBlock ix="161" page="0">
    <textBlock ix="0">förloras</textBlock>
  </contentBlock>
  <contentBlock ix="162" page="0">
    <textBlock ix="0">En naken främling</textBlock>
  </contentBlock>
  <contentBlock ix="163" page="0">
    <textBlock ix="0">av Alf Henrikson</textBlock>
  </contentBlock>
  <contentBlock ix="164" page="0">
    <textBlock ix="0">En naken främling träder i världen in.</textBlock>
  </contentBlock>
  <contentBlock ix="165" page="0">
    <textBlock ix="0">Någon torkar honom i synen och daskar honom</textBlock>
  </contentBlock>
  <contentBlock ix="166" page="0">
    <textBlock ix="0">i baken.</textBlock>
  </contentBlock>
  <contentBlock ix="167" page="0">
    <textBlock ix="0">Någon lindar en filt om hans bleka, hårlösa skinn.</textBlock>
  </contentBlock>
  <contentBlock ix="168" page="0">
    <textBlock ix="0">Och om femtio år om det vill sig väl är han</textBlock>
  </contentBlock>
  <contentBlock ix="169" page="0">
    <textBlock ix="0">varken blek eller naken.</textBlock>
  </contentBlock>
  <contentBlock ix="170" page="0">
    <textBlock ix="0">Sverige åt svenskarna! lyder hans bidrag till världsförbättrarbråket.</textBlock>
  </contentBlock>
  <contentBlock ix="171" page="0">
    <textBlock ix="0">Han har glömt att han själv var en naken främling som inte kunde språket.</textBlock>
  </contentBlock>
  <contentBlock ix="172" page="0">
    <textBlock ix="0">Prognos</textBlock>
  </contentBlock>
  <contentBlock ix="173" page="0">
    <textBlock ix="0">av Alf Henrikson</textBlock>
  </contentBlock>
  <contentBlock ix="174" page="0">
    <textBlock ix="0">Att planera vår framtid är inte lätt</textBlock>
  </contentBlock>
  <contentBlock ix="175" page="0">
    <textBlock ix="0">fast lagret av fakta är stort.</textBlock>
  </contentBlock>
  <contentBlock ix="176" page="0">
    <textBlock ix="0">Men den ordnar sig säkert på något sätt</textBlock>
  </contentBlock>
  <contentBlock ix="177" page="0">
    <textBlock ix="0">för det har den ju alltid gjort.</textBlock>
  </contentBlock>
  <contentBlock ix="178" page="0">
    <textBlock ix="0">2 § Öppnande av riksmötet</textBlock>
  </contentBlock>
  <contentBlock ix="179" page="0">
    <textBlock ix="0">Anf. 1 TALMANNEN:</textBlock>
  </contentBlock>
  <contentBlock ix="180" page="0">
    <textBlock ix="0">Eders Majestät! Jag hemställer nu att Eders</textBlock>
    <textBlock ix="1">Majestät måtte förklara 1990/91 års riksmöte öppnat.</textBlock>
  </contentBlock>
  <contentBlock ix="181" page="0">
    <textBlock ix="0">Anf. 2 HANS MAJESTÄT KONUNGEN:</textBlock>
  </contentBlock>
  <contentBlock ix="182" page="0">
    <textBlock ix="0">Herr talman! Ärade ledamöter! När ni, valda ombud för Sveriges folk, i dag åter samlas här i</textBlock>
    <textBlock ix="1">Stockholm inleds ett nytt arbetsår för riksdagen.</textBlock>
  </contentBlock>
  <contentBlock ix="183" page="0">
    <textBlock ix="0">Ni har en ansvarsfull uppgift att fylla. Många frågor av stor betydelse för vårt land och dess medborgare kommer att bli föremål för diskussion och beslut under kommande riksdagsperiod.</textBlock>
  </contentBlock>
  <contentBlock ix="184" page="0">
    <textBlock ix="0">Under det gångna året har fortsatta framsteg gjorts i fråga om avspänning mellan de två supermakterna samt reducering av vapensystem och militära styrkor i Europa. Tillsammans med de fortgående förändringarna i Östeuropa har detta medfört att de två försvarsalliansernas uppgifter och betydelse har blivit föremål för diskussion.</textBlock>
  </contentBlock>
  <contentBlock ix="185" page="0">
    <textBlock ix="0">Samtidigt har oroligheterna i Mellersta Östern givit oss en allvarlig påminnelse om att det finns stora risker för väpnade konflikter i olika delar av världen.</textBlock>
  </contentBlock>
  <contentBlock ix="186" page="0">
    <textBlock ix="0">Förenta nationernas agerande i denna krissituation inger förhoppningar om en ökad betydelse för FNs fredsbevarande roll. Förändringarna i Östeuropa skapar förutsättningar för en ny och positiv politisk och ekonomisk utveckling. Detta kommer att ha stor betydelse för oss alla.</textBlock>
  </contentBlock>
  <contentBlock ix="187" page="0">
    <textBlock ix="0">I morgon, den 3 oktober, återförenas Väst- och</textBlock>
    <textBlock ix="1">Östtyskland till en nation. Det är en historisk händelse.</textBlock>
  </contentBlock>
  <contentBlock ix="188" page="0">
    <textBlock ix="0">I Sovjetunionen reses ökade krav på självständighet från ett stort antal delrepubliker, bl.a. de baltiska. Hur detta kommer att påverka utvecklingen i vår grannstat är svårt att förutspå.</textBlock>
  </contentBlock>
  <contentBlock ix="189" page="0">
    <textBlock ix="0">Ett nytt försvarsbeslut skall fattas av riksdagen under nästa år. Det gäller den långsiktiga utvecklingen av vårt totalförsvar. Vi hoppas och vill gärna tro att den nuvarande situationen med reduceringar av de av de militära resurserna i vår omvärld skall fortsätta, men det är viktigt att vi inte enbart ser till det aktuella läget. Vi måste agera så att vi har handlingsfrihet och kan möta de behov som kan komma att uppstå i framtiden.</textBlock>
  </contentBlock>
  <contentBlock ix="190" page="0">
    <textBlock ix="0">Viktiga frågor rörande vår ekonomi kommer att kräva Edert ställningstagande. Dit hör bl.a.</textBlock>
    <textBlock ix="1">Sveriges framtida relationer till EG.</textBlock>
  </contentBlock>
  <contentBlock ix="191" page="0">
    <textBlock ix="0">I ökad omfattning måste vi sträva efter att vidta konkreta åtgärder för vår miljö. Miljöproblemen har en stark knytning till vår energiförsörjning.</textBlock>
    <textBlock ix="1">Båda dessa områden är stora och komplicerade. De kommer att kräva noggranna överväganden från</textBlock>
    <textBlock ix="2">Eder sida.</textBlock>
  </contentBlock>
  <contentBlock ix="192" page="0">
    <textBlock ix="0">Jag har med dessa exempel på viktiga frågor som kommer att finnas med i Edert arbete önskat framhålla hur betydelsefullt detta är för landets framtid. De beslut som ni fattar under detta riksmöte kommer att beröra oss alla. Vi kommer med uppmärksamhet och intresse att följa Edert arbete för vårt lands utveckling.</textBlock>
  </contentBlock>
  <contentBlock ix="193" page="0">
    <textBlock ix="0">Jag önskar Eder välgång i detta viktiga värv och förklarar härmed 1990/91 års riksmöte öppnat.</textBlock>
  </contentBlock>
  <contentBlock ix="194" page="0"/>
  <contentBlock ix="195" page="0">
    <textBlock ix="0">3 § Regeringsförklaring</textBlock>
  </contentBlock>
  <contentBlock ix="196" page="0">
    <textBlock ix="0">Anf. 3 Statsminister INGVAR CARLSSON:</textBlock>
  </contentBlock>
  <contentBlock ix="197" page="0">
    <textBlock ix="0">Eders Majestäter, Eders Kungliga Högheter, herr talman, ledamöter av Sveriges riksdag!</textBlock>
  </contentBlock>
  <contentBlock ix="198" page="0">
    <textBlock ix="0">I morgon, den 3 oktober 1990, förenas de båda tyska staterna. Därmed försvinner det främsta uttrycket för Europas delning och det kalla kriget.</textBlock>
    <textBlock ix="1">Sverige hälsar med största tillfredsställelse det enade, fria och demokratiska Tyskland.</textBlock>
  </contentBlock>
  <contentBlock ix="199" page="0">
    <textBlock ix="0">Trots växande samförstånd och avspänning i världen visar Iraks ockupation av Kuwait hur bräcklig freden är.</textBlock>
  </contentBlock>
  <contentBlock ix="200" page="0">
    <textBlock ix="0">Iraks agerande är ett flagrant brott mot folkrätten.</textBlock>
    <textBlock ix="1">Konflikten måste lösas genom att Irak omgående uppfyller Förenta nationernas krav och lämnar</textBlock>
    <textBlock ix="2">Kuwait.</textBlock>
  </contentBlock>
  <contentBlock ix="201" page="0">
    <textBlock ix="0">Sverige hälsar med tillfredsställelse den aktiva roll som Förenta nationerna nu spelar för att upprätthålla internationell fred och säkerhet. Om säkerhetsrådet så begär, är Sverige berett att ställa fredsbevarande styrkor och militär personal till FNs förfogande. Sverige ger ett omfattande bistånd till dem som drabbas av konflikten.</textBlock>
  </contentBlock>
  <contentBlock ix="202" page="0">
    <textBlock ix="0">Regeringen kommer att fortsätta de intensiva ansträngningarna för att svenskarna skall få lämna det berörda området. Olika kanaler utnyttjas. Alla utländska medborgare, som så önskar, måste få lämna Irak och återförenas med sina familjer.</textBlock>
  </contentBlock>
  <contentBlock ix="203" page="0">
    <textBlock ix="0">De omvälvande internationella händelserna under det senaste året ställer nya krav på Sveriges utvecklingssamarbete.</textBlock>
  </contentBlock>
  <contentBlock ix="204" page="0">
    <textBlock ix="0">Sveriges åtagande att ge ett stöd till u-ländernas långsiktiga ekonomiska, miljömässiga och sociala utveckling står fast.</textBlock>
  </contentBlock>
  <contentBlock ix="205" page="0">
    <textBlock ix="0">Barnens överlevnad och utveckling är i dag en av de centrala, globala frågorna. Sverige var en av initiativtagarna till barntoppmötet i FN. Konkreta åtaganden krävs för att förverkliga FN-</textBlock>
    <textBlock ix="1">konventionen om barns rättigheter.</textBlock>
  </contentBlock>
  <contentBlock ix="206" page="0">
    <textBlock ix="0">För att bidra till en ny fredlig världsordning kommer Sverige att fortsätta att verka för ett förbud mot kärnvapenprov och ett avtal om totalförbud mot kemiska vapen. Regeringen kommer i FN att lägga fram förslag om förhandlingar om ett förbud mot kärnvapen till havs.</textBlock>
  </contentBlock>
  <contentBlock ix="207" page="0">
    <textBlock ix="0">Under 1980-talet stärktes Sveriges ekonomi påtagligt. Investeringarna ökade kraftigt, sysselsättningen steg och budgetunderskottet avvecklades tack vare god tillväxt och återhållsamhet med nya utgifter.</textBlock>
  </contentBlock>
  <contentBlock ix="208" page="0">
    <textBlock ix="0">Framstegen har emellertid lett till ökade anspråk och ekonomin har överansträngts. Priser och kostnader ökar snabbt och leder till låg tillväxt och risker för stigande arbetslöshet. Ett alltför lågt sparande återspeglas i ett växande bytesbalansunderskott. Krisen i Mellanöstern lägger ytterligare bördor på den svenska ekonomin och innebär risker för framtiden. Detta ställer krav på en kraftfull och målmedveten politik.</textBlock>
  </contentBlock>
  <contentBlock ix="209" page="0">
    <textBlock ix="0">Vårens uppgörelse kring den ekonomiska politiken hade positiva effekter på samhällsekonomin.</textBlock>
  </contentBlock>
  <contentBlock ix="210" page="0">
    <textBlock ix="0">En fortsatt restriktiv finans- och penningpolitik är nödvändig. Budgetpolitiken kommer i enlighet härmed att vara mycket stram. Förslag till reformer föreläggs riksdagen endast under förutsättning att de utan skattehöjningar kan finansieras inom ramen för en fortsatt stram finanspolitik.</textBlock>
  </contentBlock>
  <contentBlock ix="211" page="0">
    <textBlock ix="0">För att värna sysselsättning och välfärd måste nu uppgiften att nedbringa inflationen och att återställa balansen i samhällsekonomin överordnas andra ambitioner och krav.</textBlock>
  </contentBlock>
  <contentBlock ix="212" page="0">
    <textBlock ix="0">År 1991 är från den utgångspunkten ett avgörande år. Skall Sveriges konkurrenskraft bibehållas, måste jakten mellan löner och priser brytas. I annat fall kommer arbetslösheten att stiga.</textBlock>
  </contentBlock>
  <contentBlock ix="213" page="0">
    <textBlock ix="0">Med skattereformens sista etapp erbjuds dessutom särskilt goda förutsättningar för att år 1991 radikalt dämpa löneökningstakten. Det gäller att växla om från inflationslöner till reallöner.</textBlock>
  </contentBlock>
  <contentBlock ix="214" page="0">
    <textBlock ix="0">Den av regeringen utsedda förhandlingsgruppen skall vara arbetsmarknadens parter behjälplig att nå ett stabiliseringsavtal för i första hand 1991.</textBlock>
    <textBlock ix="1">Ytterst vilar emellertid ansvaret härför på parterna själva.</textBlock>
  </contentBlock>
  <contentBlock ix="215" page="0">
    <textBlock ix="0">En proposition med riktlinjer för den ekonomiska politiken de närmaste åren kommer att föreläggas riksdagen i höst.</textBlock>
  </contentBlock>
  <contentBlock ix="216" page="0">
    <textBlock ix="0">Demokratins vitalitet förutsätter att olika åsikter kan brytas och prövas mot varandra. En livaktig debatt mellan partierna är nödvändig. Det är demokratins ena sida.</textBlock>
  </contentBlock>
  <contentBlock ix="217" page="0">
    <textBlock ix="0">Den andra sidan är att partierna måste kunna samverka i för nationen avgörande frågor. Det kravet ställer medborgarna på oss folkvalda politiker.</textBlock>
  </contentBlock>
  <contentBlock ix="218" page="0">
    <textBlock ix="0">Så var det i skattepolitiken. Genom den stora skattereformen får Sverige ett rättvist, enkelt, likformigt och effektivt skattesystem som stimulerar arbete och sparande. En viktig fråga kunde lösas över partigränesrna i riksdagen.</textBlock>
  </contentBlock>
  <contentBlock ix="219" page="0">
    <textBlock ix="0">Vid sidan av den ekonomiska politiken ligger nu tre sådana frågor framför oss: energipolitiken,</textBlock>
    <textBlock ix="1">Europapolitiken och försvarspolitiken.</textBlock>
  </contentBlock>
  <contentBlock ix="220" page="0">
    <textBlock ix="0">En långsiktigt hållbar energipolitik är avgörande för hela vårt lands framtid.</textBlock>
  </contentBlock>
  <contentBlock ix="221" page="0">
    <textBlock ix="0">Kärnkraften skall avvecklas till år 2010 och energiförsörjningen tryggas. Omställning av energisystemet måste förenas med målen om god miljö, full sysselsättning, tillväxt och rättvist fördelad välfärd. De bästa förutsättningarna för detta skapas om energipolitiken utformas i bred enighet mellan partierna.</textBlock>
  </contentBlock>
  <contentBlock ix="222" page="0">
    <textBlock ix="0">De aviserade samtalen i energipolitiken har till syfte att skapa en bred parlamentarisk bas för en långsiktigt hållfast energipolitik.</textBlock>
  </contentBlock>
  <contentBlock ix="223" page="0">
    <textBlock ix="0">Riksdagens partier bör söka samstämmighet om</textBlock>
    <textBlock ix="1">Europapolitiken.</textBlock>
  </contentBlock>
  <contentBlock ix="224" page="0">
    <textBlock ix="0">Europas politiska karta ritas om. Säkerhet, samarbete och samförstånd är nyckelord i förändringen.</textBlock>
  </contentBlock>
  <contentBlock ix="225" page="0">
    <textBlock ix="0">Den centrala uppgiften i Europa är nu att skapa ett system för gemensam säkerhet, som omfattar alla</textBlock>
    <textBlock ix="1">Europas länder och folk. Inom ramen för den europeiska säkerhets- och samarbetskonferensen,</textBlock>
    <textBlock ix="2">ESK, kommer regeringen att aktivt verka för tillkomsten av ett sådant system. Målet är en fredsordning som undanröjer alla hot om krig i</textBlock>
    <textBlock ix="3">Europa.</textBlock>
  </contentBlock>
  <contentBlock ix="226" page="0">
    <textBlock ix="0">I Öst- och Centraleuropa har folkens krav på frihet, demokrati och bättre levnadsvillkor segrat. En gigantisk omställning väntar, inte minst i</textBlock>
    <textBlock ix="1">Sovjetunionen. De västeuropeiska länderna måste medverka till att en sådan omställning underlättas.</textBlock>
    <textBlock ix="2">Det fortsatta samarbetet med länderna i Östeuropa är en viktig del av Sveriges Europapolitik.</textBlock>
  </contentBlock>
  <contentBlock ix="227" page="0">
    <textBlock ix="0">Samarbetet med de baltiska grannfolken skall utvecklas och fördjupas. Sverige ser fram mot den dag, då de baltiska republikerna, i enlighet med</textBlock>
    <textBlock ix="1">Helsingforsdokumentets bestämmelser och anda, uppnår självständighet.</textBlock>
  </contentBlock>
  <contentBlock ix="228" page="0">
    <textBlock ix="0">Ett framgångsrikt resultat av de pågående förhandlingarna mellan EFTA och EG utgör en värdefull byggsten i det nya Europa. Samarbetet mellan de nordiska länderna är ett viktigt bidrag till den europeiska integrationen.</textBlock>
  </contentBlock>
  <contentBlock ix="229" page="0">
    <textBlock ix="0">Sverige eftersträvar ett så omfattande och djupgående samarbete med EG som är förenligt med vår neutralitetspolitik.</textBlock>
  </contentBlock>
  <contentBlock ix="230" page="0">
    <textBlock ix="0">I det nya Europa kan EGs utrikes- och säkerhetspolitiska samarbete komma att få en sådan inriktning och utformning att det utesluter ett förpliktande utrikespolitiskt samarbete och en gemensam försvarspolitik. I ett Europa, med en ny fredsordning och där blockgränserna försvunnit, skulle det därmed gå att förena ett svenskt medlemskap i EG med en fortsatt neutralitetspolitik.</textBlock>
  </contentBlock>
  <contentBlock ix="231" page="0">
    <textBlock ix="0">Genom en generös och samordnad migrations- och flyktingpolitik måste Europa agera för ett gemensamt förhållningssätt inför framtida befolkningsrörelser. Regeringen kommer att intensifiera arbetet på detta område, såväl inom ramen för det nordiska samarbetet som i bl.a.</textBlock>
    <textBlock ix="1">Europarådet, där Sverige 1991 övertar ordförandeskapet i ministerkommittén.</textBlock>
  </contentBlock>
  <contentBlock ix="232" page="0">
    <textBlock ix="0">Riktlinjer för en framtida flykting-, invandringsoch invandrarpolitik utvecklas.</textBlock>
  </contentBlock>
  <contentBlock ix="233" page="0">
    <textBlock ix="0">Också när det gäller det svenska försvarets framtida utformning är det önskvärt med en bred politisk enighet.</textBlock>
  </contentBlock>
  <contentBlock ix="234" page="0">
    <textBlock ix="0">Grunden för svensk säkerhetspolitik är en fast och konsekvent neutralitetspolitik som stöds av ett starkt och allsidigt totalförsvar.</textBlock>
  </contentBlock>
  <contentBlock ix="235" page="0">
    <textBlock ix="0">Förändringarna i Europa och i förhållandet mellan stormakterna kommer dock att påverka den svenska försvarsplaneringen. Regeringen kommer att söka ett brett stöd i riksdagen för den kommande försvarspropositionen.</textBlock>
  </contentBlock>
  <contentBlock ix="236" page="0">
    <textBlock ix="0">Näringspolitiken har en strategisk betydelse för att öka tillväxten i ekonomin. Regeringens politik inriktas i ökad utsträckning på åtgärder som förbättrar ekonomins funktionssätt, skapar fungerande marknader med ökad konkurrens och stärker näringslivets internationella konkurrenskraft.</textBlock>
  </contentBlock>
  <contentBlock ix="237" page="0">
    <textBlock ix="0">På grundval av ett livskraftigt jordbruk och minskad protektionism omdanas livsmedelspolitiken i syfte att skapa bättre kvalitet, en dämpad prisutveckling och ett mer varierat utbud av livsmedel.</textBlock>
  </contentBlock>
  <contentBlock ix="238" page="0">
    <textBlock ix="0">Regionalpolitiken fullföljs i enlighet med riksdagsbeslutet våren 1990. Detta innebär att insatser görs i regionalpolitiskt prioriterade områden för att stärka infrastrukturen samt för att stödja tillväxten av industri- och tjänsteföretag.</textBlock>
  </contentBlock>
  <contentBlock ix="239" page="0">
    <textBlock ix="0">Utrymme för ökade investeringar i transportsektorns infrastruktur skapas genom nya former för huvudmannaskap och finansiering.</textBlock>
  </contentBlock>
  <contentBlock ix="240" page="0">
    <textBlock ix="0">Förslag om ökade insatser för miljövänliga trafiksystem i de tre storstadsområdena föreläggs riksdagen. Förhandlingar genomförs med</textBlock>
    <textBlock ix="1">Danmarks regering om fasta förbindelser över</textBlock>
    <textBlock ix="2">Öresund.</textBlock>
  </contentBlock>
  <contentBlock ix="241" page="0">
    <textBlock ix="0">Välfärdspolitiken inriktas på att ge alla människor möjlighet att leva ett aktivt och självständigt liv på grundval av ekonomisk och social trygghet.</textBlock>
  </contentBlock>
  <contentBlock ix="242" page="0">
    <textBlock ix="0">Detta bidrar till en stark ekonomi, både genom att människors produktiva förmåga ökar och genom ett minskat offentligt utgiftstryck. Förnyelsen av den offentliga verksamheten skall bidra till tillväxt och välfärd.</textBlock>
  </contentBlock>
  <contentBlock ix="243" page="0">
    <textBlock ix="0">Utrymmet för medborgarnas personliga val och önskemål skall öka inom utbildning, vård och omsorg.</textBlock>
  </contentBlock>
  <contentBlock ix="244" page="0">
    <textBlock ix="0">Arbetsmarknadspolitiken inriktas ytterligare på utbildning och arbetsförmedling samt på att stödja människors återkomst till arbetslivet. Om arbetslösheten stiger har regeringen hög beredskap. I en sådan situation kan andra åtaganden få stå tillbaka.</textBlock>
  </contentBlock>
  <contentBlock ix="245" page="0">
    <textBlock ix="0">En ny arbetslivspolitik kommer att ta upp kampen mot dåliga arbetsmiljöer. Utslagningen från arbetslivet skall bekämpas. Till grund för en sådan politik ligger arbetsmiljökommissionen och de 15</textBlock>
    <textBlock ix="1">miljarder kronor som kommer att finnas i arbetslivsfonden. Vi står inför en bred förnyelse av villkoren inom arbetslivet, till förmån främst för dem som har de tyngsta och farligaste jobben.</textBlock>
    <textBlock ix="2">Detta blir en av de största och viktigaste uppgifterna under 90-talet.</textBlock>
  </contentBlock>
  <contentBlock ix="246" page="0">
    <textBlock ix="0">Arbetsgivarens rehabiliteringsansvar och ansvar för att förebygga arbetsskador och ohälsa lagfästs.</textBlock>
  </contentBlock>
  <contentBlock ix="247" page="0">
    <textBlock ix="0">Lagfäst sjuklön införs den 1 juni 1991.</textBlock>
  </contentBlock>
  <contentBlock ix="248" page="0">
    <textBlock ix="0">Sjuk- och arbetsskadeförsäkringarna reformeras, så att de bättre medverkar till att ge människor hjälp att komma tillbaka till ett aktivt liv efter sjukdom eller förtidspension. Ambitionen är att ohälsotalet minskas med två dagar under ett år och med tio dagar på fem år.</textBlock>
  </contentBlock>
  <contentBlock ix="249" page="0">
    <textBlock ix="0">Hälso- och sjukvårdens förnyelsearbete skall ge ökad tillgänglighet och öppnare vårdformer.</textBlock>
    <textBlock ix="1">Förebyggande arbete utvecklas.</textBlock>
  </contentBlock>
  <contentBlock ix="250" page="0">
    <textBlock ix="0">Under året kommer regeringen att föreslå att användandet av genteknik på människor skall lagregleras. Förslaget innebär bl.a. förbud mot försök att utveckla metoder för att åstadkomma genetiska effekter som kan gå i arv.</textBlock>
  </contentBlock>
  <contentBlock ix="251" page="0">
    <textBlock ix="0">Förslag om reformering av äldre- och handikappomsorgen föreläggs riksdagen.</textBlock>
    <textBlock ix="1">Primärkommunerna föreslås få ett samlat ansvar för service och vård för dessa grupper. Genom en starkare satsning på stöd i hemmet, alternativa boendeformer och hemsjukvård ökar välfärden.</textBlock>
  </contentBlock>
  <contentBlock ix="252" page="0">
    <textBlock ix="0">Det är angeläget att fortsätta utbyggnaden av föräldraförsäkringen. När reformutrymme föreligger har denna reform högsta prioritet.</textBlock>
  </contentBlock>
  <contentBlock ix="253" page="0">
    <textBlock ix="0">Regeringen kommer att föreslå en skärpning av jämställdhetslagen liksom åtgärder mot könsdiskriminerande reklam.</textBlock>
  </contentBlock>
  <contentBlock ix="254" page="0">
    <textBlock ix="0">Barnomsorgens utbyggnad fortsätter. Förslag om statsbidrag till personalkooperativ föreläggs riksdagen.</textBlock>
  </contentBlock>
  <contentBlock ix="255" page="0">
    <textBlock ix="0">En reformering av skolbarnsomsorgen förbereds.</textBlock>
  </contentBlock>
  <contentBlock ix="256" page="0">
    <textBlock ix="0">Förändringar kommer att föreslås när det gäller styrningen av och ansvaret för skolan. Skolans omfattande regelverk förenklas. Kommunernas ansvar för skolan blir tydligare. Statens uppföljning och utvärdering utvecklas. Den statliga skoladministrationen halveras. Ett nytt skolverk bildas.</textBlock>
  </contentBlock>
  <contentBlock ix="257" page="0">
    <textBlock ix="0">En parlamentarisk beredning av betygsfrågorna tillsätts, och arbetet med en ny läroplan för grundskolan inleds.</textBlock>
  </contentBlock>
  <contentBlock ix="258" page="0">
    <textBlock ix="0">Gymnasieskolan reformeras. De yrkesinriktade utbildningarna förbättras. Insatserna inom vuxenutbildningen skall riktas främst till vuxna med kort utbildning. Samverkan mellan gymnasieskolan och vuxenutbildningen underlättas för att ge fler ungdomar och vuxna tillgång till kompetenshöjande utbildning.</textBlock>
  </contentBlock>
  <contentBlock ix="259" page="0">
    <textBlock ix="0">Treårsprogrammet för forskning, kultur och högre utbildning fullföljs.</textBlock>
  </contentBlock>
  <contentBlock ix="260" page="0">
    <textBlock ix="0">Den nationella mediepolitiken bör utformas i bredaste möjliga samförstånd mellan de politiska partierna. Regeringen kommer därför att inbjuda riksdagens partier till en parlamentarisk beredning om den framtida mediepolitiken.</textBlock>
  </contentBlock>
  <contentBlock ix="261" page="0">
    <textBlock ix="0">Arbetet med att stärka rättsväsendet fortsätter.</textBlock>
    <textBlock ix="1">Riksdagen föreläggs förslag rörande domstolsväsendet.</textBlock>
  </contentBlock>
  <contentBlock ix="262" page="0">
    <textBlock ix="0">Möjligheterna att finna nya alternativ till frihetsstraff undersöks.</textBlock>
  </contentBlock>
  <contentBlock ix="263" page="0">
    <textBlock ix="0">Ytterligare insatser för att stärka brottsoffrens ställning förbereds. Särskilda åtgärder planeras för att stärka skyddet för hotade och utsatta kvinnor.</textBlock>
  </contentBlock>
  <contentBlock ix="264" page="0">
    <textBlock ix="0">Socialtjänstens möjligheter att ta hand om unga som begått brott förstärks. Förändringar föreslås i polislagens regler om frisläppande av unga som gripits för brott. En parlamentarisk utredning tillkallas med uppdrag att se över rättsväsendets och socialtjänstens ingripande när unga begår brott.</textBlock>
  </contentBlock>
  <contentBlock ix="265" page="0">
    <textBlock ix="0">Bostadsbyggandet hålls uppe. Särskilda ansträngningar görs för att möta ungdomars behov av egen bostad.</textBlock>
  </contentBlock>
  <contentBlock ix="266" page="0">
    <textBlock ix="0">Förslag till nytt bostadsfinansieringssystem föreläggs riksdagen.</textBlock>
  </contentBlock>
  <contentBlock ix="267" page="0">
    <textBlock ix="0">Förslag framläggs som lägger ökat ansvar på producenter och materialtillverkare för skador som orsakas av dåligt material och felaktiga byggmetoder.</textBlock>
  </contentBlock>
  <contentBlock ix="268" page="0">
    <textBlock ix="0">Miljöhänsyn måste genomsyra samhället och finnas med från början i all planering.</textBlock>
  </contentBlock>
  <contentBlock ix="269" page="0">
    <textBlock ix="0">Arbetet för en god livsmiljö kräver ökat internationellt samarbete. Överenskommelsen för att rädda Östersjön följs upp med konkreta insatser. Förberedelser för en andra global miljökonferens pågår.</textBlock>
  </contentBlock>
  <contentBlock ix="270" page="0">
    <textBlock ix="0">Arbetet i vårt land med att samordna och skärpa miljölagarna fortgår. Lagstiftningen skall utgå ifrån vad som är nödvändigt för hälsa och miljö.</textBlock>
    <textBlock ix="1">Ekonomiska styrmedel skall användas för att inrikta utvecklingen mot en bättre miljö.</textBlock>
  </contentBlock>
  <contentBlock ix="271" page="0">
    <textBlock ix="0">Före sekelskiftet bör industriutsläppen ned till ofarliga nivåer. Gamla miljöskador saneras.</textBlock>
  </contentBlock>
  <contentBlock ix="272" page="0">
    <textBlock ix="0">Varor och produkter skall göras rena från början.</textBlock>
    <textBlock ix="1">Farliga ämnen avvecklas eller begränsas kraftigt.</textBlock>
  </contentBlock>
  <contentBlock ix="273" page="0">
    <textBlock ix="0">Jord- och skogsbruket skall anpassas till natur- och miljövårdens krav genom det pågående arbetet för att skapa bättre skydd för hotade arter, fjällnära skogar och våtmarker. Kulturlandskapet berikas.</textBlock>
  </contentBlock>
  <contentBlock ix="274" page="0">
    <textBlock ix="0">Åtgärder sätts in för att göra trafiksystemet miljövänligt. Miljökraven för fordon skärps.</textBlock>
  </contentBlock>
  <contentBlock ix="275" page="0">
    <textBlock ix="0">Sverige är ett bra land att leva och bo i.</textBlock>
  </contentBlock>
  <contentBlock ix="276" page="0">
    <textBlock ix="0">I vårt land är demokratin djupt förankrad.</textBlock>
    <textBlock ix="1">Sysselsättningen är hög, välfärden utbyggd och tryggheten omfattande. Här är människorna välutbildade och industrin väl rustad. Här är naturen bättre skyddad än i något annat modernt industriland.</textBlock>
  </contentBlock>
  <contentBlock ix="277" page="0">
    <textBlock ix="0">Över detta känner vi stolthet. Vi vill värna uppnådda framgångar, men vi vill också gå vidare, förnya och förbättra Sverige. För att klara detta krävs att många är beredda att ta gemensamt ansvar.</textBlock>
  </contentBlock>
  <contentBlock ix="278" page="0">
    <textBlock ix="0">De uppgifter vi står inför i vårt land får emellertid inte undanskymma att Sverige är en del av en större gemenskap som kräver också våra insatser.</textBlock>
  </contentBlock>
  <contentBlock ix="279" page="0">
    <textBlock ix="0">1990-talets uppgift är att ställa om till en ekologiskt uthållig livsform. I Sverige finns goda förutsättningar att visa att god miljö kan förenas med välstånd och full sysselsättning.</textBlock>
  </contentBlock>
  <contentBlock ix="280" page="0">
    <textBlock ix="0">Vi svenskar kan nu visa att människor kan leva och utvecklas i frihet och trygghet och samtidigt värna naturen till gagn för framtida generationer.</textBlock>
  </contentBlock>
  <contentBlock ix="281" page="0">
    <textBlock ix="0">4 § Ceremonin avslutades kl. 15.03.</textBlock>
  </contentBlock>
  <contentBlock ix="282" page="0"/>
  <contentBlock ix="283" page="0">
    <textBlock ix="0">py1 &gt; c33,1,10,11 &gt; Bilaga till</textBlock>
  </contentBlock>
  <contentBlock ix="284" page="0">
    <textBlock ix="0">f1,10 &gt; Riksdagens protokoll</textBlock>
  </contentBlock>
  <contentBlock ix="285" page="0">
    <textBlock ix="0">1990/91:2</textBlock>
  </contentBlock>
  <contentBlock ix="286" page="0">
    <textBlock ix="0">Program för öppnandet av riksmötet 1990/91 tisdagen den 2 oktober</textBlock>
  </contentBlock>
  <contentBlock ix="287" page="0">
    <textBlock ix="0">1990 kl 14.00</textBlock>
  </contentBlock>
  <contentBlock ix="288" page="0">
    <textBlock ix="0">f2,10,10 &gt; Musik under samlingen</textBlock>
  </contentBlock>
  <contentBlock ix="289" page="0">
    <textBlock ix="0">f3,40 &gt; Ü</textBlock>
  </contentBlock>
  <contentBlock ix="290" page="0">
    <textBlock ix="0">f2,12,10 &gt; FANFAR</textBlock>
  </contentBlock>
  <contentBlock ix="291" page="0">
    <textBlock ix="0">KUNGSSÅNGEN</textBlock>
  </contentBlock>
  <contentBlock ix="292" page="0">
    <textBlock ix="0">HUMORESK</textBlock>
  </contentBlock>
  <contentBlock ix="293" page="0">
    <textBlock ix="0">p10,10 &gt; av Tor Aulin</textBlock>
  </contentBlock>
  <contentBlock ix="294" page="0">
    <textBlock ix="0">med Kammarorkestern</textBlock>
  </contentBlock>
  <contentBlock ix="295" page="0">
    <textBlock ix="0">violinsolo Peter Olofsson</textBlock>
  </contentBlock>
  <contentBlock ix="296" page="0">
    <textBlock ix="0">LYRIK</textBlock>
  </contentBlock>
  <contentBlock ix="297" page="0">
    <textBlock ix="0">p10,10 &gt; läses av</textBlock>
  </contentBlock>
  <contentBlock ix="298" page="0">
    <textBlock ix="0">Margaretha Krook</textBlock>
  </contentBlock>
  <contentBlock ix="299" page="0">
    <textBlock ix="0">och Max von Sydow</textBlock>
  </contentBlock>
  <contentBlock ix="300" page="0">
    <textBlock ix="0">ANDANTE ur Chitra op 43</textBlock>
  </contentBlock>
  <contentBlock ix="301" page="0">
    <textBlock ix="0">av Wilhelm Stenhammar</textBlock>
  </contentBlock>
  <contentBlock ix="302" page="0">
    <textBlock ix="0">med Uppsala Kammarsolister</textBlock>
  </contentBlock>
  <contentBlock ix="303" page="0">
    <textBlock ix="0">f1,14,12 &gt; TALMANNEN</textBlock>
  </contentBlock>
  <contentBlock ix="304" page="0">
    <textBlock ix="0">HANS MAJESTÄT KONUNGEN</textBlock>
  </contentBlock>
  <contentBlock ix="305" page="0">
    <textBlock ix="0">f2,12,10 &gt; FANFAR</textBlock>
  </contentBlock>
  <contentBlock ix="306" page="0">
    <textBlock ix="0">L'USELLO ESCO 1990</textBlock>
  </contentBlock>
  <contentBlock ix="307" page="0">
    <textBlock ix="0">av Lars Ekström</textBlock>
  </contentBlock>
  <contentBlock ix="308" page="0">
    <textBlock ix="0">med Talekvartetten</textBlock>
  </contentBlock>
  <contentBlock ix="309" page="0">
    <textBlock ix="0">f1,14,12 &gt; STATSMINISTERN</textBlock>
  </contentBlock>
  <contentBlock ix="310" page="0">
    <textBlock ix="0">f2,12 &gt; HUMORESQUE nr VI op 89:4</textBlock>
  </contentBlock>
  <contentBlock ix="311" page="0">
    <textBlock ix="0">p10,10 &gt; av Jean Sibelius</textBlock>
  </contentBlock>
  <contentBlock ix="312" page="0">
    <textBlock ix="0">med Kammarorkestern</textBlock>
  </contentBlock>
  <contentBlock ix="313" page="0">
    <textBlock ix="0">violinsolo Peter Olofsson</textBlock>
  </contentBlock>
  <contentBlock ix="314" page="0">
    <textBlock ix="0">DU GAMLA, DU FRIA</textBlock>
  </contentBlock>
  <contentBlock ix="315" page="0">
    <textBlock ix="0">GIGA ur Suite Barocco op 23</textBlock>
  </contentBlock>
  <contentBlock ix="316" page="0">
    <textBlock ix="0">p10,10 &gt; av Kurt Atterberg</textBlock>
  </contentBlock>
  <contentBlock ix="317" page="0">
    <textBlock ix="0">med Kammarorkestern</textBlock>
  </contentBlock>
  <contentBlock ix="318" page="0">
    <textBlock ix="0">h1,6 &gt;</textBlock>
  </contentBlock>
</protocol>
