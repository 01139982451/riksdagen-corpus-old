<protocol id="prot-199192--118">
  <contentBlock ix="0">
    <textBlock ix="0">1 §  Svar på interpellation 1991/92:187 om barns och ungdomars villkor</textBlock>
  </contentBlock>
  <contentBlock ix="1">
    <textBlock ix="0">Anf. 1  Socialminister BENGT</textBlock>
    <textBlock ix="1">WESTERBERG (fp):</textBlock>
  </contentBlock>
  <contentBlock ix="2">
    <textBlock ix="0">Herr talman! Ewa Hedkvist Petersen har frågat mig vilka åtgärder jag är beredd att vidta för att stärka den generella välfärden så att alla barn får goda uppväxtvillkor och så att inte barn och ungdomar blir de stora förlorarna i besparingstider, om jag är beredd att stärka barnperspektivet i samhället genom att inrätta en barnombudsman samt om jag är beredd att vidta åtgärder för att ta till vara barns och ungdomars egna åsikter om sina villkor i samhället.</textBlock>
  </contentBlock>
  <contentBlock ix="3">
    <textBlock ix="0">Sverige var ett av de första länderna som ratificerade FN:s barnkonvention. I propositionen</textBlock>
    <textBlock ix="1">(prop. 1989/90:107) till riksdagen om godkännande av konventionen gjordes en noggrann genomgång av hur konventionens artiklar motsvarade svenska förhållanden. Tillträdet till konventionen föranledde inte några ändringar i svensk lagstiftning, men vissa brister i den praktiska tillämpningen av lagar och förordningar konstaterades.</textBlock>
  </contentBlock>
  <contentBlock ix="4">
    <textBlock ix="0">En särskild arbetsgrupp har tillsatts för att följa tillämpningen och genomförandet i Sverige av konventionen. Regeringen skall senast den 1</textBlock>
    <textBlock ix="1">september 1992 rapportera till FN om hur Sverige efterlever konventionen.</textBlock>
  </contentBlock>
  <contentBlock ix="5">
    <textBlock ix="0">I anslutning till öppnandet av FN:s generalförsamlings höstsession 1990 hölls ett toppmöte om barnens villkor. Barntoppmötet antog en deklaration och en handlingsplan för barns överlevnad, skydd och utveckling. Som en följd av detta har det i regeringskansliet utarbetats en nationell handlingsplan som under våren 1992</textBlock>
    <textBlock ix="1">överlämnats till FN:s barnfond.</textBlock>
  </contentBlock>
  <contentBlock ix="6">
    <textBlock ix="0">Jag vill härutöver redogöra för en del av de åtgärder som regeringen vidtagit för att bättre anpassa svenska förhållanden till barnkonventionens regler och principer.</textBlock>
  </contentBlock>
  <contentBlock ix="7">
    <textBlock ix="0">- Regeringen har lagt ett förslag (prop.</textBlock>
    <textBlock ix="1">1991/92:138) om att barn inte får tas i förvar i utlänningsärenden annat än som en sista utväg och då endast under begränsad tid och tillsammans med vårdnadshavare.</textBlock>
  </contentBlock>
  <contentBlock ix="8">
    <textBlock ix="0">- Flyktingbarnens rätt till sjukvård har uppmärksammats. Barnhälsovården för flyktingbarn skall motsvara ordinarie barnhälsovård för barn i Sverige. Regeringen kommer att aktualisera frågan om att utreda de närmare förutsättningarna för en eventuell utvidgning av asylsökande barns rätt till hälso- och sjukvård.</textBlock>
  </contentBlock>
  <contentBlock ix="9">
    <textBlock ix="0">- Bestämmelserna om bl.a. våldtäkt och sexuellt utnyttjande av barn och ungdomar skärps fr.o.m.</textBlock>
    <textBlock ix="1">den 1 juli 1992.</textBlock>
  </contentBlock>
  <contentBlock ix="10">
    <textBlock ix="0">- I samband med ratifikationen av ILO-</textBlock>
    <textBlock ix="1">konventionen (nr 138) om minimiålder för tillträde till arbete skedde vissa lagändringar till skydd för minderåriga i arbete.</textBlock>
  </contentBlock>
  <contentBlock ix="11">
    <textBlock ix="0">- Ungdomsministern har här i kammaren redogjort för den utredning hon tänker föreslå för att belysa ungdomars och särskilt utsatta ungdomars speciella situation när det gäller boende och arbete.</textBlock>
  </contentBlock>
  <contentBlock ix="12">
    <textBlock ix="0">- En kommitté har tillsatts för att utvärdera nuvarande regelsystem för unga lagöverträdare samt lämna förslag till i vilka former och på vilket sätt det allmänna i framtiden bör ingripa när ungdomar som har fyllt 15 år begår brott. Den skall därvid enligt utredningsdirektiven beakta barnkonventionens bestämmelser och principer.</textBlock>
  </contentBlock>
  <contentBlock ix="13">
    <textBlock ix="0">- Regeringen har nyligen tillsatt en kommitté för att utvärdera 1974 års kriminalvårdsreform. Enligt direktiven bör kommittén mot bakgrund av Sveriges åtaganden enligt barnkonventionen göra en bedömning av hur man inom kriminalvården på lämpligaste sätt bör ta om hand de ungdomar under</textBlock>
    <textBlock ix="1">18 år som trots allt dömts till fängelse. Kommittén bör också uppmärksamma förhållandena för de små barn som vistas på kriminalvårdsanstalt tillsammans med intagen förälder.</textBlock>
  </contentBlock>
  <contentBlock ix="14">
    <textBlock ix="0">- Regeringen har under våren 1992 tillsatt en expertgrupp och kommitté för att svara för ett svenskt deltagande i WHO-/Unicef-aktionen Baby</textBlock>
    <textBlock ix="1">Friendly Hospitals (aktionen för ''barnvänliga sjukhus'').</textBlock>
  </contentBlock>
  <contentBlock ix="15">
    <textBlock ix="0">- Regeringen har vidare gett socialstyrelsen i uppdrag att utforma och genomföra ett åtgärdsprogram för att utveckla individ- och familjeomsorgens förhållningssätt till utsatta barn och deras familjer. Satsningen tar sikte på att höja kompetensen och öka medvetenheten hos socialarbetare och andra som arbetar med utsatta barn. Förmågan att se, förstå, beskriva och möta utsatta barns behov skall utvecklas. Särskilda medel har avsatts för detta utvecklingsarbete som syftar till att sätta barns bästa i främsta rummet.</textBlock>
  </contentBlock>
  <contentBlock ix="16">
    <textBlock ix="0">- Barnens behov skall också uppmärksammas av den alkoholpolitiska kommissionen.</textBlock>
    <textBlock ix="1">Kommissionen har i uppdrag att kartlägga och analysera missbrukets konsekvenser för missbrukarnas familjer. Kommissionen skall också bedöma vilka insatser som behöver göras för att möta särskilt barnens behov av stöd.</textBlock>
  </contentBlock>
  <contentBlock ix="17">
    <textBlock ix="0">- Regeringen har nu under våren förelagt riksdagen förslag om förbättringar av det ekonomiska stödet till föräldrar med handikappade barn fr.o.m. den 1</textBlock>
    <textBlock ix="1">juli 1992. Förslagen innebär dels väsentliga förbättringar av reglerna för vårdbidrag för handikappade barn, dels förändrade villkor inom det särskilda pensionstillägget med syfte att fler föräldrar skall kunna få detta stöd i framtiden.</textBlock>
    <textBlock ix="2">Riksdagen har nyligen beslutat att godkänna de föreslagna förbättringarna.</textBlock>
  </contentBlock>
  <contentBlock ix="18">
    <textBlock ix="0">- Vidare avser regeringen att under hösten avlämna en proposition på grundval av förslagen i handikapputredningens huvudbetänkande</textBlock>
    <textBlock ix="1">Handikapp--Välfärd--Rättvisa (SOU 1992:46).</textBlock>
    <textBlock ix="2">Inriktningen för den kommande propositionen är att skapa förutsättningar för ett avsevärt förbättrat samhällsstöd för personer med omfattande funktionshinder och då bl.a. när det gäller funktionshindrade barn och ungdomar.</textBlock>
    <textBlock ix="3">Handikapputredningen har i sitt betänkande bl.a.</textBlock>
    <textBlock ix="4">föreslagit att svårt funktionshindrade barn, ungdomar och vuxna skall tillförsäkras service och stöd genom en särskild rättighetslag.</textBlock>
  </contentBlock>
  <contentBlock ix="19">
    <textBlock ix="0">- En åtgärd som berör alla barn är den utvidgade lagreglering av barnomsorgsområdet som regeringen har aviserat i kompletteringspropositionen. Självfallet är familjen grunden för att ge barn och ungdomar goda uppväxtvillkor. Enligt min mening är dessutom tillgången till barnomsorg av god kvalitet av största betydelse. Även från jämställdhetssynpunkt är det väsentligt att tillgången till barnomsorg inte försämras.</textBlock>
  </contentBlock>
  <contentBlock ix="20">
    <textBlock ix="0">- Frågan om inrättandet av en barnombudsman bereds för närvarande inom socialdepartementet. I</textBlock>
    <textBlock ix="1">remissyttranden över utredningsförslaget om en ombudsman för barn och ungdom (SOU 1991:70)</textBlock>
    <textBlock ix="2">har tanken framförts att låta ombudsmannen få till uppgift att bevaka efterlevnaden av barnkonventionen i Sverige. Jag är själv tilltalad av denna tanke och ser det som ett av huvudalternativen. Min avsikt är att återkomma till riksdagen med en proposition till hösten.</textBlock>
  </contentBlock>
  <contentBlock ix="21">
    <textBlock ix="0">Avslutningsvis vill jag säga att frågan om att ta till vara barns och ungdomars egna åsikter berörs av flera av de åtgärder som jag här har redovisat. I</textBlock>
    <textBlock ix="1">grunden handlar det om att utveckla ett barn- och ungdomsperspektiv generellt i samhället, som bygger på respekt för barnet som individ och samhällsmedlem, dess behov och rättigheter. Att bättre utveckla detta perspektiv ser jag därför som en viktig utgångspunkt för regeringens barn- och ungdomspolitik.</textBlock>
  </contentBlock>
  <contentBlock ix="22">
    <textBlock ix="0">Anf. 2  EWA HEDKVIST PETERSEN (s):</textBlock>
  </contentBlock>
  <contentBlock ix="23">
    <textBlock ix="0">Herr talman! Jag tackar socialministern för interpellationssvaret. Det är självfallet intressant att ta del av den uppräkning som socialministern gör av de åtgärder som är på gång i regeringskansliet och också vilka beslut som riksdagen har fattat. Däremot kan jag inte se att socialministern har svarat på alla mina frågor. Han kommenterar nämligen inte alls hur han vill försvara den generella välfärdspolitiken, så att alla barn även i framtiden får goda uppväxtvillkor och säger inte heller vad han vill göra för att inte barn och ungdomar skall bli de stora förlorarna nu i besparingstider.</textBlock>
  </contentBlock>
  <contentBlock ix="24">
    <textBlock ix="0">Herr talman! Jag hörde nyligen regissören Suzanne</textBlock>
    <textBlock ix="1">Osten i ett radioprogram. Hon prisade att vi i vårt land hitintills tillsammans har tagit ansvar för alla barn, inte bara våra egna, att vi som vuxna bryr oss om inte bara våra egna barn utan också grannens.</textBlock>
    <textBlock ix="2">Nu såg hon andra tendenser. Hon var upprörd över att barnen får sitta emellan vid nedskärningarna.</textBlock>
    <textBlock ix="3">Mest av allt var hon besviken över att det gemensamma ansvaret för alla våra barn urholkas.</textBlock>
    <textBlock ix="4">Hon var rädd för att just det ansvar vi tar för alla barn i vårt land skall försvinna. Det är faktiskt också jag.</textBlock>
  </contentBlock>
  <contentBlock ix="25">
    <textBlock ix="0">Jag hävdar att vi i vårt lilla, rika land inte får abdikera från ansvaret för att alla barn skall ha goda uppväxtvillkor. Vi är mycket priviligierade i</textBlock>
    <textBlock ix="1">Sverige. Vi är rika. Vi lever i en ovanligt homogen kultur och med ganska likartade förhållanden. I</textBlock>
    <textBlock ix="2">denna ovanligt priviligierade situation måste vi ha den politiska kraften att se till att alla barn får del av välfärden och att ingen hamnar vid sidan om. Vi får inte sidsteppa några barn. Inte heller får vi slappna av och låta bli att se de klasskillnader som råder bland barn, hur barn längre ned på klasstrappan har en sämre situation än andra.</textBlock>
  </contentBlock>
  <contentBlock ix="26">
    <textBlock ix="0">Detta är också centrala politiska frågor som människor bryr sig om. Det sprider sig nu en oro i kommun efter kommun för att barnen skall bli de stora förlorarna i nedskärningstider. Vi ser hur specialundervisning, fritidsgårdar och barnkultur försvinner. Därför tycker jag att socialministerns tystnad i dag på denna punkt är anmärkningsvärd.</textBlock>
    <textBlock ix="1">Jag undrar om socialministern inte hör eller ser vad som händer och varför han inte nu tar chansen att säga vad han tycker.</textBlock>
  </contentBlock>
  <contentBlock ix="27">
    <textBlock ix="0">Nu kan tystnaden bero på att socialministern i regeringen är med och skapar problemen och resursbristen. Regeringen låter arbetslösheten skena i väg. Ovanpå det drar man in pengar från kommunerna för att betala skattesänkningar för de välbärgade. Detta får nedskärningar som följd.</textBlock>
    <textBlock ix="1">Samtidigt har jag förståelse för den knipa socialministern sitter i. Det förhandlas i regeringen, och det blir som det blir med en moderat ledning.</textBlock>
    <textBlock ix="2">Det måste i denna svåra situation vara socialministerns uppgift att värna sitt område, att värna barnens och ungdomarnas rättigheter i en kärv ekonomi, att se till att det inte blir de unga som får bära de stora bördorna.</textBlock>
  </contentBlock>
  <contentBlock ix="28">
    <textBlock ix="0">Loppet är inte kört än. Vi måste få socialministerns svar i nästa replik. Vad tycker socialministern om att barn och ungdomar nu blir de stora förlorarna vid de besparingar som sker, och vad tänker han göra?</textBlock>
  </contentBlock>
  <contentBlock ix="29">
    <textBlock ix="0">Herr talman! Det är inte alltid lätt att hävda barnens intressen i dag. Många vuxna och organisationer gör ett beundransvärt jobb. Men det behövs ytterligare insatser. Det är mot denna bakgrund som förslaget om en barnombudsman skall ses. Jag välkomnar nu socialministerns besked att en proposition om en barnombudsman kommer till hösten. Då borde vi ha en barnombudsman utsedd nästa vår. Socialministern lättar också litet på förlåten. Han är tilltalad av tanken att ombudsmannens uppgift skall bli att bevaka efterlevnaden av FN:s barnkonvention i Sverige.</textBlock>
    <textBlock ix="1">Detta har också föreslagits i utredningen. FN:s barnkonvention skall vara ett grundläggande dokument som en barnombudsman i Sverige bör arbeta utifrån.</textBlock>
  </contentBlock>
  <contentBlock ix="30">
    <textBlock ix="0">Konventionen måste genomsyra alla beslut och allt arbete med barn i Sverige. Konventionen kommer t.ex. med all säkerhet att vara ett viktigt instrument för att hejda de värsta avarterna av nedskärningsförslag vi i dag ser, och som slår mot barn.</textBlock>
  </contentBlock>
  <contentBlock ix="31">
    <textBlock ix="0">Herr talman! Jag vill föreslå att regeringen inte enbart skapar ytterligare en beredande myndighet.</textBlock>
    <textBlock ix="1">Det har vi många bra exempel på i dag.</textBlock>
    <textBlock ix="2">Barnombudsmannen behövs nämligen för ytterligare uppgifter. Vi behöver en barnombudsman som också ges ett uppdrag att aktivt och offensivt delta i den allmänna debatten och hävda barns intressen, både i samhällsplaneringen och på ett vidare fält i samhället, t.ex. gentemot affärsintressen. Barn lever sina liv i många olika situationer, och barnombudsmannen måste kunna arbeta utifrån det.</textBlock>
  </contentBlock>
  <contentBlock ix="32">
    <textBlock ix="0">Ombudsmannen kan vara en barnens, ungdomarnas och vuxnas bundsförvant som med kraft och status kan hävda barnperspektivet ur alla samhällets aspekter. Han skall ha ett arbetssätt som gör att han vet hur barn har det och kan sprida kunskap och vara opinionsbildare.</textBlock>
  </contentBlock>
  <contentBlock ix="33">
    <textBlock ix="0">Herr talman! Det måste var en barnombudsmans uppgift att synliggöra barns och ungdomars egna åsikter om hur de har det. Jag skulle gärna vilja ha socialministerns kommentar till dessa tankar om hur en barnombudsman kan fungera.</textBlock>
  </contentBlock>
  <contentBlock ix="34">
    <textBlock ix="0">Anf. 3  MAJ-INGER KLINGVALL (s):</textBlock>
  </contentBlock>
  <contentBlock ix="35">
    <textBlock ix="0">Herr talman! Även jag tvingas i likhet med Ewa</textBlock>
    <textBlock ix="1">Hedkvist Petersen konstatera att socialministern inte med ett ord berör den djupa oro som finns ute i landet när det gäller barnens situation. Den uppräkning av planerade och redan vidtagna åtgärder som socialministern gör i sitt interpellationssvar rör inte de grundläggande välfärdsmål som nu är hotade och som i stor utsträckning berör barnen.</textBlock>
  </contentBlock>
  <contentBlock ix="36">
    <textBlock ix="0">Bengt Westerberg har i anförande efter anförande uttalat sig för en generell välfärdspolitik. Jag har lyssnat till några och sett ännu fler refererade i media.</textBlock>
  </contentBlock>
  <contentBlock ix="37">
    <textBlock ix="0">Problemet är att ord och handling är två skilda saker för socialministern.</textBlock>
  </contentBlock>
  <contentBlock ix="38">
    <textBlock ix="0">Den hittills förda politiken innebär en urholkning av de välfärdssystem som skall garantera alla medborgare ett gott liv. På område efter område skall staten genomföra nedskärningar -- i boendet, i utbildningen, i statsbidragen till kommunerna.</textBlock>
    <textBlock ix="1">Höjningen av barnbidrag och studiebidrag har regeringen skjutit upp. Och mer är att vänta. Anne</textBlock>
    <textBlock ix="2">Wibble tänker spara 18 miljarder till, kunde man läsa i tidningar i går.</textBlock>
  </contentBlock>
  <contentBlock ix="39">
    <textBlock ix="0">Många av landets kommuner har stora ekonomiska problem och drar ned på sin verksamhet. Det kan röra sig om nedskärningar på mellan 5 och 30 %.</textBlock>
  </contentBlock>
  <contentBlock ix="40">
    <textBlock ix="0">Nedskärningarna i barnomsorgen drabbar barnen i form av större barngrupper, mindre personal, höjda taxor. Öppna förskolor läggs ned, sexåringarna hänvisas till skolan, och föreståndarens roll som pedagogisk ledare ersätts av rollen som administratör och ekonom.</textBlock>
  </contentBlock>
  <contentBlock ix="41">
    <textBlock ix="0">Nedskärningar i skolan drabbar barnen genom större klasser och färre lärare. Fasta vikarier tas bort, det blir färre halvklasser, sämre kvalitet på skolmåltiderna. Hemspråksundervisningen hotas, elevassistenter och annan kringpersonal avvecklas, och stimulansbidraget till upprustningen av den fysiska miljön i skolor upphör efter den 1 juli.</textBlock>
    <textBlock ix="1">Fritidsgårdar avvecklas, stödet till barn- och ungdomsidrott minskas, simundervisning läggs ned eller avgiftsläggs.</textBlock>
  </contentBlock>
  <contentBlock ix="42">
    <textBlock ix="0">Och nedskärningarna på kulturområdet drabbar barnen genom att bibliotek eller biblioteksfilialer i barns närområden minskar öppethållandetider eller läggs ned. Det blir neddragning av bokinköp --</textBlock>
    <textBlock ix="1">samtidigt som vi vet att 50 % av alla boklånare är barn.</textBlock>
  </contentBlock>
  <contentBlock ix="43">
    <textBlock ix="0">Minskade statliga och kommunala bidrag till studieförbunden medför också att kulturprogram till barn och ungdom minskar. Kommunala musikskolan minskar verksamheten och höjer avgifterna.</textBlock>
  </contentBlock>
  <contentBlock ix="44">
    <textBlock ix="0">Nedskärningarna inom barnhälsovården drabbar barnen genom att barnhälsovården i många landsting nu omstruktureras, och barnkompetensen riskerar att tunnas ut. Tjänster inom barnhabilitering och lekotekverksamhet dras in. Och sak samma är det inom skolhälsovården.</textBlock>
  </contentBlock>
  <contentBlock ix="45">
    <textBlock ix="0">Till detta kan läggas en allmän oro för att barn med extra behov inte får dem tillgodosedda.</textBlock>
    <textBlock ix="1">Nedskärningar i den generella välfärden drabbar alla, men mest dem som har störst behov av samhällets insatser. Och en sådan viktig grupp är barn med behov av särskilt stöd av olika slag.</textBlock>
  </contentBlock>
  <contentBlock ix="46">
    <textBlock ix="0">Tyvärr, socialministern, kan den här uppräkningen göras längre. Men jag vill bara med detta understryka den oro som många i dag känner för hur nedskärningar i stat, kommun och landsting slår mot barnen.</textBlock>
  </contentBlock>
  <contentBlock ix="47">
    <textBlock ix="0">Det blir då något märkligt att läsa och lyssna till socialministerns svar, som inte alls tar upp det här utan enbart handlar om barnkonventionen.</textBlock>
    <textBlock ix="1">Självfallet skall Sverige leva upp till barnkonventionen. Men det är inte det barnfamiljerna i Sverige nu efterfrågar i första hand, utan bra barnomsorg, skola, bostad, och ett arbete att försörja familjen på om man drabbas av arbetslöshet. Socialministerns svar andas en stor omedvetenhet om det här som bekymrar så många människor.</textBlock>
  </contentBlock>
  <contentBlock ix="48">
    <textBlock ix="0">Alla dessa nedskärningar sammantagna drabbar barn orättvist hårt. De är som grupp mycket beroende av att den kommunala servicen i närmiljön fungerar på ett bra och likvärdigt sätt.</textBlock>
    <textBlock ix="1">Barn har också mycket svårare än vuxna att formulera sina protester och utöva påtryckning på de politiker som beslutar om nedskärningarna.</textBlock>
    <textBlock ix="2">Barn är också mycket beroende av sina föräldrars levnadsförhållanden, och därför slår neddragningar hårdast mot de barn vilkas föräldrar har det svårast.</textBlock>
  </contentBlock>
  <contentBlock ix="49">
    <textBlock ix="0">Inte minst i dåliga tider behövs det starka företrädare för barnen, som ser till att barns behov och berättigade krav alltid ställs i fokus och prioriteras när avgörande beslut skall fattas.</textBlock>
  </contentBlock>
  <contentBlock ix="50">
    <textBlock ix="0">Socialminister Bengt Westerberg måste uppträda som en sådan stark företrädare. Men då måste socialministern våga ta i de grundläggande problemen, då måste ord och handling följa varandra. Hur tänker socialministern agera som stark företrädare för barnen i Sverige?</textBlock>
  </contentBlock>
  <contentBlock ix="51">
    <textBlock ix="0">Anf. 4  Socialminister BENGT</textBlock>
    <textBlock ix="1">WESTERBERG (fp):</textBlock>
  </contentBlock>
  <contentBlock ix="52">
    <textBlock ix="0">Herr talman! Nu har vi under tolv minuter fått höra vilket elände som Socialdemokraterna i Sverige har ställt till med och som vi nu har att hantera i den nya regeringen. Jag håller med om att det inte är något alldeles enkelt arv som vi har övertagit efter den socialdemokratiska regeringen. Vi har haft ekonomisk stagnation i flera år i Sverige. Jag håller med interpellanten och Maj-Inger Klingvall om att det är alldeles uppenbart att det skapar problem också när det gäller att hävda den generella välfärdspolitiken.</textBlock>
  </contentBlock>
  <contentBlock ix="53">
    <textBlock ix="0">Men just därför att vi är medvetna om detta driver regeringen nu en ekonomisk politik vars syfte är att få i gång den ekonomiska tillväxten igen och på det sättet skapa förutsättningar för att vi skall kunna bedriva en bra generell välfärdspolitik i Sverige framöver.</textBlock>
  </contentBlock>
  <contentBlock ix="54">
    <textBlock ix="0">Den generella välfärdspolitiken hotas också på andra sätt. Det kan uppstå svårigheter att få människor att acceptera de höga skatter som generell välfärdspolitik förutsätter, om man inte förmår leverera vad människor begär, dvs. om de inte får valuta för skattepengarna. Också därvidlag har vi högt ställda ambitioner inom regeringen -- att se till att människor får mer valuta för skattepengarna, för att på det sättet skapa förståelse för de höga skatter som vi har och den generella välfärdspolitik som vi för i Sverige.</textBlock>
  </contentBlock>
  <contentBlock ix="55">
    <textBlock ix="0">Men det är självklart att också i ett läge när det är kärvt och när vi tvingas till vissa nedskärningar både i stat och i kommun, måste vi hävda de mest utsatta gruppernas och de mest utsatta barnens intressen. Och den fråga som jag hade uppfattat att</textBlock>
    <textBlock ix="1">Ewa Hedkvist Petersen hade ställt var vilka åtgärder vi nu är beredda att vidta för att stärka den generella välfärden, speciellt med hänsyn till barnens situation. Jag har redovisat en mängd sådana åtgärder i mitt interpellationssvar.</textBlock>
  </contentBlock>
  <contentBlock ix="56">
    <textBlock ix="0">Det grundläggande är naturligtvis att vi kan få en god ekonomisk utveckling. Och jag tror att ni måste medge att en del av de problem som ni nu talar om, och som man säkert kan få illustrationer till ute i våra kommuner, hänger samman med att vi har haft en ekonomisk stagnation under ett antal år -- till vilken ni naturligtvis är medskyldiga, eftersom ni har tillhört den grupp här i kammaren som har varit mest ansvarig för den ekonomiska politiken under senare år. Man kan inte hävda att allt elände som man kan komma på -- och som Maj-Inger Klingvall t.ex. gjorde en lång uppräkning av i sitt inlägg --</textBlock>
    <textBlock ix="1">skulle ha uppstått under de månader som vi har haft den nya regeringen. Det är alldeles uppenbart att det har sina rötter i den ekonomiska politik som ni själva har medverkat till.</textBlock>
  </contentBlock>
  <contentBlock ix="57">
    <textBlock ix="0">Men jag kan försäkra er bägge två att regeringens mycket bestämda ambition är att vi skall få i gång den ekonomiska tillväxten. Alla de åtgärder vi vidtar, inkl. nedskärningar för kommunerna, har detta mycket bestämda syfte -- att vi skall komma bort från det stora budgetunderskottet, få i gång den ekonomiska tillväxten och kunna hävda den generella välfärdspolitiken.</textBlock>
  </contentBlock>
  <contentBlock ix="58">
    <textBlock ix="0">Och även i avvaktan på det krävs som sagt ett stort antal åtgärder, av vilka jag har redovisat en del. Låt mig bara än en gång lyfta fram en av de åtgärder som vi har vidtagit och fått riksdagen att acceptera nu under våren, nämligen ett ökat stöd till föräldrar till barn med handikapp. Det är ett förslag som vi under många år har lagt fram här i riksdagen därför att vi vet att just de här familjerna tillhör de mest utsatta, dem som behöver mest stöd från samhället.</textBlock>
    <textBlock ix="1">Men Ewa Hedkvist Petersen, Maj-Inger Klingvall och deras partivänner har aldrig stött den åtgärden förrän nu, sedan vi fått regeringsskiftet och har kunnat lägga fram förslaget som proposition i riksdagen. Det är ett exempel på den typ av åtgärder som vi vidtar för att också i kärva tider stödja de mest utsatta barnen.</textBlock>
  </contentBlock>
  <contentBlock ix="59">
    <textBlock ix="0">Anf. 5  EWA HEDKVIST PETERSEN (s):</textBlock>
  </contentBlock>
  <contentBlock ix="60">
    <textBlock ix="0">Herr talman! Jag noterar att socialministern inte i sin replik på något sätt kommenterade frågan om en barnombudsman, och jag hoppas att socialministern återkommer till den frågan. Jag tycker att det är viktigt att vi får en dialog kring vad en barnombudsman kan göra i vårt land.</textBlock>
  </contentBlock>
  <contentBlock ix="61">
    <textBlock ix="0">Och jag vill ännu en gång understryka att jag tycker att det är extra viktigt nu att vi får en barnombudsman. Riksdagen har många gånger uttalat att det här behovet finns. Det blev en utredning, och inför den proposition som skall läggas fram är det alltså bra om vi nu får en diskussion om vad barnombudsmannens uppgifter blir. Jag vill hänvisa till vad jag sade om detta i mitt första inlägg.</textBlock>
  </contentBlock>
  <contentBlock ix="62">
    <textBlock ix="0">Socialministern gör naturligtvis som alla andra regeringsföreträdare i dessa tider -- han talar om arvet från socialdemokratin. Och det är klart att man kan säga att inga problem skapas på ett halvår;</textBlock>
    <textBlock ix="1">det kan jag hålla med om. Men vad socialministern och regeringen gör nu när man lägger fram sina förslag är att man förvärrar problemen i Sverige och skapar nya. Det vi är oroliga för -- och det som är anledningen till att jag har framställt en interpellation -- är att det är barnen som får bära bördorna.</textBlock>
  </contentBlock>
  <contentBlock ix="63">
    <textBlock ix="0">Jag är också orolig för att socialministern inte värnar barnen och inte ger signaler till politikerna ute i landet hur bördorna skall bäras. Det är socialministerns uppgift att ge signaler om att fördelningspolitiken skall vara sådan att barnen och ungdomarna skall hållas så skadeslösa som möjligt.</textBlock>
  </contentBlock>
  <contentBlock ix="64">
    <textBlock ix="0">Finansministern kan ge ju signaler om att avgifter bör tas ut på boklån. Borde inte socialministern, som ansvarig för dessa frågor i då regeringen, ha en uppfattning om att barn och ungdomars välfärd inte får beskäras i dessa svåra tider? Sverige är ett rikt land, och vi måste gemensamt ta ansvar för våra barn. Vi vet att det annars är de barn som har det svårast som drabbas.</textBlock>
  </contentBlock>
  <contentBlock ix="65">
    <textBlock ix="0">Regeringen har lagt fram andra förslag utöver dem som gäller skattepolitiken och den ekonomiska politiken som direkt drabbar barnen. Det gäller t.ex. propositionerna om barnomsorgen och fristående skolor. I dessa näringspolitiska propositioner har det inte har gjorts någon analys av vilka konsekvenser förslagen får för barnen. Det borde vara regeringens uppgift att ha ett barnperspektiv i alla förslag som läggs fram.</textBlock>
  </contentBlock>
  <contentBlock ix="66">
    <textBlock ix="0">Anf. 6  MAJ-INGER KLINGVALL (s):</textBlock>
  </contentBlock>
  <contentBlock ix="67">
    <textBlock ix="0">Herr talman! Först vill jag kommentera frågan om den ekonomiska politiken.</textBlock>
  </contentBlock>
  <contentBlock ix="68">
    <textBlock ix="0">Det är självklart att Sveriges ekonomi har stagnerat. Men det är en oerhört stor skillnad på den ekonomiska politik som regeringen vill föra och den som Socialdemokraterna vill föra. Vi socialdemokrater skulle aldrig drömma om att sänka skatterna med flera miljarder för välbeställda människor och låta bördorna bäras av barnen och människor med vanliga inkomster. Vi skulle inte heller drömma om att föra en sådan åtstramningspolitik som skulle leda till en minskad inhemsk efterfrågan med många miljarder.</textBlock>
  </contentBlock>
  <contentBlock ix="69">
    <textBlock ix="0">I en sådan här situation är det oerhört viktigt att det finns en väl uttänkt strategi från regeringens och framför allt socialministerns sida om hur den generella välfärden, något som berör alla barn, skall värnas. Socialministern räknade i sitt interpellationssvar upp en rad åtgärder som rör barnkonventionen. En av åtgärderna gäller alla barn, nämligen förslaget om en utvidgad lagreglering på barnomsorgsområdet. Observera att formuleringarna börjar bli alltmer utslätade.</textBlock>
  </contentBlock>
  <contentBlock ix="70">
    <textBlock ix="0">Handlar det här om barnens rätt till en plats i barnomsorgen, eller är det fråga om en lagstiftning som skall ge ''tillräckligt stöd för enskilda alternativ'', som det står i kompletteringspropositionen? Det skulle vara bra med ett klarläggande här.</textBlock>
  </contentBlock>
  <contentBlock ix="71">
    <textBlock ix="0">Min huvudinvändning är socialministerns ointresse och frånvaron av en strategi för att klara de generella åtgärder som alla barn är beroende av för att kunna leva ett bra liv. De punkter socialministern har räknat upp, och som riktar sig till olika grupper av barn, förutsätter att den generella välfärden finns intakt i botten. Men så kommer inte att vara fallet om alla planerade nedskärningar genomförs.</textBlock>
  </contentBlock>
  <contentBlock ix="72">
    <textBlock ix="0">Visst kan väl ändå socialministern hålla med mig om, att när det råder brist på resurser, är det ännu viktigare att diskutera prioriteringar och strategier framåt i tiden? Men det finns inte några sådana ansatser och förslag. Jag hörde inte heller att socialministern hade några sådana tankar i sitt första inlägg. Vad tänker socialministern göra?</textBlock>
  </contentBlock>
  <contentBlock ix="73">
    <textBlock ix="0">Anf. 7  Socialminister BENGT</textBlock>
    <textBlock ix="1">WESTERBERG (fp):</textBlock>
  </contentBlock>
  <contentBlock ix="74">
    <textBlock ix="0">Herr talman! Det är klädsamt att Ewa Hedkvist</textBlock>
    <textBlock ix="1">Petersen medger att den ekonomiska stagnationen inte är ett problem som har uppkommit efter regeringsskiftet utan faktiskt är ett arv som den nuvarande regeringen har tagit över. Jag skall inte på något sätt hävda att ekonomisk politik är något enkelt och att det hade varit lätt att undvika de problem som nu finns. Men likväl måste den regering vi hade som satt fram till oktober i fjol ta på sig en stor del av ansvaret för att det har blivit en ekonomisk stagnation och att vi nu tvingas till en hel del smärtsamma ekonomisk-politiska åtgärder för att få ordning på den svenska ekonomin.</textBlock>
  </contentBlock>
  <contentBlock ix="75">
    <textBlock ix="0">Grunden skall naturligtvis vara den generella välfärdspolitiken. För att kunna hävda den generella välfärdspolitiken och få ordning på ekonomin tvingas vi till en del ingrepp i själva välfärdssystemet. Därom tror jag inte att det råder någon oenighet. Också den socialdemokratiska regeringen insåg -- åtminstone mot slutet av sin ämbetsperiod -- att det var nödvändigt med vissa ingrepp i t.ex. sjukförsäkringen, och även en del andra åtgärder genomfördes. Då inleddes en politik av reformering av dessa system, som vi sedan har fortsatt -- fast med betydligt större kraft än vad Socialdemokraterna förmådde visa.</textBlock>
  </contentBlock>
  <contentBlock ix="76">
    <textBlock ix="0">Maj-Inger Klingvall säger, att när det råder brist på resurser måste det ske prioriteringar. Ja, det är just vad detta handlar om. Det är därför att det råder brist på resurser som vi har prioriterat de mest utsatta grupperna och barnen. Vi har just därför inriktat våra åtgärder på t.ex. barn med handikapp.</textBlock>
    <textBlock ix="1">Pengarna läggs på dem. Trots att det är kärva tider kommer vi att genomföra en stor handikappreform. Men det handlar naturligtvis inte bara om barn. Det finns också andra utsatta grupper, t.ex. pensionärer med låga inkomster och en del andra grupper som vi också tycker att det är viktigt att ta hänsyn till i det kärva läge som nu råder.</textBlock>
  </contentBlock>
  <contentBlock ix="77">
    <textBlock ix="0">Ewa Hedkvist Petersen frågade om barnombudsmannen. I mitt svar redovisade jag hur jag ser på den frågan. Jag tycker att tanken, som framför allt har framförts från Rädda barnens sida, att låta barnombudsmannen bevaka att FN:s barnkonvention efterlevs i Sverige, är ett intressant uppslag. Vi håller nu på att gå igenom de synpunkter vi har fått under remissbehandlingen, och vi skall återkomma så småningom med en proposition till riksdagen. De synpunkter som Ewa</textBlock>
    <textBlock ix="1">Hedkvist Petersen här framför finns naturligtvis med i bilden när vi funderar på hur barnombudsmannaämbetet skall utformas.</textBlock>
  </contentBlock>
  <contentBlock ix="78">
    <textBlock ix="0">Det har vidare sagts att de förslag vi har lagt fram när det gäller barnomsorg och skola -- jag förmodar att det framför allt har avsett förslagen att släppa fram enskilda alternativ på dessa områden -- skulle missgynna barnen. Det är för mig en alldeles obegriplig ståndpunkt. De erfarenheter som finns av enskilda alternativ på dessa områden är utomordentligt positiva. Jag tror inte att det går att hävda att något barn som har gått i Waldorfskola eller Montessoriskola, föräldrakooperativt dagis eller dagis som har drivits på annat sätt i enskild form har farit illa av det. Vi har öppnat större möjligheter för enskilda initiativ än vad som hittills har funnits. Det är fel att stänga ute en hel del av de alternativ som skulle kunna stå till buds. Det är för mig en helt främmande tanke att barn skulle fara illa av sådant. I själva verket är mångfald och större frihet något som gynnar barnen. Det är därför vi har lagt fram dessa förslag -- inte för att vi vill barn illa, utan för att vi vill barn väl. Det borde Ewa</textBlock>
    <textBlock ix="1">Hedkvist Petersen kunna förstå.</textBlock>
  </contentBlock>
  <contentBlock ix="79">
    <textBlock ix="0">Vidare ställde Maj-Inger Klingvall en fråga om den lagstiftning om barnomsorg som tidigare diskuterats vid åtskilliga tillfällen i kammaren. Det är tänkt att lagen skall ta hänsyn till flera saker.</textBlock>
    <textBlock ix="1">Dels gäller det önskemålet att det skall finnas utrymme för enskilda alternativ, dels gäller det att tillgodose de behov av barnomsorg som finns av barnomsorg. Regeringen har i regeringsdeklarationen klart sagt att målet är full behovstäckning inom barnomsorgen. Det innebär att var och en som behöver barnomsorg utanför hemmet skall ha rätt att få det. Tanken är att lagstiftningen skall ge ett sådant stöd till föräldrarna att den rätten kan tillgodoses.</textBlock>
    <textBlock ix="2">Regeringen återkommer även när det gäller detta med förslag till hösten.</textBlock>
  </contentBlock>
  <contentBlock ix="80">
    <textBlock ix="0">Det grundläggande och avgörande är att få igång den ekonomiska utvecklingen om vi skall kunna hävda den generella välfärdspolitiken och kunna tillgodose alla de önskemål som både barn, äldre och handikappade har. Alla de åtgärder som regeringen vidtar har detta syfte. Det går alltid att diskutera vilka ekonomisk-politiska åtgärder som är de rätta i varje givet läge. Men vi vill pröva vår metod. Socialdemokraterna prövade sin, och det ledde Sverige in i ekonomisk stagnation och in i de problem som nu finns i svensk ekonomi och välfärd.</textBlock>
    <textBlock ix="1">Vår ambition är att lösa dessa problem. Vi bör åtminstone få litet mer än sju åtta månader på oss för att visa att våra recept för att klara den ekonomiska utvecklingen i Sverige håller. Jag är övertygad om att vi kommer att kunna visa det.</textBlock>
  </contentBlock>
  <contentBlock ix="81">
    <textBlock ix="0">Anf. 8  EWA HEDKVIST PETERSEN (s):</textBlock>
  </contentBlock>
  <contentBlock ix="82">
    <textBlock ix="0">Herr talman! Vi är politiker, socialministern! Som politiker har vi till uppgift att lösa problem i samhället. Det råder en ekonomisk stagnation i</textBlock>
    <textBlock ix="1">Sverige. Tillväxten är inte vad den borde vara. Men när vi i dag skall ta itu med problemet måste vi bestämma oss för vilka som skall värnas i processen och med de åtgärder som vidtas stå skadeslösa.</textBlock>
  </contentBlock>
  <contentBlock ix="83">
    <textBlock ix="0">Jag hävdar att det i första hand är barnen vi måste skydda. Jag kräver att socialministern utifrån sin position också värnar barnen i den ekonomiska politik som regeringen formulerar.</textBlock>
  </contentBlock>
  <contentBlock ix="84">
    <textBlock ix="0">Socialministern säger att Socialdemokraterna har prövat sin ekonomiska modell. Det har vi gjort, och den har varit framgångsrik. Vi har problem, och det har vi haft, men vi har hela tiden i vår ekonomiska politik sett till att de grupper som behöver stöd också får det. Vi har använt generella metoder därför att vi vet att dessa i längden ger varaktiga resultat. Nu ser vi att barn och ungdomar, vilka vi vill värna, riskerar att få betala priset för den ekonomiska politik som den borgerliga regeringen driver. Det kan vi inte acceptera. Det ger bestående verkningar som det blir svårt att reparera senare.</textBlock>
    <textBlock ix="1">Vi saknar också hos regeringen ambitionen att värna dessa grupper.</textBlock>
  </contentBlock>
  <contentBlock ix="85">
    <textBlock ix="0">Jag skulle vilja att socialministern uttryckte en uppfattning om att det är barnen som skall värnas när det nu sker besparingar ute i kommunerna och ute i landet. Jag anser att socialministern måste göra det och kan göra det.</textBlock>
  </contentBlock>
  <contentBlock ix="86">
    <textBlock ix="0">När det sedan gäller resonemanget om bl.a.</textBlock>
    <textBlock ix="1">fristående skolor kan man ha ambitioner och strategier med sina förslag, men när man sedan lägger fram förslagen och ser formuleringarna blir resultatet kanske inte alltid det som skulle önskas.</textBlock>
    <textBlock ix="2">Så är det när det gäller fristående skolor. Det förslag som har lagts fram innebär att kommunala skolor kan få svårigheter att bedriva sin verksamhet. Det kan vi inte heller acceptera. Om socialministern följer skoldebatten och utbildningsdebatten här i kammaren kan han få höra hur diskussionen kommer att gå i det avseendet. Jag anser alltså att man här inte har haft ett generellt barnperspektiv.</textBlock>
  </contentBlock>
  <contentBlock ix="87">
    <textBlock ix="0">Anf. 9  MAJ-INGER KLINGVALL (s):</textBlock>
  </contentBlock>
  <contentBlock ix="88">
    <textBlock ix="0">Herr talman! Jag känner mig mycket tveksam när socialministern skall förklara hur socialministern ser på detta med prioriteringar. Jag känner mig tveksam till socialministerns inställning till den generella välfärdspolitiken. Socialministern sade ungefär så här: Det är de mest utsatta barnen och de mest utsatta grupperna som skall prioriteras.</textBlock>
  </contentBlock>
  <contentBlock ix="89">
    <textBlock ix="0">Men för oss socialdemokrater är det självklart att det är barnen som skall prioriteras i den situation vi nu befinner oss i. Det är det vi menar med generell välfärdspolitik. Vi skall naturligtvis prioritera åtgärder som är bra för alla barn i vårt land. Jag skulle gärna vilja att socialministern förtydligade sin inställning till den generella välfärdspolitiken.</textBlock>
    <textBlock ix="1">Är det alla barn eller är det bara de mest utsatta barnen som skall prioriteras?</textBlock>
  </contentBlock>
  <contentBlock ix="90">
    <textBlock ix="0">Sedan skulle jag något mer vilja följa upp frågan om en barnombudsman. Vi tycker att det är oerhört viktigt att vi på alla sätt försöker att bevaka barns och ungas rättigheter och trygghet.</textBlock>
    <textBlock ix="1">Barnombudsmannen kan tillsammans med andra ha en sådan funktion. Vi har ju i Sverige en rad frivilliga organisationer som gör ett fantastiskt arbete. Jag tänker bl.a. på Rädda barnen, på BRIS</textBlock>
    <textBlock ix="2">och på flera handikapporganisationer. Vi har också några myndigheter som arbetar med barn.</textBlock>
    <textBlock ix="3">Barnmiljörådet arbetar enbart med barn. Vi har barn- och ungdomsdelegationen och statens ungdomsråd.</textBlock>
  </contentBlock>
  <contentBlock ix="91">
    <textBlock ix="0">Min uppfattning är att en ombudsman för barn och ungdom kan bli en viktig komplettering i samhällets insatser för att bevaka om rätt saker görs utifrån barns och ungdomars faktiska önskemål och behov och utifrån ambitionen att förbättra barns villkor.</textBlock>
    <textBlock ix="1">Men om en barnombudsman skall kunna få kraft bakom sitt arbete, måste det finnas myndigheter som mer reguljärt har till uppgift att bevaka barns och ungdomars villkor och som kan följa frågor under lång tid, göra uppföljningar och utvärderingar och bevaka barnaspekter inom olika sektorer. Det räcker inte med en barnombudsman om det inte finns andra myndigheter och organisationer som gör grovjobbet.</textBlock>
    <textBlock ix="2">Barnombudsmannen skall komplettera, inte ersätta, övrigt arbete med barn- och ungdomsfrågor.</textBlock>
  </contentBlock>
  <contentBlock ix="92">
    <textBlock ix="0">Avslutningsvis vill jag fråga socialministern hur han ser på barnombudsmannens uppgifter i förhållande till de frivilliga organisationernas och nuvarande myndigheters arbete för barn.</textBlock>
  </contentBlock>
  <contentBlock ix="93">
    <textBlock ix="0">Anf. 10  Socialminister BENGT</textBlock>
    <textBlock ix="1">WESTERBERG (fp):</textBlock>
  </contentBlock>
  <contentBlock ix="94">
    <textBlock ix="0">Herr talman! Låt mig svara på den sista frågan först. Det är alldeles självklart att barnombudsmannen inte kan ta över alla uppgifter från andra myndigheter, och ännu mindre från frivilligorganisationer. Det är självklart att barnsynpunkter måste beaktas på många olika håll.</textBlock>
    <textBlock ix="1">Dessa insatser kan komplettera varandra. Det innebär inte att det inte kan finnas uppgifter, t.ex.</textBlock>
    <textBlock ix="2">hos barnmiljörådet, som lämpligen kan tas över av barnombudsmannen. Det tillhör de frågor vi prövar i beredningen av det här ärendet.</textBlock>
  </contentBlock>
  <contentBlock ix="95">
    <textBlock ix="0">Ewa Hedqvist Petersen frågade vilka som skall gå skadeslösa. Hon sade att barnen måste komma i första hand. Man kan naturligtvis uttrycka det så att barnen skall komma i första hand, men det finns självfallet också andra grupper som vi måste ta hänsyn till. Vi kan inte säga att barnen skall gå helt skadeslösa medan vi offrar handikappade och äldre. Det är jag inte beredd att säga, om det var vad Ewa Hedqvist Petersen efterlyste. Jag tycker att vi hela tiden, även när vi måste strama åt ute i kommunerna, måste ta rimlig hänsyn till både barn och andra utsatta grupper, t.ex. handikappade och äldre. Vi tvingas hela tiden göra en avvägning mellan dessa grupper. Vi kan inte säga att en grupp får allt och de andra grupperna får inget. Jag tycker inte att det är en rimlig prioritering.</textBlock>
  </contentBlock>
  <contentBlock ix="96">
    <textBlock ix="0">Maj-Inger Klingvall var tveksam till mitt sätt att resonera om prioriteringar. Det är sant att alla åtgärder vi sätter in inte riktar sig till alla barn. När vi t.ex. sätter in åtgärder för barn med handikapp är det klart att det är just barn med handikapp, dvs.</textBlock>
    <textBlock ix="1">en grupp på några tiotusental barn, som får glädje av de åtgärderna. Men jag tycker inte att vi av det skälet att dessa åtgärder riktar sig till vissa barn, skall säga att vi skall utesluta dem till förmån för åtgärder som når alla barn. Vi höjer också barnbidrag och gör annat som berör alla barn, men vissa åtgärder måste självfallet vara inriktade på särskilt utsatta barn. Där har vi i Folkpartiet liberalerna tyckt -- och regeringen tycker nu -- att det är mycket viktigt att förbättra förhållandena för barn med handikapp. Det är en fråga som vi har prioriterat högt. Socialdemokraterna har visat ett ganska ringa intresse för den frågan i regeringsställning. Glädjande nog har man stött den prioriteringen i opposition. Det tycker vi är bra.</textBlock>
  </contentBlock>
  <contentBlock ix="97">
    <textBlock ix="0">Herr talman! Ewa Hedqvist Petersen uttryckte en oro för att barnen nu får betala priset för den ekonomiska politik som bedrivs. När det görs nedskärningar i kommunerna görs det därför att samhällsekonomin kräver det. Staten håller inte inne dessa pengar och samlar dem i några skattkistor. Staten har ju också stora underskott. Vi har alla stora underskott på alla nivåer i samhällsekonomin. Därför ställs det också stora krav på att vi effektiviserar verksamheten. Målet med det är inte att det skall bli sämre, varken för barn eller några andra grupper. Målet är att det skall bli bättre. Vi skall åstadkomma mer med mindre resurser. Därför måste ambitionen i kommunerna vara att inte försämra för olika personer och olika grupper, utan att göra det bättre för dem. Det ställer naturligtvis stora krav på kommunerna. Det måste förbättra produktivitet och effektivitet i kommunerna under åren framöver, oavsett vilken regering vi har i Sverige.</textBlock>
    <textBlock ix="1">Men målet för de förändringar och de omstruktureringar som nu sker måste vara att det skall bli bättre för alla grupper och att man skall få mer valuta för skattepengarna.</textBlock>
  </contentBlock>
  <contentBlock ix="98">
    <textBlock ix="0">Överläggningen var härmed avslutad.</textBlock>
  </contentBlock>
  <contentBlock ix="99">
    <textBlock ix="0">2 §  Svar på interpellation 1991/92:188 om vården av äldre i hemmet</textBlock>
  </contentBlock>
  <contentBlock ix="100">
    <textBlock ix="0">Anf. 11  Socialminister BENGT</textBlock>
    <textBlock ix="1">WESTERBERG (fp):</textBlock>
  </contentBlock>
  <contentBlock ix="101">
    <textBlock ix="0">Herr talman! My Persson har frågat mig om jag är beredd att inom ramen för beslutade stimulansbidrag till äldreboende också möjliggöra konstruktioner som ger stimulanser även för vård och service av äldre i hemmet.</textBlock>
  </contentBlock>
  <contentBlock ix="102">
    <textBlock ix="0">Jag skulle vilja inleda med en beskrivning av bakgrunden till äldrereformen och vad reformen konkret innebär. Antalet mycket gamla människor ökade under 1980-talet och hemtjänstinsatserna uttryckt både i timmar och i personal byggdes ut i stor omfattning. Det ökade antalet mycket vårdkrävande äldre, t.ex. med demenssjukdomar, möttes däremot inte av motsvarande utbyggnad av äldreboendet. Under 1980-talet har en förskjutning skett av hjälpinsatserna i hemmen så att totalt sett färre vårdtagare får hemtjänst, medan mycket vårdbehövande äldre och handikappade får allt mer hjälp. Inriktningen har varit att ge dem möjligheter att med kvalificerade vårdinsatser bo kvar i det egna hemmet. Det innebär att äldre människor som för tio år sedan i regel hänvisades till långtidssjukvården, i dag kan välja att få vård i den egna bostaden.</textBlock>
  </contentBlock>
  <contentBlock ix="103">
    <textBlock ix="0">Denna förskjutning av tyngdpunkt från institutionsvård till vård i det egna hemmet innebar att kommuner och landsting blev allt mer beroende av varandra för att klara de ökade krav som ställdes på en trygg och väl fungerande äldreomsorgsorganisation. Redan i äldreberedningens betänkande 1987 berördes behovet av ett mer enhetligt huvudmannaskap för vissa delar av äldreomsorgen. Men det skulle dröja ända fram till våren 1991, då riksdagen beslutade om den ekonomiska regleringen av reformen, som frågan fick sin slutliga lösning och kommunerna gavs ett samlat och tydligt ansvar för äldreomsorgen.</textBlock>
  </contentBlock>
  <contentBlock ix="104">
    <textBlock ix="0">Äldrereformen innebär i korthet att kommunerna har fått en skyldighet att inrätta särskilda boendeformer för service och omvårdnad för äldre och bostäder med särskild service för yngre människor med funktionshinder. Kommunen skall erbjuda hälso- och sjukvård i särskilda boendeformer och i dagverksamheter och kan också, efter överenskommelse med landstingen, överta ansvaret för hemsjukvården i ordinärt boende. Vidare har kommunen fått ett betalningsansvar både för somatisk långtidssjukvård som drivs av landsting eller enskilda vårdgivare och för personer som av läkare bedöms inte längre behöva den medicinska vård som landstingens länssjukvård svarar för.</textBlock>
  </contentBlock>
  <contentBlock ix="105">
    <textBlock ix="0">Den 1 januari 1992 överfördes 490 sjukhem med ca</textBlock>
    <textBlock ix="1">31 000 platser för somatisk långtidssjukvård till kommunerna. Ansvaret för drygt 400</textBlock>
    <textBlock ix="2">gruppboendeenheter med sammanlagt 3 000</textBlock>
    <textBlock ix="3">boende samt 200 dagverksamheter för åldersdementa och 130 enheter för dagsjukvård överfördes också till kommunerna. Totalt bytte ca</textBlock>
    <textBlock ix="4">55 000 anställda arbetsgivare. Kommunerna har fått betalningsansvar för 5 500 platser avseende somatisk långtidssjukvård och för 3 300 platser avseende somatisk korttidssjukvård och geriatrisk vård.</textBlock>
  </contentBlock>
  <contentBlock ix="106">
    <textBlock ix="0">Som My Persson säger är detta den största huvudmannaskapsreform som ägt rum under de senaste decennierna -- kanske någonsin -- inom svensk förvaltning. Reformens ekonomiska omfattning uppgår till ca 20 miljarder kronor, vilka överförts till kommunerna genom olika regleringsinstrument. I samband med beslutet om äldrereformen beslutade regeringen också att anslå sammanlagt 5,5 miljarder kronor för att stimulera kommunernas och landstingens förändringsarbete.</textBlock>
    <textBlock ix="1">Det utökade statliga stödet avser stimulansbidragen till utbyggnad av gruppboende och till ombyggnad av sjukhemmen; sammanlagt 3</textBlock>
    <textBlock ix="2">miljarder kronor, ett särskilt statsbidrag till kommunerna om 1.5 miljarder kronor för betalningsansvaret, 500 milj.kr. för information och utbildning och slutligen 500 milj.kr. i statsbidrag till landstingen för den särskilda vårdgarantin i syfte att nedbringa kötiderna.</textBlock>
  </contentBlock>
  <contentBlock ix="107">
    <textBlock ix="0">My Persson anger att 38 000 äldre nu skrivs ut från landstingens äldrevård. Här måste dock råda någon missuppfattning kring dessa siffror som jag inte kan genomskåda. Det som hänt under reformens första fyra månader är att kommunerna i stor utsträckning kunnat ta ansvaret för de s.k. medicinskt färdigbehandlade genom att de nu förfogar över medicinska resurser på sjukhemmen, i dagverksamheter och i vissa fall också genom att ansvaret för hemsjukvården överförts till kommunerna. Jag har här i kammaren nyligen besvarat frågor rörande effekterna av systemet med ett kommunalt betalningsansvar, och då konstaterat att allt hittills tyder på att detta system i stort sett fungerar väl. Jag har också beskrivit den uppföljning som sker i betalningsansvarsdelegationen och de särskilda tillsynsinsatser som socialstyrelsen gjort i några enskilda fall.</textBlock>
  </contentBlock>
  <contentBlock ix="108">
    <textBlock ix="0">Jag är väl medveten om att anhöriga utför mycket stora och betydelsefulla insatser inom äldreomsorgen och att de behöver stöd och hjälp i olika former. Avlastning av det tunga vårdansvaret genom hemtjänst, tillfällig placering på ålderdomshem eller sjukhem och kanske också stöd och hjälp i form av anhörigträffar hör till kommunernas ansvarsområde.</textBlock>
  </contentBlock>
  <contentBlock ix="109">
    <textBlock ix="0">My Persson nämner den mycket omfattande uppföljning och utvärdering av älddreformen som påbörjats och som skall pågå under kommande år.</textBlock>
    <textBlock ix="1">Inför höstens hearing i socialutskottet hoppas jag att det kommer att finnas underlag kring bl.a.</textBlock>
    <textBlock ix="2">betalningsansvaret och användningen av stimulansbidragen.</textBlock>
  </contentBlock>
  <contentBlock ix="110">
    <textBlock ix="0">Jag är inte nu beredd att ompröva inriktningen för och konstruktionen av de särskilda stimulansbidragen till bl.a. gruppboende och för att förbättra boendemiljön inom sjukhemmen.</textBlock>
    <textBlock ix="1">ÄDEL-reformen innebär en omfattande och angelägen organisationsförändring som enligt min mening ger goda förutsättningar för kommunerna att utveckla äldre- och handikappomsorgen efter de uppställda målen.</textBlock>
  </contentBlock>
  <contentBlock ix="111">
    <textBlock ix="0">Anf. 12  MY PERSSON (m):</textBlock>
  </contentBlock>
  <contentBlock ix="112">
    <textBlock ix="0">Herr talman! Jag ber först att få tacka statsrådet för svaret.</textBlock>
  </contentBlock>
  <contentBlock ix="113">
    <textBlock ix="0">Jag har förståelse för att socialministern har en viss ovilja att nu ompröva inriktningen på de stimulansåtgärder som redan är beslutade. Men vad jag däremot inte har samma förståelse för är den inriktning för stimulansbidraget för äldreboende som från början fanns.</textBlock>
  </contentBlock>
  <contentBlock ix="114">
    <textBlock ix="0">Socialministern gav i sitt svar till mig en historik över ÄDEL-reformen. Jag vill utifrån intentionerna i min interpellation ge några synpunkter på äldreboendet.</textBlock>
  </contentBlock>
  <contentBlock ix="115">
    <textBlock ix="0">Vi har i vårt samhälle en tendens att allt för ofta planera mer utifrån trender än utifrån kunskap och långsiktighet. Detta innebär inte bara en inskränkning i valfriheten för den enskilde utan också ett mycket dåligt hushållande med samhällets ekonomiska resurser.</textBlock>
  </contentBlock>
  <contentBlock ix="116">
    <textBlock ix="0">Ålderdomshemmen är ett exempel. Det fanns en trend som sade att det inte var gott för en gammal människa att bo på ålderdomshem. Sålunda skulle den boendeformen avvecklas, och de gamla som bodde där skulle flyttas ut till ett annat boende. Så skedde också. Jag vill påstå att vi i och med detta bokstavligt talat tog livet av ett antal gamla människor. Men så hände det som alltid sker.</textBlock>
    <textBlock ix="1">Trenden bröts, och pendeln svängde. Plötsligt var ålderdomshemmen en god boendeform, och i dag är vi i färd med att bygga upp dem igen.</textBlock>
  </contentBlock>
  <contentBlock ix="117">
    <textBlock ix="0">Hade kunskap och sunt förnuft fått råda -- och jag vet att bådadera fanns att tillgå, men det var ingen som lyssnade -- hade dessa misstag inte begåtts.</textBlock>
    <textBlock ix="1">Vad jag nu befarar är att vi i dag är på väg att göra samma misstag, och att trendordet i dag är gruppboende.</textBlock>
  </contentBlock>
  <contentBlock ix="118">
    <textBlock ix="0">Givetvis är gruppboendet en mycket god boendeform om det är rätt anpassat till de äldre som skall bo där när det gäller miljö, funktion och en god omvårdnad. För den alltmer växande skaran dementa, som socialministern också talade om --</textBlock>
    <textBlock ix="1">man räknar i dag med att 20 % av alla över 80 år kommer att drabbas av demenssjukdom, och merparten av Alzheimers sjukdom -- är gruppboendet ett gott boende. Därför skall det självfallet, som nu skett, stimuleras.</textBlock>
  </contentBlock>
  <contentBlock ix="119">
    <textBlock ix="0">Men för den som är gammal och utifrån sin ålder vad jag kallar lagom frisk, är kanske framför allt det egna hemmet, men också servicehuset som det i början var tänkt att fungera när vi inrättade den boendeformen, eller det goda ålderdomshemmet, det bästa boendet. Jag tror därför att det ligger en fara i, att när staten nu vill stimulera äldreboendet göra det med en så snäv inriktning som nu skett.</textBlock>
  </contentBlock>
  <contentBlock ix="120">
    <textBlock ix="0">Förvisso behöver vi gruppboende för äldre, men därjämte måste vi ha alternativ. Man kan aldrig bygga i fatt ett behov. Behovet förändras ständigt.</textBlock>
    <textBlock ix="1">Det är därför vi behöver mångfald även vad gäller alla äldres rätt till en god bostad.</textBlock>
  </contentBlock>
  <contentBlock ix="121">
    <textBlock ix="0">Jag vet att man nu i kommuner i rasande fart startar gruppboenden för att ta vara på stimulansbidragen, samtidigt som man har brist på andra boendealternativ för äldre och framför allt många gamla boende i ensamhet och mänsklig misär i eget hem. Vi vet att hemtjänsten inte fungerar. Den anhöriga, som ofta själv är gammal, orkar inte längre ställa upp, och några dagcentraler eller avlastningsplatser att tala om finns inte alltid att tillgå.</textBlock>
  </contentBlock>
  <contentBlock ix="122">
    <textBlock ix="0">Skulle man vara drastisk skulle man kunna säga att dessa från början inte allför sjuka gamla under de omständigheter de nu lever kommer att bli just så sjuka att de kommer att behöva den vård som gruppboendet skall kunna erbjuda dem när det är färdigbyggt. Detta är inte humant.</textBlock>
  </contentBlock>
  <contentBlock ix="123">
    <textBlock ix="0">Jag skulle i anledning av interpellationssvaret vilja ställa följande frågor till socialministern. Bl.a. till följd av ÄDEL-reformen skärs nu platserna kraftigt ner inom den s.k. långvården. Vart tar dessa gamla människor som nu blir hemlösa vägen?</textBlock>
    <textBlock ix="1">Jag är medveten om att det är omöjligt för socialministern att nu svara på den frågan, men kanske kan den av regeringen tillsatta betalningsansvarskommittén hjälpa till med svaret.</textBlock>
    <textBlock ix="2">Kommittén har som bekant nyligen skickat ut en enkät till kommuner och landsting, där man bl.a.</textBlock>
    <textBlock ix="3">ställer denna fråga: Vilket alternativ till sjukhusvården erbjuder kommunerna? Svaret är av intresse för den hearing som socialutskottet ämnar genomföra till hösten om just äldrevården.</textBlock>
  </contentBlock>
  <contentBlock ix="124">
    <textBlock ix="0">Tillgången på alternativa boendeformer med olika grader av vård finns i dag inte fullt utbyggd i de flesta kommuner. Därför hänvisas många gamla till det egna hemmet, mer eller mindre mot sin vilja.</textBlock>
    <textBlock ix="1">Det är därför av största vikt att stora ansträngningar nu görs för att hjälpa och stödja de hemmaboende gamla, deras anförvanter och den personal som vi fortfarande har kvar i hemtjänsten.</textBlock>
  </contentBlock>
  <contentBlock ix="125">
    <textBlock ix="0">Jag är medveten om att detta nu är kommunernas ansvar. Men anser inte socialministern att det också vad gäller detta boende måste finnas en viljeinriktning och ett övergripande ansvar från statens sida? Hur skulle i så fall detta ansvar kunna utformas för att bli inte en pekpinne utan en stimulans för kommunerna, inte minst i ljuset av den mycket svåra ekonomiska situation som många kommuner i dag befinner sig i?</textBlock>
  </contentBlock>
  <contentBlock ix="126">
    <textBlock ix="0">Anf. 13  ROSA ÖSTH (c):</textBlock>
  </contentBlock>
  <contentBlock ix="127">
    <textBlock ix="0">Herr talman! Det är en mycket angelägen fråga som</textBlock>
    <textBlock ix="1">My Persson ställt och som jag gärna något vill kommentera.</textBlock>
  </contentBlock>
  <contentBlock ix="128">
    <textBlock ix="0">Jag har i många år haft tillfälle att ägna mig åt äldreomsorgsfrågorna. Jag skulle utifrån den erfarenheten inte vilja göra riktigt samma historiebeskrivning som Bengt Westerberg och kanske inte heller riktigt dra samma slutsatser. Jag skall inte göra någon större affär av det, för jag tror ändå att vi har samma intresse av att lösa frågorna om vård och omsorg för de äldre på ett bra sätt.</textBlock>
  </contentBlock>
  <contentBlock ix="129">
    <textBlock ix="0">I dag är kommunerna i full färd med att försöka leva upp till de förväntningar och de krav som ställs på dem i och med deras utvidgade ansvarsroll. Det är självklart att de sätter en ära i att visa att de klarar av dessa ny uppgifter. Det ligger närmast i sakens natur att man inte i förstone vill medge att det finns svårigheter i sammanhanget som man kanske inte riktigt bemästrar.</textBlock>
  </contentBlock>
  <contentBlock ix="130">
    <textBlock ix="0">Det är när man kommer ned på individnivå som man märker att effekterna inte alltid är så goda. Jag har mött flera ganska förtvivlade människor som berättar hur deras tillvaro ställts på huvudet därför att mor eller far plötsligt skickats hem från sjukhuset, trots att de inte har en chans att klara sig där utan väldigt mycket hjälp, något som kommunen inte har möjlighet att ställa upp med, åtminstone inte med kort varsel.</textBlock>
  </contentBlock>
  <contentBlock ix="131">
    <textBlock ix="0">Jag delar därför My Perssons oro, och jag tycker att hennes förslag är intressant. Också i ett övergångsläge måste vi sörja för våra äldre, och då kan det krävas ett flexibelt utnyttjande av våra tillgängliga medel. Jag tror för övrigt att vi också mer långsiktigt måste vidga perspektiven och öka flexibiliteten. Vi vet ju alla att vi de närmaste åren får ett kraftigt ökat antal mycket gamla människor.</textBlock>
    <textBlock ix="1">Vi vet också att många av dessa kommer att behöva mycket vård, och att det är människor som måste ge den vården alldeles oavsett vem som är huvudman för verksamheten.</textBlock>
  </contentBlock>
  <contentBlock ix="132">
    <textBlock ix="0">Det är också bekant att det till den allra största delen är anhöriga eller närstående som sköter äldrevården. Det brukar anges att de står för 75 %</textBlock>
    <textBlock ix="1">eller kanske ännu mer. Jag har åtskilliga gånger i denna kammare tagit upp anhörigvårdsfrågan. Jag har hävdat, och gör det nu igen, att denna verksamhet måste synliggöras, värderas och respekteras. Det skall inte göras genom en välvillig gest ibland, utan genom att man väger in hela detta omfattande arbete i den totala äldreomsorgen så att vi får en uppfattning om ifall dessa omfattande insatser kan påräknas också i framtiden. Det kanske behövs en komplettering av trygghetslagstiftningen eller möjlighet till viss ersättning osv. Det finns många tankar kring detta.</textBlock>
    <textBlock ix="2">Åtgärderna behöver inte kosta så mycket pengar, men de är kanske avgörande för om vi skall klara denna verksamhet i framtiden.</textBlock>
  </contentBlock>
  <contentBlock ix="133">
    <textBlock ix="0">Jag hoppas att Bengt Westerberg i översynen och uppföljningen av äldrereformen inte bortser från att anhörigvården är en förutsättning för att äldreomsorgen alls skall fungera. Jag hoppas, herr talman, att jag får en kommentar till detta av Bengt</textBlock>
    <textBlock ix="1">Westerberg.</textBlock>
  </contentBlock>
  <contentBlock ix="134">
    <textBlock ix="0">Anf. 14  Socialminister BENGT</textBlock>
    <textBlock ix="1">WESTERBERG (fp):</textBlock>
  </contentBlock>
  <contentBlock ix="135">
    <textBlock ix="0">Herr talman! Jag är något osäker på vad My</textBlock>
    <textBlock ix="1">Persson syftar på när hon säger att det sker en nedskärning av platser inom långvården. Det är sannolikt riktigt att man inom landstingen inte kommer att ha lika många färdigbehandlade patienter som ligger länge. Kanske platser av det slaget försvinner och ställs till förfogande för andra verksamheter inom sjukvården. Men om man med långvård menar platser på sjukhem och liknande finns de för närvarande inga tendenser till att man skär ned, utan verksamheten byggs snarare ut.</textBlock>
  </contentBlock>
  <contentBlock ix="136">
    <textBlock ix="0">Att platserna på akutavdelningarna försvinner, dvs.</textBlock>
    <textBlock ix="1">att patienter som är färdigbehandlade inte ligger kvar där, tycker jag är en bra utveckling. Vi har länge kritiserat det förhållandet att personer som har varit färdigbehandlade inte har haft någonstans att ta vägen. Det var motiveringen till det betalningsansvar som har lagts på kommunerna, och det har lett till mycket goda resultat.</textBlock>
  </contentBlock>
  <contentBlock ix="137">
    <textBlock ix="0">Jag fick nyss ett tidningsklipp från Västerbotten, där man hade gjort en utvärdering av hur ÄDEL-</textBlock>
    <textBlock ix="1">reformen slagit igenom. Man konstaterade att det hade fungerat mycket väl och att kommunerna hade varit duktiga på att ta hand om sina äldre.</textBlock>
  </contentBlock>
  <contentBlock ix="138"/>
  <contentBlock ix="139">
    <textBlock ix="0">Vart har de tagit vägen? Sannolikt finns de i olika boendeformer: ålderdomshem, servicehus, gruppbostäder och annat som finns tillgängligt i kommunen. En del har kanske också fått möjlighet att flytta hem med hemtjänststöd av olika slag.</textBlock>
  </contentBlock>
  <contentBlock ix="140">
    <textBlock ix="0">Skälet till att vi inom ramen för Ädelreformen valde att stimulera framför allt ombyggnad av sjukhem till fler egna rum och utbyggnad av gruppbostäder var naturligtvis att det där fanns akuta bristproblem. Trots att debatten om de egna rummen på sjukhemmen nu pågått under ganska många år finns fortfarande flera tiotusental personer som år efter år tvingas leva ihop med andra människor. Det borde vara en självklar rätt för äldre människor, precis som det är för de flesta andra, att få ha ett eget rum ifall man önskar det.</textBlock>
    <textBlock ix="1">Ingen skall tvingas till det, men alla skall ha rätt till det.</textBlock>
  </contentBlock>
  <contentBlock ix="141">
    <textBlock ix="0">På samma sätt är det med gruppbostäderna. Man har ganska sent uppmärksammat att detta är en utomordentligt bra boendeform, framför allt för dementa. Därför finns det än i dag inte mer än 3 000</textBlock>
    <textBlock ix="1">eller 4 000 tusen platser i gruppbostäder för dementa, medan behovet har uppskattats till mellan 25 000 och 30 000. Det finns alltså en betydande brist på platser i gruppbostäder. Det är skälet till att statsmakterna bestämde sig för att man under en period av fem år -- den kan bli kortare med de nya regler som gäller -- skall stimulera utbyggnaden.</textBlock>
  </contentBlock>
  <contentBlock ix="142">
    <textBlock ix="0">Stimulansbidraget omfattar gruppbostäder inte bara för dementa, utan också för psykiskt sjuka och utvecklingsstörda. För dem är detta också en bra boendeform. Jag tror därför inte att det är särskilt stor risk för att vi skall förbygga oss på det här området. Tvärtom kommer det säkert fortfarande att finnas en brist när man har utnyttjat alla de stimulansbidrag som nu är aktuella.</textBlock>
  </contentBlock>
  <contentBlock ix="143">
    <textBlock ix="0">Sedan är det också viktigt att understryka att det här stimulansbidraget är ett tidsbegränsat investeringsbidrag. Skall man ge stöd t.ex. till hemtjänstpersonal handlar det snarast om ett driftbidrag, och då måste det utgå under en längre period. Vi har faktiskt haft, och har fortfarande, ett statligt bidrag till social hemhjälp. Men i den kompletteringsproposition som regeringen nyligen redovisade föreslås att man skall ändra principerna för bidragsgivningen till kommunerna och ta bort de specialdestinerade bidragen, bl.a. till social hemhjälp, och i stället lägga in dem i den s.k. påsen, dvs. det generella statsbidraget till kommunerna.</textBlock>
  </contentBlock>
  <contentBlock ix="144">
    <textBlock ix="0">Hur det kommer att fungera vet vi naturligtvis inte än. Men inom den kommunala sektorn har man bedömt att detta är av värde för att man skall kunna bedriva en effektivare och mer flexibel verksamhet.</textBlock>
  </contentBlock>
  <contentBlock ix="145">
    <textBlock ix="0">Samtidigt delar jag My Perssons uppfattning att staten har ett övergripande och yttersta ansvar för att servicen t.ex. till äldre fungerar. Därför kan vi behöva fundera på om vi på annat sätt skall reglera den här verksamheten. Det som då ligger närmast till hands är naturligtvis ändringar i socialtjänstlagen, som också Rosa Östh antydde.</textBlock>
  </contentBlock>
  <contentBlock ix="146">
    <textBlock ix="0">Vi har tidigare diskuterat de planer som finns på att ändra socialtjänstlagen när det gäller barnomsorgen. När det gäller äldreomsorgen har det visat sig att socialtjänstlagen redan ger ett stöd till enskilda personer som vill besvära sig. Men jag vill inte alls utesluta att ytterligare skärpningar av socialtjänstlagen kan bli aktuella.</textBlock>
  </contentBlock>
  <contentBlock ix="147">
    <textBlock ix="0">Det pågår, som My Persson och Rosa Östh känner till, en översyn av lagstiftningen på det området. Så småningom kommer vi att få ett förslag från socialtjänstkommittén. Vi utgår ifrån att den också analyserar de här frågorna, och att detta ligger till grund för de förslag som kommittén kan komma med.</textBlock>
  </contentBlock>
  <contentBlock ix="148">
    <textBlock ix="0">Det råder inga delade meningar om det angelägna i att se till att det finns alternativ och mångfald på det här området. Huvudansvaret ligger på kommunerna, men självklart kan staten aldrig frånsäga sig det yttersta ansvaret för att våra äldre kan få åldras på ett värdigt sätt.</textBlock>
  </contentBlock>
  <contentBlock ix="149">
    <textBlock ix="0">Anf. 15  MY PERSSON (m):</textBlock>
  </contentBlock>
  <contentBlock ix="150">
    <textBlock ix="0">Herr talman! Socialministern säger att jag kanske är litet fel ute när jag påstår att institutionerna mer eller mindre tömts. Jag tror faktiskt inte att jag är så fel ute. De färdigbehandlade patienterna har vi talat om tidigare i kammaren, men det är faktiskt så i vissa kommuner att långvårdskliniker av olika slag och sjukhemsplatser dras in därför att man tycker att andra former av boende är bättre. Men detta sker innan dessa andra boendeformer är fullt utbyggda eller har fått full service.</textBlock>
  </contentBlock>
  <contentBlock ix="151">
    <textBlock ix="0">Dessutom pågår just nu en nedmontering av de psykiatriska specialsjukhusen och de psykiatriska institutionerna. Där finns många gamla som också skickas ut till ett boende som inte fungerar för dem och där de kanske får bli ensamboende och hamna i vad jag vill kalla andlig misär.</textBlock>
  </contentBlock>
  <contentBlock ix="152">
    <textBlock ix="0">Jag tror att man inte får negligera det problemet.</textBlock>
  </contentBlock>
  <contentBlock ix="153">
    <textBlock ix="0">Sedan vill jag påstå att ett eget rum i långvården, som det kämpats ofta och länge för, förvisso är bra, men det räcker inte när man inte ens en gång har en plats i den specifika vård man behöver.</textBlock>
  </contentBlock>
  <contentBlock ix="154">
    <textBlock ix="0">Jag tycker att det Rosa Östh anförde här om anhörigvården är mycket viktigt. Socialministern är inne på precis samma tankar. Det gavs väl ett visst löfte om att man kunde få till stånd vissa ändringar i socialtjänstlagen. För många gamla, ensamma och sjuka människor som bor i sitt hem skulle det kunna innebära litet mera stöd och hjälp.</textBlock>
  </contentBlock>
  <contentBlock ix="155">
    <textBlock ix="0">Jag skulle vilja komma in på en något annorlunda frågeställning. Jag oroar mig fortfarande, som socialministern förstår, för hur kommunernas dåliga ekonomi och den här pengapåsen vi har talat om kommer att slå mot de gamla. Det har sagts här i dag att det är barnen som är de stora förlorarna.</textBlock>
    <textBlock ix="1">Jag tror att de stora förlorarna är de gamla, de sjuka och de ensamma. Det finns så många, inte minst föräldrar, som för barnens talan, men det finns praktiskt taget inte någon som för de gamlas talan.</textBlock>
    <textBlock ix="2">De är ofta så gamla och sjuka att de inte själva förmår föra sin talan.</textBlock>
  </contentBlock>
  <contentBlock ix="156">
    <textBlock ix="0">Socialministern och jag var båda på socialtjänststämman och talade. Där framkom att tanken på en barnombudsman var intressant för socialministern. Det har sagts i denna kammare i dag också. Om man kan lägga pengar, tid och krafter på att fundera i departementet på en barnombudsman, är det då inte hög tid att prioritera en ombudsman för de äldre, som behövs än mer?</textBlock>
  </contentBlock>
  <contentBlock ix="157">
    <textBlock ix="0">Anf. 16  ROSA ÖSTH (c):</textBlock>
  </contentBlock>
  <contentBlock ix="158">
    <textBlock ix="0">Herr talman! Vi skall inte nu diskutera</textBlock>
    <textBlock ix="1">Ädelreformen som sådan. Vi kan ha delade meningar om hur viktig och angelägen den var.</textBlock>
    <textBlock ix="2">Effekterna har varit bra i en del kommuner och mindre bra i andra, beroende på hur man tidigare löst sina samordningsfrågor.</textBlock>
  </contentBlock>
  <contentBlock ix="159">
    <textBlock ix="0">Men det viktiga, som My Persson har belyst på ett bra sätt, är att man i varje läge har ett flexibelt synsätt, att man inte låser sig för vissa lösningar, utan har sinnet öppet för olika vägar och olika sätt att använda tillgängliga medel.</textBlock>
  </contentBlock>
  <contentBlock ix="160">
    <textBlock ix="0">Det handlar inte alls om att vi skall ha ett antal gruppbostäder till förfogande. Det behövs olika former av det som kallas för särskilt boende. Men dagens och framför allt framtidens äldreomsorg kommer i stor utsträckning att bygga på att äldre människor kan bo kvar i sina egna hem. För att det skall vara möjligt måste vi räkna med högst betydande insatser från de anhöriga.</textBlock>
  </contentBlock>
  <contentBlock ix="161">
    <textBlock ix="0">När jag har ställt frågor om anhörigvården till tidigare socialministrar har de inte riktigt velat ta i frågan. Jag har en känsla av att man tror att det är fråga om att gå tillbaka till det gamla hemmadottersystemet. Men det är sannerligen inte detta jag är ute efter. Det är snarare för att undvika att vi hamnar i en beroendesituation av det slaget som jag vill att man skall räkna med och beakta den här nödvändiga resursen och se hur man kan ta vara på den på ett sätt som är värdigt också för anhörigvårdarna.</textBlock>
  </contentBlock>
  <contentBlock ix="162">
    <textBlock ix="0">Det är möjligt att man kan göra förändringar i socialtjänstlagen. Men jag efterlyser framför allt att regeringen är öppen för att diskutera dessa frågor, att se fakta sådana som de är och att göra det bästa möjliga av det.</textBlock>
  </contentBlock>
  <contentBlock ix="163">
    <textBlock ix="0">Överläggningen var härmed avslutad.</textBlock>
  </contentBlock>
  <contentBlock ix="164">
    <textBlock ix="0">3 §  Svar på interpellation 1991/92:166 om arbetslösa och barnomsorgen</textBlock>
  </contentBlock>
  <contentBlock ix="165">
    <textBlock ix="0">Anf. 17  Socialminister BENGT</textBlock>
    <textBlock ix="1">WESTERBERG (fp):</textBlock>
  </contentBlock>
  <contentBlock ix="166">
    <textBlock ix="0">Herr talman! Många kommuner har regler som innebär att en arbetslös förälder efter en viss tid förlorar den daghemsplats man haft för sina barn.</textBlock>
    <textBlock ix="1">Detta kan i sin tur leda till att man inte har möjlighet att omedelbart acceptera ett erbjudande om nytt arbete. Därmed anses man inte stå till arbetsmarknadens förfogande och riskerar att förlora sin arbetslöshetsersättning. Det är mot denna bakgrund Ulla Tillander frågat mig vad regeringen kan göra för att undanröja denna onda cirkel.</textBlock>
  </contentBlock>
  <contentBlock ix="167">
    <textBlock ix="0">Jag delar Ulla Tillanders uppfattning att problemet i de flesta fall borde kunna lösas genom en större generositet och en större känslighet för den enskildes speciella situation. Den långsiktiga lösningen är naturligtvis att se till att barnomsorgen är så utbyggd att alla som så behöver också skall kunna erbjudas en plats och även få behålla den i bl.a. sådana här speciella situationer.</textBlock>
  </contentBlock>
  <contentBlock ix="168">
    <textBlock ix="0">Det är av stor betydelse för föräldrar men naturligtvis också för barnen. Barnomsorgen är inte bara barnpassning medan föräldrarna förvärvsarbetar eller studerar, utan har ett positivt värde för barnens utveckling. I det perspektivet är det än mer orimligt att en förälders arbetslöshet, som kan vara svår nog för familjen, dessutom skall drabba barnet genom att det mister sin plats på dagis.</textBlock>
  </contentBlock>
  <contentBlock ix="169">
    <textBlock ix="0">Genom att avskaffa de faktiska hinder som tidigare fanns för enskilda personer att driva barnomsorg har regeringen tagit ett viktigt steg för att både öka tillgången till platser i daghem och fritidshem och öka mångfalden.</textBlock>
  </contentBlock>
  <contentBlock ix="170">
    <textBlock ix="0">Ett nytt generellt statsbidrag till kommunerna innebär en betydande avreglering av bl.a.</textBlock>
    <textBlock ix="1">barnomsorgsområdet. Detta ger kommunerna ökade möjligheter att på ett flexibelt sätt tillgodose efterfrågan på barnomsorg. Det nya kommunbidragets konstruktion medför emellertid samtidigt att kommunernas ekonomiska incitament för att bedriva barnomsorg försvagas. Då det av hänsyn till såväl jämställdheten som samhällsekonomin är angeläget att fullfölja utbyggnaden av barnomsorgen, har jag i kompletteringspropositionen aviserat att till hösten återkomma till regeringen med förslag om en utvidgad lagreglering av barnomsorgsområdet. Jag anser att en sådan lagreglering är nödvändig också för att säkerställa ekonomiskt stöd till alternativ barnomsorg.</textBlock>
  </contentBlock>
  <contentBlock ix="171">
    <textBlock ix="0">Då Ulla Tillander, som framställt interpellationen, anmält att hon var förhindrad att närvara vid sammanträdet, medgav tredje vice talmannen att</textBlock>
    <textBlock ix="1">Rosa Östh fick delta i överläggningen i stället för interpellanten.</textBlock>
  </contentBlock>
  <contentBlock ix="172">
    <textBlock ix="0">Anf. 18  ROSA ÖSTH (c):</textBlock>
  </contentBlock>
  <contentBlock ix="173">
    <textBlock ix="0">Herr talman! Jag tackar socialministern för svaret på Ulla Tillanders interpellation.</textBlock>
  </contentBlock>
  <contentBlock ix="174">
    <textBlock ix="0">Jag vill till att börja med livligt instämma i den gjorda problembeskrivningen. Just nu hör den här frågan till det som man oftast möter när man träffar människor och diskuterar barnomsorg och arbetslöshet.</textBlock>
  </contentBlock>
  <contentBlock ix="175">
    <textBlock ix="0">Det är en mycket vanlig situation att småbarnsföräldrar konfronteras med detta motsägelsefulla förhållande: För att du skall få ett arbete måste du ha barnomsorg, och för att du skall få barnomsorg måste du ha ett arbete. Att en sådan regel är svår att förstå och acceptera för den enskilde är lätt att begripa.</textBlock>
  </contentBlock>
  <contentBlock ix="176">
    <textBlock ix="0">Vad är anledningen till problemet? Är det bara en fråga om otillräckligt antal barnomsorgsplatser?</textBlock>
    <textBlock ix="1">Nej, det är inte det. Det är i lika hög grad en fråga om vad dessa barnomsorgsplatser kostar.</textBlock>
  </contentBlock>
  <contentBlock ix="177">
    <textBlock ix="0">En kommun som befinner sig i ett besvärligt ekonomiskt läge har naturligtvis ett intresse av att tillgängliga barnomsorgsplatser utnyttjas av de barn som just då har det största behovet av tillsyn.</textBlock>
    <textBlock ix="1">Men kommunen har givetvis också ett intresse av att få avgift inbetald för varje plats. En arbetslös förälder å andra sidan kan vilja ha barnet i barnomsorg, men klarar det inte även om det skulle vara tillåtet på den platsen, helt enkelt därför att familjen inte har råd.</textBlock>
  </contentBlock>
  <contentBlock ix="178">
    <textBlock ix="0">Det kan också vara så att en förälder som mister sitt arbete vill avända den uppkomna situationen till att vara mer med sitt barn, göra saker tillsammans, delta i aktiviteter, osv., men vill ha tryggheten att ha tillgång till barnomsorgsplats den dag ett arbetstillfälle yppar sig. Detta förutsätter, som jag ser det, att kommunen har en del vakanta platser.</textBlock>
  </contentBlock>
  <contentBlock ix="179">
    <textBlock ix="0">Jag påstår alltså att en fullt utbyggd barnomsorg visserligen är ett viktigt steg, men inte hela lösningen på problemet. Det handlar inte bara om brist på barnomsorgsplatser, utan det handlar också om bristande inkomstmöjlighet för kommunen och bristande betalningsförmåga för föräldrarna.</textBlock>
  </contentBlock>
  <contentBlock ix="180">
    <textBlock ix="0">Jag skulle, herr talman, kunna tänka mig att det fanns en pott arbetsmarknadspengar tillgängliga i det här sammanhanget. Den skulle kunna användas för att bemästra detta just nu så akuta problem. Det skulle kunna leda till att småbarnsföräldrar inte blev diskriminerade på arbetsmarknaden, som man nu i vissa fall anser sig vara. Det skulle också kunna ge alla berörda kvinnor -- det handlar nu faktiskt oftast om kvinnor -- en bättre chans att ha kontakt med arbetslivet.</textBlock>
  </contentBlock>
  <contentBlock ix="181">
    <textBlock ix="0">Jag är naturligtvis medveten om att det här är en fråga som tangerar arbetsmarknadsdepartementets ansvarsområde -- arbetsmarknadspolitiken -- men den har också en stark social dimension, och den hänger nära ihop med barnomsorgen och Bengt</textBlock>
    <textBlock ix="1">Westerbergs ansvarsområde. Jag är därför mycket intresserad av att höra socialministerns synpunkter på den utvidgning av problemets orsak som jag har framfört och naturligtvis också de tankar till lösning som jag har framfört.</textBlock>
  </contentBlock>
  <contentBlock ix="182">
    <textBlock ix="0">Anf. 19  Socialminister BENGT</textBlock>
    <textBlock ix="1">WESTERBERG (fp):</textBlock>
  </contentBlock>
  <contentBlock ix="183">
    <textBlock ix="0">Herr talman! Låt mig mycket kort kommentera</textBlock>
    <textBlock ix="1">Rosa Ösths synpunkter. Jag delar naturligtvis uppfattningen att det idealiska är att det finns vissa vakanta platser i kommunerna. Har man full behovstäckning i kommunen är det rimligt att det också finns en del vakanta platser, både för att skapa möjlighet för föräldrar att då man plötsligt får ett jobb och den sociala situationen förändras få tillgång till en plats, och för att det är en viktig förutsättning för att man skall ha en reell valfrihet mellan olika dagis inom kommunen.</textBlock>
  </contentBlock>
  <contentBlock ix="184">
    <textBlock ix="0">Det kan naturligtvis tänkas att betalningsförmågan ibland hindrar föräldrar att utnyttja en dagisplats.</textBlock>
    <textBlock ix="1">Nu tror jag inte att det var skälet till att man inte fick dagisplats i de fall som har uppmärksammats och som var grunden för Ulla Tillanders fråga, utan där sade kommunen att man inte var beredd att ställa dagisplats till förfogande för föräldrar som var arbetslösa. Men i den mån det handlar om bristande betalningsförmåga finns det naturligtvis starka sociala skäl att ändå bereda de barn som i så fall kan bli aktuella plats på dagis.</textBlock>
  </contentBlock>
  <contentBlock ix="185">
    <textBlock ix="0">Om arbetsmarknadsmyndigheterna kan gå in och bidra till betalning i sådana fall är det alldeles utmärkt. Jag har kanske anledning att ta upp detta med arbetsmarknadsministern -- jag skall erkänna att vi hittills inte har diskuterat denna möjlighet.</textBlock>
  </contentBlock>
  <contentBlock ix="186">
    <textBlock ix="0">Anf. 20  ROSA ÖSTH (c):</textBlock>
  </contentBlock>
  <contentBlock ix="187">
    <textBlock ix="0">Herr talman! Jag tackar för Bengt Westerbergs intresse för att lösa problemen med de här frågorna. Det är många som menar att det med fullt utbyggd barnomsorg är möjligt att omgående ta hand om de barn som söker plats, men så fungerar det ju inte -- det finns alltid en viss kö; det ligger i sakens natur. Skall man kunna ta hand om också de barnen förutsätter det, precis som Bengt</textBlock>
    <textBlock ix="1">Westerberg sade, att det finns ett antal vakanta platser.</textBlock>
  </contentBlock>
  <contentBlock ix="188">
    <textBlock ix="0">Men jag tror tyvärr inte att det finns anledning att hoppas på att det är så många kommuner som i dag -- och kan hända under överskådlig framtid --</textBlock>
    <textBlock ix="1">anser sig ha råd att ha platser utöver dem som man direkt behöver.</textBlock>
  </contentBlock>
  <contentBlock ix="189">
    <textBlock ix="0">Jag håller med om att den direkta orsaken till Ulla</textBlock>
    <textBlock ix="1">Tillanders interpellation var just de regler som helt enkelt utesluter att föräldrar har en barnomsorgsplats för sina barn när de blir arbetslösa. Men jag har stött på också andra varianter av dessa hindrande regler, och det är därför som jag har velat vidga perspektivet något.</textBlock>
  </contentBlock>
  <contentBlock ix="190">
    <textBlock ix="0">Jag tackar som sagt för att Bengt Westerberg har visat intresse för att de här frågorna löses, och jag ser fram emot det.</textBlock>
  </contentBlock>
  <contentBlock ix="191">
    <textBlock ix="0">Överläggningen var härmed avslutad.</textBlock>
  </contentBlock>
  <contentBlock ix="192">
    <textBlock ix="0">4 §  Svar på interpellation 1991/92:178 om frivilligt samhällsarbete</textBlock>
  </contentBlock>
  <contentBlock ix="193">
    <textBlock ix="0">Anf. 21  Socialminister BENGT</textBlock>
    <textBlock ix="1">WESTERBERG (fp):</textBlock>
  </contentBlock>
  <contentBlock ix="194">
    <textBlock ix="0">Herr talman! Gullan Lindblad har frågat mig vilken form av stöd jag är beredd att ge det frivilliga samhällsarbete som planeras av Riksföreningen Att åldras är att växa.</textBlock>
  </contentBlock>
  <contentBlock ix="195">
    <textBlock ix="0">Inledningsvis vill jag instämma med Gullan</textBlock>
    <textBlock ix="1">Lindblad i att frivilliga insatser från anhöriga, andra närstående och ideella organistioner inom äldreomsorgen är ett viktigt komplement till kommunens socialtjänst.</textBlock>
  </contentBlock>
  <contentBlock ix="196">
    <textBlock ix="0">Vi vet att anhöriga och andra närstående står för en mycket stor del av service och omsorg till äldre och att stöd och avlastning behöver utvecklas för dessa grupper.</textBlock>
  </contentBlock>
  <contentBlock ix="197">
    <textBlock ix="0">Också ideella organisationer som pensionärsföreningarna, Röda korset m.fl. står för en mängd aktiviteter som besöksgrupper, promenadhjälp, organiserande av frivilligt arbete för och av pensionärer, dagverksamheter m.m.</textBlock>
  </contentBlock>
  <contentBlock ix="198">
    <textBlock ix="0">Att det över huvud taget finns ett mycket stort engagemang från frivilliga organisationer i sociala frågor märktes vid det seminarium kring frivilligarbete som socialdepartementet ordnade för några veckor sedan. Jag blev mycket imponerad över den stora mängd entusiastiska företrädare för frivilligarbete som denna dag delgav oss sina erfarenheter.</textBlock>
  </contentBlock>
  <contentBlock ix="199">
    <textBlock ix="0">Riksföreningen Att åldras är att växa är en riksomfattande kampanj, som under några år skall försöka utveckla bl.a. frivilliga insatser men som också har som mål att ändra attityder, så att människors resurser även efter pensioneringen ses som en tillgång och tas tillvara av samhället.</textBlock>
    <textBlock ix="1">Riksföreningen har vid olika tillfällen erhållit ekonomiskt stöd för sin verksamhet från socialdepartementet.</textBlock>
  </contentBlock>
  <contentBlock ix="200">
    <textBlock ix="0">Under senare år har det skett en förskjutning av tyngdpunkten för kommunernas äldreomsorger.</textBlock>
    <textBlock ix="1">Allt fler äldre och vårdkrävande människor har i dag möjlighet att vårdas i det egna hemmet, och hemtjänstorganisationen måste därför i allt högre grad inriktas mot kvalificerade vård- och omsorgsuppgifter. Serviceuppgifter som städning, hemhandling, matdistribution, osv. läggs ut på entreprenad, och vissa uppgifter kommer kanske i framtiden att ombesörjas helt i privat regi.</textBlock>
  </contentBlock>
  <contentBlock ix="201">
    <textBlock ix="0">För många människor är frivilliga insatser ett viktigt komplement till dem som i första hand den offentliga sektorn erbjuder. Det är exempelvis inte realistiskt att räkna med att hemtjänstpersonalen i längden skall ha tid att sitta ned och bara prata med äldre människor. Här ser jag en utveckling av frivillig väntjänst, där yngre pensionärer besöker äldre i hemmet, som en möjlighet att bryta den ensamhet och isolering som för många äldre är ett stort problem.</textBlock>
  </contentBlock>
  <contentBlock ix="202">
    <textBlock ix="0">Gullan Lindblad refererar till hur sådana tjänster och även mer praktiska tjänster har kunnat förmedlas i de s.k. förmedlingscentralerna enligt norsk modell. Att utveckla någon form av förmedlingsverksamhet för frivilliga insatser skulle jag vilja se prövat också här i Sverige. Vi för nu diskussioner med företrädare för Riksföreningen</textBlock>
    <textBlock ix="1">Att åldras är att växa och Svenska kommunförbundet angående formerna för stöd till en sådan försöksverksamhet.</textBlock>
  </contentBlock>
  <contentBlock ix="203">
    <textBlock ix="0">Anf. 22  GULLAN LINDBLAD (m):</textBlock>
  </contentBlock>
  <contentBlock ix="204">
    <textBlock ix="0">Herr talman! Jag ber att få tacka socialministern för ett utförligt och, som jag tycker, positivt svar. Jag har noterat att socialministern även tidigare har uttalat sig positivt angående frivilligorganisationernas verksamhet på det sociala området, och jag är glad över detta.</textBlock>
  </contentBlock>
  <contentBlock ix="205">
    <textBlock ix="0">Frivilligt socialt arbete är både önskvärt och nädvändigt -- för de äldres, de handikappades och de sjukas skull men också för dem som vill göra en insats för sina medmänniskor, t.ex. yngre pensionärer som har krafter kvar och vill hjälpa äldre pensionärer. Alla människor behöver behövas, och i det frivilliga sociala arbetet kan alla få utlopp för det engagemang och den vilja som finns inom många människor att hjälpa andra. Det är något fint som vårt samhälle faktiskt inte har råd att undvara.</textBlock>
  </contentBlock>
  <contentBlock ix="206">
    <textBlock ix="0">Jag har ställt min interpellation med anledning av kontakter med organisationen Att åldras är att växa, men framför allt därför att jag är mycket intresserad av äldrefrågor. Det har glatt mig att lyssna till de tidigare debatterna där interpellanter också har talat om just vikten av att vi engagerar oss mer för de äldres situation på alla områden i samhället.</textBlock>
  </contentBlock>
  <contentBlock ix="207">
    <textBlock ix="0">Det har också talats om barns behov. Jag tillhör dem som anser att friska barn med ofta friska föräldrar, som i varje fall oftast har någon som talar för sig, ändå har det lättare än gamla människor --</textBlock>
    <textBlock ix="1">vi vet att människor i Sverige i dag blir väldigt gamla -- som kanske inte har någon anhörig och som inte har någon som talar för dem.</textBlock>
    <textBlock ix="2">Socialministern och vi alla här i huset har ett stort ansvar att verkligen engagera oss för dem.</textBlock>
  </contentBlock>
  <contentBlock ix="208">
    <textBlock ix="0">Jag ser av interpellationssvaret att ansökan från Att åldras är att växa och Kommunförbundet är under behandling i socialdepartementet. Min förhoppning är givetvis att ansökan om ett bidrag för att genomföra ett planerat projekt skall beviljas. Jag säger detta med gott samvete -- jag brukar inte stå i kammarens talarstol och yrka på ökade anslag, men ett anslag till den här verksamheten skulle vara framför allt humanitärt men också ekonomiskt lönsamt på andra områden.</textBlock>
    <textBlock ix="1">Jag önskar på det varmaste att socialministern får framgång i det här arbetet.</textBlock>
  </contentBlock>
  <contentBlock ix="209">
    <textBlock ix="0">Socialministerns förutvarande kollega i Norge visade hur staten med en satsning på 60 milj.kr.</textBlock>
    <textBlock ix="1">under ett par budgetperioder kunde få till stånd en mycket aktiv verksamhet för äldre. I ett hundratal kommuner bedrivs där nu efter något år olika former av frivillig pensionärsverksamhet, som också socialministern refererade till. I t.ex.</textBlock>
    <textBlock ix="2">Stavanger förmedlar ett stort äldrecenter olika tjänster till de äldre.</textBlock>
  </contentBlock>
  <contentBlock ix="210">
    <textBlock ix="0">I Sverige har en del positiva försök gjorts i samarbete mellan socialstyrelsen och olika kommuner. Det gäller då olika typer av social verksamhet, inte minst bland de äldre.</textBlock>
  </contentBlock>
  <contentBlock ix="211">
    <textBlock ix="0">Jag har bl.a. tagit del av redogörelsen för några av de senare årens försök, t.ex. Sundbybergs försök med s.k. avlösarservice -- för att anknyta till den tidigare debatten om anhörigvårdare. Där ger alltså pensionärer avlösarservice till anhöriga, som får denna hjälp, som föreståndaren för projektet Inger</textBlock>
    <textBlock ix="1">Fristedt säger, innan de bränner ut sig. Det är verkligen någonting att ta vara på.</textBlock>
  </contentBlock>
  <contentBlock ix="212">
    <textBlock ix="0">Jag har också tagit del av Lidingöprojektet</textBlock>
    <textBlock ix="1">Gentjänsten. Det är inte minst intressant, därför att en yngre pensionär genom att hjälpa en äldre får en bank med ett visst antal timmar så att han har rätt att få samma hjälp när han själv behöver den. Det är ett slags organiserad grannskapshjälp, enligt mönster från USA.</textBlock>
  </contentBlock>
  <contentBlock ix="213">
    <textBlock ix="0">Vi kan se på Stilprojektet i Stockholm, som delvis också anknyter till den här typen av verksamhet, där man har möjlighet att välja den hjälp och den service som man själv vill ha.</textBlock>
  </contentBlock>
  <contentBlock ix="214">
    <textBlock ix="0">Det är bra att socialministern nu har ambitionen att gå vidare när det gäller att satsa på frivilliga insatser inom det sociala området och pröva t.ex. en förmedlingsversamhet av norsk modell. Min fråga blir då slutligen: Är socialministern nu beredd att göra en rejäl satsning på frivilligverksamhet för pensionärer genom att helt enkelt tillstyrka det anslag som har sökts av föreningen Att åldras är att växa tillsammans med Kommunförbundet?</textBlock>
  </contentBlock>
  <contentBlock ix="215">
    <textBlock ix="0">Jag vill också fråga, även om svaret andas detta: Är ambitionen att generellt fortsätta att stödja frivilligverksamhet på olika sociala områden, för att den sociala politiken i Sverige skall bli ännu bättre? Det behövs många komplement på det området.</textBlock>
  </contentBlock>
  <contentBlock ix="216">
    <textBlock ix="0">Anf. 23  Socialminister BENGT</textBlock>
    <textBlock ix="1">WESTERBERG (fp):</textBlock>
  </contentBlock>
  <contentBlock ix="217">
    <textBlock ix="0">Herr talman! Det är lätt att svara på Gullan</textBlock>
    <textBlock ix="1">Lindblads frågor. Svaret på den första frågan är: Ja, givetvis inom de ramar vi har. Med en rejäl satsning kan man ju mena litet olika saker, och vi kommer nog inte att kunna tillmötesgå alla de anspråk som föreningen Att åldras är att växa har rest i sin första framställning. Vi diskuterar en verksamhet av något mindre omfattning än vad föreningen då tänkte sig.</textBlock>
  </contentBlock>
  <contentBlock ix="218">
    <textBlock ix="0">Svaret på den andra frågan är: Ja, vi är beredda att på olika sätt stödja de frivilliga organisationerna.</textBlock>
    <textBlock ix="1">Det är inte alldeles enkelt att veta hur man i organiserad form som myndighet skall stödja frivilligt socialt arbete, men vi har haft den kontakt som jag nämnde, vid en konferens med frivilligorganisationer, där vi har diskuterat detta.</textBlock>
    <textBlock ix="2">Vi kommer att fortsätta att ha sådana här kontakter och på olika sätt föra en dialog med frivilligorganisationerna för att se hur vi på bästa sätt kan stödja deras verksamhet. Jag delar uppfattningen att det är en viktig kompletterande verksamhet i den generella välfärdspolitik som alltid måste finnas i botten.</textBlock>
  </contentBlock>
  <contentBlock ix="219">
    <textBlock ix="0">Anf. 24  GULLAN LINDBLAD (m):</textBlock>
  </contentBlock>
  <contentBlock ix="220">
    <textBlock ix="0">Herr talman! Jag tackar socialministern särskilt för det sista svaret, att man från departementets sida kommer att göra vad som är realistiskt möjligt för att tillmötesgå föreningen Att åldras är att växa och</textBlock>
    <textBlock ix="1">Kommunförbundet i deras gemensamma ansträngningar.</textBlock>
  </contentBlock>
  <contentBlock ix="221">
    <textBlock ix="0">Jag tycker att det är roligt att socialministern är engagerad i detta arbete och att han också har funnit att det finns ett positivt stöd bland organisationerna. Tyvärr fanns det en tid när frivilligt arbete sågs inte bara över axeln utan t.o.m.</textBlock>
    <textBlock ix="1">som något fult och som ett otillbörligt intrång i vård- och omsorgspersonalens arbete. Jag glömmer t.ex. inte de hårda debatterna vi hade i mitt eget landsting, Värmlands, där den dåvarande socialdemokratiska majoriteten helt enkelt förbjöd</textBlock>
    <textBlock ix="2">Röda korsets sjukhusvärdinnor att stödja och hjälpa anhöriga på sjukhusen. Jag hade hoppats att den tiden var helt förbi.</textBlock>
  </contentBlock>
  <contentBlock ix="222">
    <textBlock ix="0">I socialstyrelsens skrift från 1986 Frivilliga insatser för och av äldre, som jag noga har studerat, sägs det t.ex. att ''stödet från de frivilliga organisationerna är ett viktigt komplement till de offentliga insatserna''. Sedan kan man fråga sig vad som är komplement och vad som är de stora insatserna, när vi i debatten tidigare här har hört att 75--80 %</textBlock>
    <textBlock ix="1">av omsorgen egentligen bedrivs av anhöriga i hemmen.</textBlock>
  </contentBlock>
  <contentBlock ix="223">
    <textBlock ix="0">I denna skrift, ur serien Socialstyrelsen redovisar, säger glädjande nog Kommunalarbetareförbundet att ''medmänsklighet varken kan eller bör förmedlas enbart av anställd personal. Förbundet erinrar om att personalen inom den öppna vården möter de äldre bara ett par timmar om dagen.</textBlock>
    <textBlock ix="1">Under den övriga tiden finns det således utrymme för grannar, organisationer med flera att bidra med insatser -- -- --.''</textBlock>
  </contentBlock>
  <contentBlock ix="224">
    <textBlock ix="0">Därför är det litet förvånande att vissa organisationer på senare tid har varit starkt skeptiska till frivilligarbete och t.o.m. har ställt sig direkt avvisande. Som jag sade förut och som socialministern också uttalar i sitt svar, har vårt samhälle helt enkelt inte råd att undvara allt det frivilliga sociala arbetet. Det är naturligtvis min förhoppning att frivilligarbete i olika former skall vara ett naturligt och välkommet inslag i det sociala arbetet, inte minst till hjälp och stöd för äldre och anhöriga.</textBlock>
  </contentBlock>
  <contentBlock ix="225">
    <textBlock ix="0">Överläggningen var härmed avslutad.</textBlock>
  </contentBlock>
  <contentBlock ix="226">
    <textBlock ix="0">5 §  Svar på interpellation 1991/92:179 om handikapphjälpmedel</textBlock>
  </contentBlock>
  <contentBlock ix="227">
    <textBlock ix="0">Anf. 25  Socialminister BENGT</textBlock>
    <textBlock ix="1">WESTERBERG (fp):</textBlock>
  </contentBlock>
  <contentBlock ix="228">
    <textBlock ix="0">Herr talman! Margit Gennser har ställt några frågor till mig om hjälpmedel för handikappade och</textBlock>
    <textBlock ix="1">Handikappinstitutets kravspecifikationer.</textBlock>
  </contentBlock>
  <contentBlock ix="229">
    <textBlock ix="0">Handikappinstitutets kravspecifikationer har till syfte att vara vägledande vid konstruktion, provning och inköp av hjälpmedel. De utgör således ett viktigt dokument i olika hjälpmedelssammanhang.</textBlock>
  </contentBlock>
  <contentBlock ix="230">
    <textBlock ix="0">När en specifikation arbetas fram söker</textBlock>
    <textBlock ix="1">Handikappinstitutet fånga upp olika intressegruppers synpunkter. Härvid spelar brukarnas medverkan i arbetet en betydande roll.</textBlock>
    <textBlock ix="2">Det sker genom aktivt deltagande från företrädare för handikapporganisationerna både i olika referensgrupper och i Handikappinstitutets styrelse.</textBlock>
  </contentBlock>
  <contentBlock ix="231">
    <textBlock ix="0">Kravspecifikationens främsta syfte är att se till att de viktiga säkerhetsaspekterna tillgodoses. Andra väsentliga faktorer som också påverkar utformningen är trafiksäkerhetsregler och elsäkerhet m.m. Vissa funktionella krav finns också angivna. Kravspecifikationerna kan sägas vara den bas, de minimikrav, som ett hjälpmedel skall uppfylla.</textBlock>
  </contentBlock>
  <contentBlock ix="232">
    <textBlock ix="0">När det gäller nordiskt standardiseringsarbete känner jag till att det finns en kravspecifikation för rullstolar. Tillämpningen av provningsresultaten enligt specifikationen är dock inte densamma i alla länderna. I Norge och Sverige genomförs ingen central upphandling eller informationsspridning, om inte stolen uppfyller ställda krav. I Danmark och Finland har provningsresultatet inte samma betydelse. Något danskt ''godkännande'' av en rullstol finns alltså inte.</textBlock>
  </contentBlock>
  <contentBlock ix="233">
    <textBlock ix="0">Vad jag har uppfattat, finns inga bestämmelser i kravspecifickationen som lägger hinder i vägen för att tranportera rullstolen i en bil. Inte heller finns det betstämmelser som förhindrar användningen av en rullstol inomhus och utomhus.</textBlock>
  </contentBlock>
  <contentBlock ix="234">
    <textBlock ix="0">Vad gäller vikt och bredd finns klara angivelser.</textBlock>
    <textBlock ix="1">Stolen klassas för olika användningsområden bl.a.</textBlock>
    <textBlock ix="2">utifrån dessa uppgifter. Hänsyn tas då till dörröppningsbredder, hissmått, färdtjänstfordon m.m.</textBlock>
  </contentBlock>
  <contentBlock ix="235">
    <textBlock ix="0">Om en rullstol, som finns på marknaden, inte passar för användaren finns det i de flesta fall möjligheter att göra en individuell anpassning. I</textBlock>
    <textBlock ix="1">dessa fall byggs rullstolen om så att den tillgodoser användarens behov. Beslut om individuell anpassning liksom andra beslut om hjälpmedel fattas alltid av sjukvårdshuvudmännen.</textBlock>
  </contentBlock>
  <contentBlock ix="236">
    <textBlock ix="0">Handikapputredningen har i sitt huvudbetänkande väckt tanken på en särskild hjälpmedelsgaranti.</textBlock>
    <textBlock ix="1">Garantin skulle utformas på så vis att den enskilde inte skulle behöva vänta längre än en viss angiven tid för att få tillgång till ett hjälpmedel via den ansvariga huvudmannen. Om denna tid överskrids skulle den enskilde, på huvudmannens bekostnad, kunna vända sig till någon annan för att få sitt hjälpmedelsbehov tillgodosett.</textBlock>
  </contentBlock>
  <contentBlock ix="237">
    <textBlock ix="0">Handikapputredningens huvudbetänkande bereds för närvarande i socialdepartementet. Regeringen avser att under hösten avlämna en proposition på grundval av utredningens förslag. Min preliminära bedömning är att en hjälpmedelsgaranti med den utformning som handikapputredningen föreslagit är intressant. Jag är dock inte beredd att nu lämna något närmare besked i frågan. Jag vill emellertid markera att en garanti av detta slag för mig inte har någon koppling till självfinansiering med en viss andel av kostnaden för hjälpmedlet. Jag har svårt att se att en regel om självfinansiering skulle öka den enskildes valfrihet.</textBlock>
  </contentBlock>
  <contentBlock ix="238">
    <textBlock ix="0">Anf. 26  MARGIT GENNSER (m):</textBlock>
  </contentBlock>
  <contentBlock ix="239">
    <textBlock ix="0">Herr talman! Jag tackar statsrådet för svaret. Jag måste säga att det gjorde mig oerhört besviken. Jag trodde att nya tankar hade börjat tänkas på socialdepartementet sedan vi fick en ny, borgerlig regering.</textBlock>
  </contentBlock>
  <contentBlock ix="240">
    <textBlock ix="0">Att bagatellisera de i många fall stora praktiska problem för den handikappade som</textBlock>
    <textBlock ix="1">Handkappinstitutets kravspecifikation visar och den väldigt stela syn på hjälpmedel som vi har i dag, är att möjligtvis teoretiskt känna till problemen, men definitivt inte i praktiken.</textBlock>
  </contentBlock>
  <contentBlock ix="241">
    <textBlock ix="0">Herr talman! Nu skall jag bli personlig precis som statsrådet Westerberg brukar vara när han talar om</textBlock>
    <textBlock ix="1">Ulla som vill öppna förskola eller Hilda som vill öppna privat ålderdomshem. Men, herr statsråd, jag skall tala om min bror som har varit handikappad under många decennier. Jag har kunnat följa erfarenheter under många decennier.</textBlock>
    <textBlock ix="2">Från dessa erfarenheter skall jag dra vissa pricipiella slutsatser.</textBlock>
  </contentBlock>
  <contentBlock ix="242">
    <textBlock ix="0">Min bror tillhör den grupp som fick polio under den svåra polioepidemien 1946. Han är svårt förlamad men rör sig tack vare bil och en mycket behändig elektrisk rullstol, som mest liknar en golfvagn. Den fungerar smidigt både inomhus och utomhus har ett vändbart säte så att den kan användas som en utomordentlig arbetsstol. Han har obehindrat kunna arbeta och ta sig fram såväl här hemma som utomlands. Handikapphjälpmedlet har bidragit till just det vi säger att det skall göra, dvs. till normalisering.</textBlock>
  </contentBlock>
  <contentBlock ix="243">
    <textBlock ix="0">Denna rullstol överensstämmer emellertid inte med handikappinstitutets kravspecifikationer. Den kan således inte listas och tillhandahållas som hjälpmedel. Det innebär 100 % självfinansiering.</textBlock>
    <textBlock ix="1">Det må vara hänt. Det får dock även andra konsekvenser. Vid reparationer, byte av batterier etc. kan inte hjälpmedelscentralen ställa upp utan att bryta mot reglerna. Vill det sig illa måste han åka med sin rullstol till Danmark för at få hjälp.</textBlock>
  </contentBlock>
  <contentBlock ix="244">
    <textBlock ix="0">Rullstolen ifråga är godkänd eller får användas och tillhandahållas som hjälpmedel i Danmark. Har det hänt olyckor med den i Danmark? Är danskarna lättsinnigare än vi svenskar? Bryr de sig inte om sina handikappade? Tror herr Westerberg att denna amerikanska rullstol kan utgöra en trafikfara och ändå säljas i Kalifornien? I USA har man ju stränga skadeståndsregler. Svaret på frågorna är:</textBlock>
    <textBlock ix="1">naturligtvis inte!</textBlock>
  </contentBlock>
  <contentBlock ix="245">
    <textBlock ix="0">Felet är att rådgivarna på socialdepartementet har hållit fast vid att den sociala eliten alltid vet bäst.</textBlock>
    <textBlock ix="1">Statsrådet sade i svaret: ''Belsut om individuell anpassning liksom andra beslut om hjälpmedel fattas alltid av sjukvårdshuvudmännen.'' Hur skall t.ex. denna anpassning gå till? Hur bygger man om standardprodukter? Man gör det i alla fall inte hur som helst utan oöverstigliga kostnader.</textBlock>
  </contentBlock>
  <contentBlock ix="246">
    <textBlock ix="0">Betalning av hjälpmedel sker faktiskt med skattebetalarnas pengar och inte med elitens.</textBlock>
    <textBlock ix="1">Dessa pengar skulle kunna användas betydligt bättre om vi lät en marknad växa fram med ett varierat utbud av hjälpmedel. Även handikappade har faktisk olika behov och olika krav för sin vardag.</textBlock>
  </contentBlock>
  <contentBlock ix="247">
    <textBlock ix="0">Ingen skulle väl i dag komma på idén att man endast skulle behöva saluföra två sorters skor, låt vara i olika storlekar, en för män och en för kvinnor.</textBlock>
    <textBlock ix="1">Exemplet är faktiskt inte helt befängt. 1968</textBlock>
    <textBlock ix="2">hävdade Lillemor Erlander detta. Men sådana ungdomssynder bör väl nu vara förlåtna. Det är värre med inställningen i dag när det gäller handikapphjälpmedel.</textBlock>
  </contentBlock>
  <contentBlock ix="248">
    <textBlock ix="0">Jag vill ta upp ytterligare några problem som statsrådet inte har tänkt på. Ute i världen pågår en ständig produktutveckling. En rullstol av 1980 års modell är inte samma sak som en rullstol av 1990</textBlock>
    <textBlock ix="1">års modell.</textBlock>
  </contentBlock>
  <contentBlock ix="249">
    <textBlock ix="0">När en kravspecifikation är gjord och vissa hjälpmedel inte har kunnat listas på grund av avvikelse från denna, kommer de inte att tas upp till prövning igen. De kommer över huvud taget inte att säljas i Sverige. Vi får en allt sämre fungerande marknad och ett allt sämre och mera ålderdomligt utbud.</textBlock>
  </contentBlock>
  <contentBlock ix="250">
    <textBlock ix="0">Frågan är om inte EES-avtalet och en eventuell</textBlock>
    <textBlock ix="1">EG-anslutning kommer att förhindra den här typen av konkurrensbegränsningar som handikappinstitutets verksamhet de facto innebär.</textBlock>
    <textBlock ix="2">Instämmer herr Westerberg i att förfarandet liknar ett tekniskt handelshinder?</textBlock>
  </contentBlock>
  <contentBlock ix="251">
    <textBlock ix="0">Jag upprepar mina andra frågor. Är det inte så att den som behöver hjälpmedel bäst vet vilka krav som skall ställas på hjälpmedlet? Eller utgår herr</textBlock>
    <textBlock ix="1">Westerberg ifrån att de som behöver en rullstol inte har förmåga att tänka själva och välja rätt? Anser herr Westerberg att sjukvårdshuvudmännen bättre vet vilken hjälp den enskilde behöver än han själv?</textBlock>
    <textBlock ix="2">Om svaren på de här frågorna är nej, varför säger herr Westerberg då nej till det förslag till hjälmedelsgaranti som jag har tagit upp många gånger i egna motioner? Moderaterna har också haft detta förslag i partimotioner. Kan vi hoppas att</textBlock>
    <textBlock ix="3">EES-avtalet kommer att leda till ändringar på hjälpmedelsområdet?</textBlock>
  </contentBlock>
  <contentBlock ix="252">
    <textBlock ix="0">Jag blev väldigt besviken. Jag trodde att vi nu äntligen skulle få positiva signaler så att vi skulle kunna få en mycket bättre hjälpmedelsituation med ett mycket rikare utbud för dem som har haft oturen att bli sjuka och handikappade. Tyvärr tyder allting på att herr Westerberg, åtminstone tills han kom hit, tycker att allt skall bli vid det gamla. Jag hoppas att jag kan få nya signaler.</textBlock>
  </contentBlock>
  <contentBlock ix="253">
    <textBlock ix="0">Anf. 27  Socialminister BENGT</textBlock>
    <textBlock ix="1">WESTERBERG (fp):</textBlock>
  </contentBlock>
  <contentBlock ix="254">
    <textBlock ix="0">Herr talman! Jag har ingen möjlighet att kommentera de speciella problemen med fru</textBlock>
    <textBlock ix="1">Gennsers brors rullstol. Hade fru Gennser haft vänligheten att i interpellationen tala om att det var en speciell rullstol jag skulle kommentera, så hade jag naturligtvis kunnat ta reda på fakta. Men jag hade inte den informationen innan jag kom hit, och jag kan inte kommentera denna speciella rullstol --</textBlock>
    <textBlock ix="2">vilka problem det nu kan vara med den.</textBlock>
  </contentBlock>
  <contentBlock ix="255">
    <textBlock ix="0">Låt mig bara säga att när man påstår att det inte finns ett rikt varierat utbud av hjälpmedel för handikappade visar man bara en fruktansvärd okunskap på detta område. Man behöver inte gå längre än till Kungsgatan här i Stockholm där NHR</textBlock>
    <textBlock ix="1">har en stor utställning av ett mycket stort utbud av handikapphjälpmedel på olika områden. Detta är faktiskt en väl fungerande marknad.</textBlock>
  </contentBlock>
  <contentBlock ix="256">
    <textBlock ix="0">På samma sätt som konsumentverket prövar många standardprodukter och kan ge oss konsumenter information om hur väl produkterna fungerar, tycker jag att det är rimligt och än mer motiverat att handikappinstitutet prövar funktionsdugligheten hos handikapphjälpmedel. Det är klart att den enskilde skall ha ett stort inflytande över vilka hjälpmedel man använder. Handikappade skall ha och har ett stort inflytande. Det är inte alltid helt lätt, ens för en handikappad, att veta vad det finns för utbud och vilken nytta man kan ha av olika hjälpmedel. En viss rådgivning och möjlighet till anpasning och utprovning tycker jag är rimlig på det här området.</textBlock>
  </contentBlock>
  <contentBlock ix="257">
    <textBlock ix="0">Det finns ett stort utbud och det sker en snabb utveckling. Påståendet att vi bara skulle ha gamla hjälpmedel på grund av handikappinsititutets verksamhet är fullkomligt befängd. Det tillkommer ständigt nya hjälpmedel. Problemet är snarast att kunna överblicka alla de hjälpmedel som finns och att verkligen informera de behövande om att hjälpmedlen existerar.</textBlock>
  </contentBlock>
  <contentBlock ix="258">
    <textBlock ix="0">Herr talman! Jag tycker att handikappinstitutet fungerar på ett utmärkt sätt. Självfallet skall man alltid se över verksamheter och se om de kan utvecklas. Det är jag också beredd att göra. Men jag tycker att de förslag som fru Gennser har framfört i den här interpellationen och tidigare tydligen motionsvägen inte tillför utvecklingen särskilt mycket.</textBlock>
  </contentBlock>
  <contentBlock ix="259">
    <textBlock ix="0">Anf. 28  MARGIT GENNSER (m):</textBlock>
  </contentBlock>
  <contentBlock ix="260">
    <textBlock ix="0">Herr talman! Jag använde herr Westerbergs metod.</textBlock>
    <textBlock ix="1">Jag utgick från ett enskilt fall och drog principiella slutsatser. De principiella slutsatserna står jag för.</textBlock>
    <textBlock ix="2">Jag har verkligen följt det här problemet i praktiken och inte bara min brors problem.</textBlock>
  </contentBlock>
  <contentBlock ix="261">
    <textBlock ix="0">Kravspecifikationerna är mycket omfattande och leder till väldigt många restriktioner. Dessutom blir det restriktioner för utprovning av en hel del nya produkter som kommer. Det här gäller inte bara den typ av elektrisk rullstol som min bror har. Han har varit i kontakt med måmga andra handikappade som har mött samma problem. De har blivit tilldelade rullstolar som har varit för breda, tunga, omöjliga att ta med i bil, svåra och olämpliga att använda utomhus resp. inomhus osv.</textBlock>
  </contentBlock>
  <contentBlock ix="262">
    <textBlock ix="0">Precis som alla vi andra har handikappade olika behov. Därför förstår jag fortfarande inte varför man inte som ett alternativ skulle kunna använda den metod som Moderata samlingspartiet har beskrivit i partimotioner under ett antal år. Det skulle leda till att vi skulle få ett rikare utbud. Vi tror ju på marknadsekonomi. Det betyder faktiskt att det är mycket lättare för konsumenten att finna relevant information än att hitta denna information genom intressegrupper, representanter och intresseorganisationer. Intresseorganisationerna känner inte till den enskildes behov.</textBlock>
  </contentBlock>
  <contentBlock ix="263">
    <textBlock ix="0">Jag ställde även en annan fråga: Vad händer med handikappinstitutet efter EES-avtalet? Jag antar att den frågan har behandlats i socialdepartementet. Kan vi hoppas på lättnader den vägen?</textBlock>
  </contentBlock>
  <contentBlock ix="264">
    <textBlock ix="0">Anf. 29  Socialminister BENGT</textBlock>
    <textBlock ix="1">WESTERBERG (fp):</textBlock>
  </contentBlock>
  <contentBlock ix="265">
    <textBlock ix="0">Herr talman! Jag har många kontakter med handikappade, både med företrädare för organisationer och med enskilda handikappade, och jag har faktiskt knappast ens stött på problemet att handikappade skulle påtvingas icke funktionsdugliga rullstolar. Om detta skulle vara ett stort problem i vårt samhälle är jag alldeles säker på att jag skulle ha mött det. Jag har sedan jag blev socialminister inte fått ett enda brev om detta problem, och jag har sysslat med handikappfrågor i närmare tio år utan att ha stött på detta som något stort problem. Jag tror faktiskt inte att detta är något stort problem utanför familjen Gennser.</textBlock>
  </contentBlock>
  <contentBlock ix="266">
    <textBlock ix="0">Det är alldeles riktigt att handikappade har olika behov: Det är alldeles självklart. Det är därför vi behöver ett stort utbud av hjälpmedel, och det är just på grund av att behoven är mycket olika som vi också behöver gå in med stora resurser för att hjälpa handikappade. Det är därför vi måste ha möjligheter att anpassa bostäder och hjälpmedel till handikappade. Sådana möjligheter finns, och vi skall satsa på att bygga ut dem. Men de finns alltså redan i dag.</textBlock>
  </contentBlock>
  <contentBlock ix="267">
    <textBlock ix="0">I mitt svar till Margit Gennser har jag sagt att jag tycker att själva tanken på en hjälpmedelsgaranti är bra. Denna tanke har framförts i handikapputredningen och där utformats så, att om man inte får hjälp av sin egen sjukvårdshuvudman skall man kunna vända sig någon annanstans för att få hjälp. Jag har emellertid litet svårt att inse att en hjälpmedelsgaranti skulle vara särskilt mycket värd om den innebär att man får ett begränsat ekonomiskt stöd. Ofta behöver man ju faktiskt det fulla stödet för att kunna få valfrihet. Att ge ett begränsat ekonomiskt stöd är inte ett sätt att vidga valfriheten utan snarare ett sätt att begränsa valfriheten.</textBlock>
  </contentBlock>
  <contentBlock ix="268">
    <textBlock ix="0">Till sist: EES-avtalet leder inte till några ändringar i den svenska handikappolitiken. Den har inga som helst konsekvenser för den politiken, så den kommer inte att beröras i socialdepartementets bilaga till EES-propositionen till riksdagen.</textBlock>
  </contentBlock>
  <contentBlock ix="269">
    <textBlock ix="0">Anf. 30  MARGIT GENNSER (m):</textBlock>
  </contentBlock>
  <contentBlock ix="270">
    <textBlock ix="0">Herr talman! Ibland vet man kanske inte riktigt hur marknaden ser ut. Det är väldigt svårt att sitta som politiker på socialdepartementet och lära känna den varierade verklighet som finns. Det är kanske lättare att komma i kontakt med verkligheten när man har nära kontakt med anhöriga som har svåra handikapp och när dessa anhöriga dessutom har kontakt med andra handikappade -- det finns ju faktiskt närverk, tack och lov. Handikappade hjälper ofta varandra med att hitta lämpliga hjälpmedel.</textBlock>
  </contentBlock>
  <contentBlock ix="271">
    <textBlock ix="0">Nej, jag sade inte att detta var ett speciellt problem för familjen Gennser. Vad jag är förvånad över är att herr Westerberg inte förstår vitsen med en hjälpmedelsgaranti, som skulle innebära att man i vissa fall kunde välja att få ut pengar och själv hitta lämpliga hjälpmedel. Det är på så sätt vi får variation. Väldigt många av dem som är handikappade, som t.ex. har haft polio, är mycket resursstarka människor, som verkligen har förmåga att hitta utbudet både inom landet och utomlands.</textBlock>
    <textBlock ix="1">Varför inte se till att dessa människor, som verkligen behöver mycket pengar, belastar det här kontot? Det skulle dels innebära att marknaden fick impulser och mer information, dels skapa vissa incitament för de handikappade att själva betala en del av kostnaden. Detta skall naturligtvis existera vid sidan av hjälpmedelscentralerna. På detta sätt skulle man kunna få variation. Tyvärr har inte herr</textBlock>
    <textBlock ix="2">Westerberg förstått det.</textBlock>
  </contentBlock>
  <contentBlock ix="272">
    <textBlock ix="0">Jag har inte sagt att vi skulle ändra vår handikappolitik. Jag trodde inte att handikappinstitutets kravspecifikation var essensen av svensk handikappolitik. Jag trodde att handikappolitiken gick ut på att ge människor möjligheter att leva ett fullvärdigt liv, trots att de har råkat ut för olyckshändelser, sjukdom, osv. Jag frågade därför: Är det inte så att handikappinstitutets listning av hjälpmedel de facto leder till tekniska handelshinder? Har socialdepartementet övervägt dessa tekniska handelshinder? Avser man att försöka ändra dessa regler, eller anser man att det är helt onödigt?</textBlock>
  </contentBlock>
  <contentBlock ix="273">
    <textBlock ix="0">Anf. 31  Socialminister BENGT</textBlock>
    <textBlock ix="1">WESTERBERG (fp):</textBlock>
  </contentBlock>
  <contentBlock ix="274">
    <textBlock ix="0">Herr talman! Jag har i varje fall inte hittills uppfattat att handikappinstitutets verksamhet leder till tekniska handelshinder, men det är möjligt att den saken behöver belysas ytterligare.</textBlock>
  </contentBlock>
  <contentBlock ix="275">
    <textBlock ix="0">Självfallet kan man inte genom att ''sitta på socialdepartementet'' -- som fru Gennser uttrycker det -- lära sig särskilt mycket, även om det finns många erfarna personer där. Ännu viktigare är naturligtvis att komma ut i verkligheten och att ha kontakt med de intresseorganisationer som verkligen har överblick över det här området.</textBlock>
    <textBlock ix="1">Sådana kontakter har jag både utanför departementet och med organisationer snart sagt dagligen. Jag tror därför att jag den vägen kan få en ganska hygglig information om hur läget är.</textBlock>
  </contentBlock>
  <contentBlock ix="276">
    <textBlock ix="0">Margit Gennser återkommer till frågan om hjälpmedelsgarantin. I Margit Gennsers interpellation talas det om att den handikappade skall få en ersättning motsvarande 70 % av vad han eller hon annars skulle ha fått. Det innebär att man först måste utreda vad den handikappade annars skulle ha fått, dvs. vad hjälpmedlet kostar i ursprungligt skick, vad det kostar efter individuell anpassning och vad som är 70 % av detta belopp.</textBlock>
    <textBlock ix="1">Om det är fråga om 70 % av ett fast belopp vet man ju inte om pengarna räcker till den individuella anpassning som krävs. Förslaget verkar därför minst sagt något ogenomtänkt. Margit Gennser får väl fundera ett varv till och komma igen så småningom.</textBlock>
  </contentBlock>
  <contentBlock ix="277">
    <textBlock ix="0">Överläggningen var härmed avslutad.</textBlock>
  </contentBlock>
  <contentBlock ix="278">
    <textBlock ix="0"></textBlock>
    <textBlock ix="1">6 §  Svar på interpellation 1991/92:173 om sammansättningen av kommittén för nedläggning av byggnadsstyrelsen</textBlock>
  </contentBlock>
  <contentBlock ix="279">
    <textBlock ix="0">Anf. 32  Finansminister ANNE WIBBLE</textBlock>
    <textBlock ix="1">(fp):</textBlock>
  </contentBlock>
  <contentBlock ix="280">
    <textBlock ix="0">Herr talman! Birgitta Wistrand har frågat mig vilka åtgärder jag avser vida för att ge begreppet jämställdhet en reell innebörd inom mitt verksamhetsområde. Frågan har ställts bl.a. mot bakgrund av sammansättningen av kommittén för ombildning av byggnadsstyrelsen.</textBlock>
  </contentBlock>
  <contentBlock ix="281">
    <textBlock ix="0">Mot bakgrund av propositionen om jämställdhetspolitiken inför 90-talet har statsmakterna bl.a. antagit konkreta, tidsbestämda mål för kvinnorepresentation i statliga styrelser, nämnder och kommittéer.</textBlock>
  </contentBlock>
  <contentBlock ix="282">
    <textBlock ix="0">Målet är att kvinnors andel i de statliga organen innevarande år bör ha ökat till minst 30 % och till år 1995 till minst 40 %. Slutmålet jämn könsfördelning bör vara uppnått år 1998.</textBlock>
  </contentBlock>
  <contentBlock ix="283">
    <textBlock ix="0">Inom finansdepartementets kommittéväsende utgör andelen kvinnor för närvarande ca 20 %. Vad gäller just kommittén för ombildning av byggnadsstyrelsen har jag numera förordnat ytterligare sju personer att delta i arbetet, varav tre är kvinnor.</textBlock>
  </contentBlock>
  <contentBlock ix="284">
    <textBlock ix="0">En sammanställning över finansdepartementets myndigheter och nämnder visar att 347 stycken, dvs. ca 29 %, av det totala antalet ledamöter (1 192</textBlock>
    <textBlock ix="1">stycken) är kvinnor.</textBlock>
  </contentBlock>
  <contentBlock ix="285">
    <textBlock ix="0">Låt mig särskilt nämna att riksrevisionsverket och statskontoret har 44 resp. 50 kvinnor i sina råd.</textBlock>
    <textBlock ix="1">Statistiska centralbyråns styrelse består till 46 % av kvinnor.</textBlock>
  </contentBlock>
  <contentBlock ix="286">
    <textBlock ix="0">Vid extern representation där regeringen, i detta fall finansdepartementet, utser ledamöter i t.ex.</textBlock>
    <textBlock ix="1">banker, försäkringsbolag och allemansfonder uppgår kvinnorepresentationen till drygt 33 %.</textBlock>
  </contentBlock>
  <contentBlock ix="287">
    <textBlock ix="0">Mot bakgrund av det siffermaterial jag nu har redovisat har jag förhoppningar om att de uppställda målen för kvinnors andel av representationen i de statliga organen skall kunna uppnås inom mitt verksamhetsområde. Med detta har jag svarat på frågan om kvinnors representation i de organ som regeringen själv tillsätter. Jag vill dock betona att det krävs flera åtgärder för att ge jämställdheten en reell innebörd. Det kräver ett aktivt arbete på många områden, inte bara från regeringens sida utan också t.ex. från arbetsmarknadens parter och näringslivet.</textBlock>
  </contentBlock>
  <contentBlock ix="288">
    <textBlock ix="0">Anf. 33  BIRGITTA WISTRAND (m):</textBlock>
  </contentBlock>
  <contentBlock ix="289">
    <textBlock ix="0">Herr talman! Fru finansminister! Jag vill tacka för svaret. Jag uppskattar den mycket grundliga genomgång som finansministern har gjort för att kartlägga jämställdheten inom just sitt ansvarsområde. Jag kommer i dag att inlämna en rad interpellationer för att få liknande redogörelser från andra departement. Jag tror nämligen att det är bra att vi får de här frågorna kartlagda och uppföljda.</textBlock>
  </contentBlock>
  <contentBlock ix="290">
    <textBlock ix="0">Jag uppskattar också intresset för att få en ökad andel kvinnor, men jag blir litet besviken när Anne</textBlock>
    <textBlock ix="1">Wibble säger att hon har förhoppningar om att kunna öka kvinnors andel. Jag vet ju att det krävs hårt arbete och kanske också en del friktion för att man skall kunna åstadkomma en rimlig könsfördelning inom de organ som finns inom finansministerns domvärjo. Jag skulle alltså önska att finansministern hade sagt att hon gärna skulle arbeta för att öka andelen, inte bara att hon har förhoppningar om att den skall öka.</textBlock>
  </contentBlock>
  <contentBlock ix="291">
    <textBlock ix="0">Man kan konstatera att det inom vissa av myndigheterna inom finansdepartementets ansvarsområde -- som finansministern också tar upp i svaret, nämligen riksrevisionsverket och statistiska centralbyrån -- finns en rätt stor andel kvinnor. Men det finns också myndigheter där kvinnor saknas helt eller där det bara finns en ledamot som är kvinna, och dessutom återkommer en och samma ledamot på ganska många ställen.</textBlock>
    <textBlock ix="1">Det handlar därför egentligen om väldigt få kvinnor. Inom riksgäldskontoret finns t.ex. bara en kvinnlig ledamot. Riksskatteverket och det ekonomiska rådet saknar helt kvinnliga ledamöter.</textBlock>
    <textBlock ix="2">Statens arbetsmiljöråd och expertgruppen för offentlig ekonomi har också bara manliga ledamöter. Två av tolv ledamöter i statens arbetsgivarverk är kvinnor.</textBlock>
  </contentBlock>
  <contentBlock ix="292">
    <textBlock ix="0">Jag skulle naturligtvis kunna fortsätta uppräkningen, men jag tänker i stället gå tillbaka till själva grunden för min interpellation, nämligen nedläggningen av byggnadsstyrelsen. Hur kommer det sig att det blir sju nya ledamöter som skall delta i arbetet med detta, och varför är bara tre av dem kvinnor? Nu blir det en kommitté bestående av elva ledamöter, varav tre är kvinnor. Man kunde kanske ha tänkt sig några fler kvinnor. Vad är skälet till detta?</textBlock>
  </contentBlock>
  <contentBlock ix="293">
    <textBlock ix="0">Jag vill ta upp ytterligare en fråga, som kanske är den viktigaste. Det sägs ju att det skall finnas 40 %</textBlock>
    <textBlock ix="1">kvinnor i de statliga organen år 1995. Detta har man fattat ett beslut om. Detta måste ju då också gälla ordförandeposterna. I dag finns det inte någon kvinna som är ordförande i någon av dessa myndigheter. Det har nu under hösten tillsatts en utredning med Britta Bjelle som ordförande, så det finns faktiskt en kommitté med kvinnlig ordförande. Men annars saknas helt kvinnor på ordförandeposterna. Vi har alltså nästan 40 % att återta. Vad skulle finansministern vilja göra för att öka antalet kvinnliga ordförande? Det är ju först när detta är uppnått som kvinnor på allvar kan påverka arbetets utformning, innehåll och inriktning.</textBlock>
  </contentBlock>
  <contentBlock ix="294">
    <textBlock ix="0">Med detta vill jag tacka för svaret.</textBlock>
  </contentBlock>
  <contentBlock ix="295">
    <textBlock ix="0">Anf. 34  BARBRO WESTERHOLM (fp):</textBlock>
  </contentBlock>
  <contentBlock ix="296">
    <textBlock ix="0">Herr talman! För någon månad sedan hade jag en interpellationsdebatt med utbildningsminister Per</textBlock>
    <textBlock ix="1">Unckel i ett likartat ärende. Regeringen hade då tillsatt organisationskommittén för den nya servicemyndigheten för högskolan, och jag tog upp en debatt i frågan eftersom denna kommitté</textBlock>
    <textBlock ix="2">innehöll bara män. Jag förde då fram mina egna erfarenheter från stora omorganisationer, närmast då den inom socialstyrelsen, som entydigt pekar på att både mäns och kvinnors erfarenheter måste tas till vara vid omvälvande förändringar på en arbetsplats. Jag nämnde också då att det går att hitta kompetenta kvinnor för dessa uppgifter, bara man ser sig omkring. Utbildningsministern fick vid det tillfället ett par jämställdhetsglasögon av mig, att använda inför olika beslut för att påminnas om att beakta både mäns och kvinnors intressen.</textBlock>
  </contentBlock>
  <contentBlock ix="297">
    <textBlock ix="0">Jag finner nu att finansministern, i motsats till utbildningsministern, rättade till felet innan vi möttes här i kammaren. Det är ju naturligt, eftersom det i vårt parti finns en tradition på detta område; Folkpartiet liberalerna är ett parti som bär jämställdhetens förtecken. Jag ser detta som en tydlig strävan från finansministern att föra den här traditionen vidare i en väldigt manligt betonad värld. Det finns nu en statistik över hur läget är, och det finns en strävan att förändra läget, så att man når målet att kvinnornas andel skall vara minst</textBlock>
    <textBlock ix="1">40 %. I mitt kvinnoförbund vill vi att målet skall vara 50 %.</textBlock>
  </contentBlock>
  <contentBlock ix="298">
    <textBlock ix="0">Jag vill emellertid ändå utdela de här glasögonen till finansministern, att ta på inför det att beslut undertecknas. De kan fungera som en liten väckarklocka och göra att man ställer sig frågan:</textBlock>
    <textBlock ix="1">Finns det något jämställdhetsärende i det här beslutet?</textBlock>
  </contentBlock>
  <contentBlock ix="299">
    <textBlock ix="0">För protokollet skall jag väl nämna att det ena glaset består av tecknet för kvinna, dvs. en cirkel med ett kors neråt, och på det andra glaset finns en cirkel med en pil uppåt. Dessutom finns en liten gubbe och en gumma på glasen. Jag ber att få överlämna glasögonen.</textBlock>
  </contentBlock>
  <contentBlock ix="300">
    <textBlock ix="0">Anf. 35  Finansminister ANNE WIBBLE</textBlock>
    <textBlock ix="1">(fp):</textBlock>
  </contentBlock>
  <contentBlock ix="301">
    <textBlock ix="0">Herr talman! Jag tackar Barbro Westerholm så mycket för de stiliga glasögonen. Men om man sätter dem på sig ser man kanske ännu sämre än utan, så man skall väl använda dem med förstånd, som så mycket annat.</textBlock>
  </contentBlock>
  <contentBlock ix="302">
    <textBlock ix="0">Låt mig försöka svara på Birgitta Wistrands frågor.</textBlock>
    <textBlock ix="1">Jag tror att det är oerhört centralt att man när det gäller exempelvis kommittésammansättningar inte enbart ser på varje kommitté för sig, utan att man faktiskt ser till sammansättningen över ett bredare område.</textBlock>
  </contentBlock>
  <contentBlock ix="303">
    <textBlock ix="0">Det jag sade om att jag hade förhoppningar kan med fördel utbytas till att jag tänker se till att de uppställda målen kommer att uppnås. Jag har för avsikt att göra det. Svårigheten att vara tvärsäker i den frågan hänger samman med att många kommittéer, styrelser och annat är parlametariskt sammansatta. En förutsättning är därför att andra partier nominerar kvinnor, och det sker tyvärr inte alltid, trots en del påstötningar från både mig och andra statsråd.</textBlock>
  </contentBlock>
  <contentBlock ix="304">
    <textBlock ix="0">Detsamma gäller faktiskt viss representation i fråga om arbetsmarknadens parter. Trots att det finns en gammal regel om att det skall nomineras både en kvinna och en man sker inte detta alltid.</textBlock>
    <textBlock ix="1">Regeringen har tjatat om detta och tänker fortsätta att göra det. Jag kan försäkra Birgitta Wistrand att jag också avser att försöka få fler kvinnliga ordförande. Jag tror att det bästa sättet att uppnå målet fler kvinnliga ordförande och fler kvinnliga representanter är att ha så att säga en liten bank --</textBlock>
    <textBlock ix="2">som vi har på departementet --, helt enkelt en lista med namn på duktiga och bra personer. Den listan kan man alltid se på när det är aktuellt att utse personer till olika typer av uppdrag.</textBlock>
  </contentBlock>
  <contentBlock ix="305">
    <textBlock ix="0">Som en liten motvikt mot de kommittéer eller styrelser som Birgitta Wistrand talade om och där det fanns ingen eller bara en kvinna vill jag nämna att finansdepartementet i går tillsatte en kvinna när det gällde en nämnd för att lösa tvister vid övergång till ett nytt statligt pensionsavtal. I nämnden som består av tolv personer finns det i varje fall 50 %</textBlock>
    <textBlock ix="1">kvinnor, sex män och sex kvinnor.</textBlock>
  </contentBlock>
  <contentBlock ix="306">
    <textBlock ix="0">Jag kan också informera om en sak som jag tror är väl så viktig i jämställdhetsarbetet på det ekonomisk-politiska området, nämligen att det på tjänstemannasidan inom finansdepartementet finns en kvinnlig budgetchef och ett mycket stort antal kvinnliga cheftjänstemän, vilket för det första torde vara ovanligt internationellt och för det andra för med sig att det blir lättare att rekrytera fler både yngre och äldre kvinnor till denna typ av ämnesområden, som enligt min uppfattning ibland felaktigt har ansetts vara manliga områden. Här finns det alltså en mycket bra grund att bygga på.</textBlock>
  </contentBlock>
  <contentBlock ix="307">
    <textBlock ix="0">Som framhölls i interpellationen omfattar mitt verksamhetsområde inte bara de kommittéer och styrelser som finansdepartementet utser i de verk som lyder under departementet. I ännu högre grad är det ju fråga om hela den ekonomiska politiken.</textBlock>
    <textBlock ix="1">I dessa dagar är kanske den kommunala ekonomin särskilt viktig. Där blir det oerhört stora effekter, och det rör sig om en oerhört viktig förutsättning för att kvinnor på alla samhällsområden skall kunna delta på samma villkor som män.</textBlock>
  </contentBlock>
  <contentBlock ix="308">
    <textBlock ix="0">Som Birgitta Wistrand säkert känner till finns det i den kommunala propositionen ett avsnitt om jämställdhetspolitik. Där skrivs om de förbättringar som blir möjliga, om vi kan genomföra de förslag som vi lägger fram. Jag tror att det är relativt ovanligt att man i en ekonomiskpolitisk proposition har ett särskilt avsnitt med rubriken jämställdhetseffekter. Det är min avsikt att se till att sådana beskrivningar kommer att finnas i de ekonomisk-politiska propositionerna.</textBlock>
    <textBlock ix="1">Jag tror att det i kombination med andra åtgärder faktiskt är ganska viktigt att i de större sammanhangen ta upp även det som brukar anses som litet specifika ämnesområden.</textBlock>
  </contentBlock>
  <contentBlock ix="309">
    <textBlock ix="0">Jag tycker att vi är på god väg. Självfallet får man aldrig sluta att ta upp frågor och försöka förbättra.</textBlock>
    <textBlock ix="1">I det svar som jag gav i början ligger att jag tänker se till att de uppställda målen kommer att uppnås.</textBlock>
    <textBlock ix="2">Det är naturligtvis en fördel om alla intressenter tar upp frågorna ofta. Därför välkomnar jag både</textBlock>
    <textBlock ix="3">Birgitta Wistrands interpellation och Barbro</textBlock>
    <textBlock ix="4">Westerholms inlägg. Jag tror att det är viktigt att frågorna följs upp med debatt och diskussion så ofta tillfälle ges.</textBlock>
  </contentBlock>
  <contentBlock ix="310">
    <textBlock ix="0">Anf. 36  BIRGITTA WISTRAND (m):</textBlock>
  </contentBlock>
  <contentBlock ix="311">
    <textBlock ix="0">Herr talman, fru finansminister! Det andra svaret som jag fick visar ju hur viktigt det är att det är kvinnor som leder. Jag tror att det inte hade sett ut på det här sättet, om vi hade haft en manlig finansminister. Därför är jag särskilt glad över att vi har en kvinnlig finansminister.</textBlock>
  </contentBlock>
  <contentBlock ix="312">
    <textBlock ix="0">Jag tycker också att det beträffande sista delen av finansministerns svar som gällde kommunernas ekonomi och den ekonomiska politiken är särskilt viktigt att vi har en kvinna som förstår kvinnors villkor och kvinnors verklighet.</textBlock>
  </contentBlock>
  <contentBlock ix="313">
    <textBlock ix="0">Jag vill bara tacka för de nya informationerna och säga att jag gärna fortsätter att delta i debatten.</textBlock>
    <textBlock ix="1">Tack!</textBlock>
  </contentBlock>
  <contentBlock ix="314">
    <textBlock ix="0">Anf. 37  BARBRO WESTERHOLM (fp):</textBlock>
  </contentBlock>
  <contentBlock ix="315">
    <textBlock ix="0">Herr talman! Bara som information vill jag säga att de borgerliga kvinnoförbunden i början av juni kommer att till regeringen lämna över en lista med namn på kvinnor som är kompetenta och lämpliga för olika poster -- chefsposter, landshövdingsposter, kommittéuppdrag m.m. --</textBlock>
    <textBlock ix="1">med en beskrivning av kvinnornas speciella intresseområden. Tack!</textBlock>
  </contentBlock>
  <contentBlock ix="316">
    <textBlock ix="0">Överläggningen var härmed avslutad.</textBlock>
  </contentBlock>
  <contentBlock ix="317">
    <textBlock ix="0">7 §  Hänvisning av ärende till utskott</textBlock>
  </contentBlock>
  <contentBlock ix="318">
    <textBlock ix="0">Föredrogs och hänvisades</textBlock>
  </contentBlock>
  <contentBlock ix="319">
    <textBlock ix="0">Motion</textBlock>
  </contentBlock>
  <contentBlock ix="320">
    <textBlock ix="0">1991/92:U14 till utrikesutskottet</textBlock>
  </contentBlock>
  <contentBlock ix="321">
    <textBlock ix="0">8 §  Bordläggning</textBlock>
  </contentBlock>
  <contentBlock ix="322">
    <textBlock ix="0">Anmäldes och bordlades</textBlock>
  </contentBlock>
  <contentBlock ix="323">
    <textBlock ix="0">Konstitutionsutskottets betänkande</textBlock>
  </contentBlock>
  <contentBlock ix="324">
    <textBlock ix="0">1991/92:KU22 Ändrade tillståndsregler för personaladministrativa personregister</textBlock>
  </contentBlock>
  <contentBlock ix="325">
    <textBlock ix="0">Skatteutskottets betänkanden</textBlock>
  </contentBlock>
  <contentBlock ix="326">
    <textBlock ix="0">1991/92:SkU29 F-skattebevis -- nya regler för skatteavdrag och socialavgifter, taxeringsfrågor</textBlock>
  </contentBlock>
  <contentBlock ix="327">
    <textBlock ix="0">1991/92:SkU32 Socialavgifter på vissa förmåner, m.m.</textBlock>
  </contentBlock>
  <contentBlock ix="328">
    <textBlock ix="0">Lagutskottets betänkande</textBlock>
  </contentBlock>
  <contentBlock ix="329">
    <textBlock ix="0">1991/92:LU36 Luganokonventionen</textBlock>
  </contentBlock>
  <contentBlock ix="330">
    <textBlock ix="0">Utrikesutskottets betänkanden</textBlock>
  </contentBlock>
  <contentBlock ix="331">
    <textBlock ix="0">1991/92:UU20 Frihandelsavtal mellan Sverige och</textBlock>
    <textBlock ix="1">Lettland, m.m.</textBlock>
  </contentBlock>
  <contentBlock ix="332">
    <textBlock ix="0">1991/92:UU21 Frihandelsavtal mellan Sverige och</textBlock>
    <textBlock ix="1">Litauen, m.m.</textBlock>
  </contentBlock>
  <contentBlock ix="333">
    <textBlock ix="0">1991/92:UU27 Godkännande av avtal mellan</textBlock>
    <textBlock ix="1">EFTA-staterna och</textBlock>
  </contentBlock>
  <contentBlock ix="334">
    <textBlock ix="0">Tjeckiska och Slovakiska federativa republiken</textBlock>
  </contentBlock>
  <contentBlock ix="335">
    <textBlock ix="0">1991/92:UU28 Frihandelsavtal mellan Sverige och</textBlock>
    <textBlock ix="1">Estland, m.m.</textBlock>
  </contentBlock>
  <contentBlock ix="336">
    <textBlock ix="0">Kulturutskottets betänkanden</textBlock>
  </contentBlock>
  <contentBlock ix="337">
    <textBlock ix="0">1991/92:KrU30 Uppskov med behandlingen av vissa ärenden</textBlock>
  </contentBlock>
  <contentBlock ix="338">
    <textBlock ix="0">1991/92:KrU32 Förnyad behandling av vissa bibilioteksfrågor</textBlock>
  </contentBlock>
  <contentBlock ix="339">
    <textBlock ix="0">Utbildningsutskottets betänkanden</textBlock>
  </contentBlock>
  <contentBlock ix="340">
    <textBlock ix="0">1991/92:UbU19 Läroplansfrågor och betygsfrågor</textBlock>
  </contentBlock>
  <contentBlock ix="341">
    <textBlock ix="0">1991/92:UbU20 Lärarutbildningen m.m.</textBlock>
  </contentBlock>
  <contentBlock ix="342">
    <textBlock ix="0">1991/92:UbU23 Riksbankens jubileumsfonds verksamhet under år 1991</textBlock>
  </contentBlock>
  <contentBlock ix="343">
    <textBlock ix="0">1991/92:UbU28 Ändrat huvudmannaskap för särskolan och särvux m.m. (förnyad behandling)</textBlock>
  </contentBlock>
  <contentBlock ix="344"/>
  <contentBlock ix="345">
    <textBlock ix="0">9 § Anmälan om frågor</textBlock>
  </contentBlock>
  <contentBlock ix="346">
    <textBlock ix="0">Anmäldes att följande frågor framställts</textBlock>
  </contentBlock>
  <contentBlock ix="347">
    <textBlock ix="0">den 20 maj</textBlock>
  </contentBlock>
  <contentBlock ix="348">
    <textBlock ix="0">1991/92:797 av Gudrun Norberg (fp) till försvarsministern om Nitro Nobels dynamittillverkning för försvarsändamål:</textBlock>
  </contentBlock>
  <contentBlock ix="349">
    <textBlock ix="0">Det norska bolaget Dyno Industrier A/S äger fabriken Nitro Nobel, Gyttorp, Nora. Vid Nitro</textBlock>
    <textBlock ix="1">Nobel tillverkas huvudsakligen sprängämnen och tändmedel. Dyno Industrier har även en fabrik i</textBlock>
    <textBlock ix="2">Norge, Gullaug, med liknande produktion och nu överväger koncernledningen att flytta all dynamittillverkning från Nitro Nobel till Gullaug.</textBlock>
  </contentBlock>
  <contentBlock ix="350">
    <textBlock ix="0">Produktionen vid Nitro Nobel är huvudsakligen civil, men det finns även ett åtagande till FMV</textBlock>
    <textBlock ix="1">avseende krigsmateriel.</textBlock>
  </contentBlock>
  <contentBlock ix="351">
    <textBlock ix="0">Med anledning av ovanstående hemställer jag om att få ställa följande fråga till statsrådet Björck:</textBlock>
  </contentBlock>
  <contentBlock ix="352">
    <textBlock ix="0">Finns det något förbehåll e.d. i regeringens godkännande av Dynos köp av Nitro Nobel år 1986</textBlock>
    <textBlock ix="1">avseende upprätthållande av dynamittillverkning för försvarsändamål?</textBlock>
  </contentBlock>
  <contentBlock ix="353">
    <textBlock ix="0">1991/92:798 av Sten Andersson i Malmö (m) till kulturministern om praxis i utvisningsärenden:</textBlock>
  </contentBlock>
  <contentBlock ix="354">
    <textBlock ix="0">Enligt uppgifter i pressen hävdar den nyligen utsedda Utlänningsnämnden att man avser frångå regeringens tidigare praxis avseende utlänningars utvisning ur riket. Utlänningsnämnden menar att asylsökandes brottslighet inte bör bedömas lika strängt som tidigare.</textBlock>
  </contentBlock>
  <contentBlock ix="355">
    <textBlock ix="0">Vilka åtgärder är statsrådet beredd vidta med anledning av Utlänningsnämndens frångående av tidigare praxis?</textBlock>
  </contentBlock>
  <contentBlock ix="356">
    <textBlock ix="0">1991/92:799 av Alf Wennerfors (m) till statsrådet</textBlock>
    <textBlock ix="1">Alf Svensson om beredningen för humanitärt bistånd beträffande ärenden som kräver sekretessbehandling:</textBlock>
  </contentBlock>
  <contentBlock ix="357">
    <textBlock ix="0">Enligt beslut av regeringen skall en särskild beredning för humanitärt bistånd uttala rekommendationer vad gäller sådana ärenden som kräver sekretessbehandling. Den förändrade situationen i södra Afrika och Latinamerika har inneburit att det inte längre finns ärenden att behandla, i varje fall inte hemliga ärenden.</textBlock>
  </contentBlock>
  <contentBlock ix="358">
    <textBlock ix="0">Mot denna bakgrund ber jag att få ställa följande fråga till biståndsminister Alf Svensson.</textBlock>
  </contentBlock>
  <contentBlock ix="359">
    <textBlock ix="0">Är statsrådet beredd att nu avskaffa den särskilda beredningen för humanitärt bistånd avseende ärenden som kräver sekretessbehandling?</textBlock>
  </contentBlock>
  <contentBlock ix="360">
    <textBlock ix="0">1991/92:800 av Eva Zetterberg (v) till kulturministern om skogskyrkogården:</textBlock>
  </contentBlock>
  <contentBlock ix="361">
    <textBlock ix="0">Skogskyrkogården i Stockholm är klassad som ett av världens främsta kulturmonument.</textBlock>
    <textBlock ix="1">Kyrkogårdens grönytor och gravar är välbehållna, men byggnaderna är i stort behov av restaurering.</textBlock>
    <textBlock ix="2">I nästan 30 år har byggnaderna fått förfalla.</textBlock>
  </contentBlock>
  <contentBlock ix="362">
    <textBlock ix="0">Bl.a. har Sveriges Arkitekters Riksförbund påtalat missförhållanden i skötsel av detta unika kulturminne.</textBlock>
  </contentBlock>
  <contentBlock ix="363">
    <textBlock ix="0">Vänsterpartiet finner det mycket angeläget att upprustningen av Skogskyrkogårdens byggnader omedelbart påbörjas -- inte minst av sysselsättningsskäl.</textBlock>
  </contentBlock>
  <contentBlock ix="364">
    <textBlock ix="0">Liknande upprustningar har föreslagits av</textBlock>
    <textBlock ix="1">Vänsterpartiet i Stockholms kommun och landsting, men i detta fall har regeringen ett speciellt ansvar, eftersom det gäller ett internationellt viktigt kulturmonument.</textBlock>
  </contentBlock>
  <contentBlock ix="365">
    <textBlock ix="0">När kommer regeringen att ge Stockholms kommun hjälp med att rusta upp byggnaderna på</textBlock>
    <textBlock ix="1">Skogskyrkogården?</textBlock>
  </contentBlock>
  <contentBlock ix="366">
    <textBlock ix="0">1991/92:801 av Christina Linderholm (c) till kommunikationsministern om miljöansvaret vid bedömningen av kommunikationsfrågor:</textBlock>
  </contentBlock>
  <contentBlock ix="367">
    <textBlock ix="0">Flera olika frågor som berör storstadsmiljön behandlas för närvarande inom kommunikationsdepartementet. Det gäller t.ex.</textBlock>
    <textBlock ix="1">Bromma flygfält och den s.k. Dennisuppgörelsen.</textBlock>
    <textBlock ix="2">Inom regeringen finns förutom det övergripande miljöansvaret hos miljö- och naturresursdepartementet också ett sektorsvis miljöansvar hos varje fackdepartement.</textBlock>
  </contentBlock>
  <contentBlock ix="368">
    <textBlock ix="0">Jag vill nu fråga kommunikationsministern:</textBlock>
  </contentBlock>
  <contentBlock ix="369">
    <textBlock ix="0">Hur bedöms miljökonsekvenser av olika alternativa handlingslinjer när viktiga beslut som påverkar storstadsmiljön bereds inom departementet?</textBlock>
  </contentBlock>
  <contentBlock ix="370">
    <textBlock ix="0">1991/92:802 av Christina Linderholm (c) till socialministern om en barnombudsman:</textBlock>
  </contentBlock>
  <contentBlock ix="371">
    <textBlock ix="0">Alltför många barn far illa i Sverige i dag.</textBlock>
    <textBlock ix="1">Skolelever mobbas, barn utsätts för olika former av övergrepp av vuxna, barn lever i otrygga förhållanden. Det är svårt att bli trodd som barn.</textBlock>
  </contentBlock>
  <contentBlock ix="372">
    <textBlock ix="0">För en tid sedan remissbehandlades ett förslag till inrättande av en barnombudsman. Övervägande del av remissinstanserna var positiva till en sådan tjänst. Sverige har också undertecknat FN:s barnkonvention om barns rättighet, vilket medför särskilda åtaganden.</textBlock>
  </contentBlock>
  <contentBlock ix="373">
    <textBlock ix="0">Jag vill fråga socialministern:</textBlock>
  </contentBlock>
  <contentBlock ix="374">
    <textBlock ix="0">Är statsrådet beredd att medverka till att Sveriges barn får en barnombudsman, med verkliga befogenheter, som kan företräda barn, informera och ställa krav så att barns rätt till trygg uppväxt säkerställs?</textBlock>
  </contentBlock>
  <contentBlock ix="375">
    <textBlock ix="0">1991/92:803 av Åke Gustavsson (s) till kulturministern om filmstödet:</textBlock>
  </contentBlock>
  <contentBlock ix="376">
    <textBlock ix="0">Folkpartiets ordförande, Bengt Westerberg, har lovat anslagshöjningar till filmen i Sverige i storleksordningen 30 milj.kr. Regeringen har utlovat en filmproposition till april månad i år, och riksdagen har utgått ifrån att propositionen kommer under våren.</textBlock>
  </contentBlock>
  <contentBlock ix="377">
    <textBlock ix="0">I anledning härav frågar jag kulturministern:</textBlock>
  </contentBlock>
  <contentBlock ix="378">
    <textBlock ix="0">Kommer Folkpartiets löfte om dessa höjningar till filmen att infrias i regeringens förslag till riksdagen, som redan borde ha funnits på riksdagens bord?</textBlock>
  </contentBlock>
  <contentBlock ix="379">
    <textBlock ix="0">den 21 maj</textBlock>
  </contentBlock>
  <contentBlock ix="380">
    <textBlock ix="0">1991/92:804 av Lena Klevenås (s) till kulturministern om ansökningarna om asyl:</textBlock>
  </contentBlock>
  <contentBlock ix="381">
    <textBlock ix="0">De långa väntetiderna för asylsökande är ett problem som alla regeringar har brottats med. Nu har vi fått en ny utlänningsnämnd som har till syfte att förkorta väntetiderna.</textBlock>
  </contentBlock>
  <contentBlock ix="382">
    <textBlock ix="0">Jag har dock fått alarmerande uppgifter, från invandrarverkets förläggning på Tånga Hed i</textBlock>
    <textBlock ix="1">Vårgårda, om att en ny praxis har börjat utvecklas genom att så gott som samtliga asylsökande som får avslag gör en ny ansökan. Att göra en s.k. ny ansökan används tydligen som en ny sorts överklagningsmetod.</textBlock>
  </contentBlock>
  <contentBlock ix="383">
    <textBlock ix="0">En hel avdelning på invandrarverket tycks arbeta med dessa nya ansökningar.</textBlock>
  </contentBlock>
  <contentBlock ix="384">
    <textBlock ix="0">Om dessa uppgifter är riktiga är jag rädd att inte heller detta försök att korta väntetiderna kommer att lyckas.</textBlock>
  </contentBlock>
  <contentBlock ix="385">
    <textBlock ix="0">Därför vill jag fråga invandrarministern:</textBlock>
  </contentBlock>
  <contentBlock ix="386">
    <textBlock ix="0">Håller det på att utvecklas en ny praxis i hanteringen av asylärenden som inte var avsedd och vad tänker man i så fall göra åt detta?</textBlock>
  </contentBlock>
  <contentBlock ix="387">
    <textBlock ix="0">1991/92:805 av Birger Hagård (m) till kulturministern om allmänhetens möjligheter att se</textBlock>
    <textBlock ix="1">TV 4:</textBlock>
  </contentBlock>
  <contentBlock ix="388">
    <textBlock ix="0">Av tidningsuppgifter framgår att ca 800 000 av dem som är anslutna till kabelnätet ännu inte fått tillgång till TV 4.</textBlock>
  </contentBlock>
  <contentBlock ix="389">
    <textBlock ix="0">Skälet till detta är att kabel-TV-företagen enligt riksdagsbeslut har rätt att ta ut ersättning för sina tekniska kostnader -- men en del hyresvärdar anser sig inte vilja betala denna ersättning. De anser i stället att staten skall ersätta kabel-TV-företagen för de kostnader som uppstår på grund av TV 4-</textBlock>
    <textBlock ix="1">sändningarna.</textBlock>
  </contentBlock>
  <contentBlock ix="390">
    <textBlock ix="0">För att beslutet att TV 4 skall nå ut till alla svenska</textBlock>
    <textBlock ix="1">TV-tittare skall få ett reellt innehåll måste den låsning som uppstått brytas på något sätt. Ett sätt är att kabel-TV-företagens förhandlingsposition klargörs genom att det tydligare markeras att de har en ovillkorlig rätt att ta ut ersättning samt att vägra sända TV 4 om de inte får den ersättning riksdagsbeslutet ger dem rätt att ta ut.</textBlock>
  </contentBlock>
  <contentBlock ix="391">
    <textBlock ix="0">Vad avser statsrådet Friggebo att göra för att bryta den låsning som uppstått och som gör att 800 000</textBlock>
    <textBlock ix="1">svenskar ännu inte har tillgång till TV 4?</textBlock>
  </contentBlock>
  <contentBlock ix="392">
    <textBlock ix="0">1991/92:806 av Sten Söderberg (-) till statsrådet</textBlock>
    <textBlock ix="1">Reidunn Laruén om vidgade arvsregler:</textBlock>
  </contentBlock>
  <contentBlock ix="393">
    <textBlock ix="0">Det är hög tid att ändra arvsreglerna och utsträcka arvsrätten. En sådan ändring skulle göra att våra arvsregler blir mer lika andra västeuropeiska länder. Allmänna arvsfonden, som väl överlevt sig själv, skulle kunna bortrationaliseras. En dylik ändring skulle kunna bidra till stora besparingar i administrationen (hos länsstyrelserna, kammarkollegiet och socialdepartementet). Vidare skulle ändringen stärka släktbanden.</textBlock>
  </contentBlock>
  <contentBlock ix="394">
    <textBlock ix="0">Min fråga är:</textBlock>
  </contentBlock>
  <contentBlock ix="395">
    <textBlock ix="0">Avser regeringen att ändra arvsreglerna så att arvsrätten vidgas?</textBlock>
  </contentBlock>
  <contentBlock ix="396">
    <textBlock ix="0">1991/92:807 av Birgit Henriksson (m) till justitieministern om respekten för lag och rätt:</textBlock>
  </contentBlock>
  <contentBlock ix="397">
    <textBlock ix="0">Det är viktigt att respekten för lag och rätt upprätthålles. Inte minst viktig är den insats som enskilda människor kan göra för att hindra brottslig eller uppenbart farlig verksamhet. Dessvärre inträffar det att sådana ingripanden slutar illa för den som velat ställa allt till rätta, medan den felande tycks gå fri.</textBlock>
  </contentBlock>
  <contentBlock ix="398">
    <textBlock ix="0">Det allmännas reaktion är ibland av den arten att den felande kommer lindrigare undan än den som syftat till att ingripa för att undvika fara eller förhindra brott.</textBlock>
  </contentBlock>
  <contentBlock ix="399">
    <textBlock ix="0">Vilka åtgärder är justitieministern beredd att vidta för att reaktionen i sådana fall skall var i bättre överensstämmelse med det allmänna rättsmedvetandet?</textBlock>
  </contentBlock>
  <contentBlock ix="400">
    <textBlock ix="0">1991/92:808 av Kenneth Lantz (kds) till finansministern om tullen och Bromma flygplats:</textBlock>
  </contentBlock>
  <contentBlock ix="401">
    <textBlock ix="0">Vi har i dagarna fått besked om avmonopoliseringen för inrikesflyget, vilket öppnar nya möjligheter och förbindelser mellan t.ex. Malmö och Bromma. Linjen kommer inom kort att trafikeras av Malmö Aviation. Malmö</textBlock>
    <textBlock ix="1">Aviation har intresse av att starta förbindelser mellan Bromma och London, för att få en bra täckning av resbehovet. Det finns i dag tullresurser på Bromma och flygplatsen är förberedd för internationell trafik. Men, vi har genom pressen fått veta att tullverket utnyttjar denna situation för ansökan om utökning av tulltjänster. Detta förfarande kan komma att fördröja handläggandet av ärendet. Därför vill jag fråga finansministern hur regeringen ämnar handlägga denna fråga. Det är viktigt för opererande bolag att känna trygghet och kontinuitet innan ett så pass stort projekt dras igång.</textBlock>
  </contentBlock>
  <contentBlock ix="402">
    <textBlock ix="0">Väntan kostar varje dag stora belopp för bolaget, därför vill jag fråga:</textBlock>
  </contentBlock>
  <contentBlock ix="403">
    <textBlock ix="0">Kan finansministern ge besked om, hur och när tullverkets ansökan om utökning av tjänster kommer att handläggas?</textBlock>
  </contentBlock>
  <contentBlock ix="404">
    <textBlock ix="0">1991/92:809 av Sten Andersson (m) till socialministern om informationen av HIV och</textBlock>
    <textBlock ix="1">AIDS:</textBlock>
  </contentBlock>
  <contentBlock ix="405">
    <textBlock ix="0">Enligt uppgift har nära 200 milj.kr. använts till generell upplysning avseende farorna med HIV och</textBlock>
    <textBlock ix="1">AIDS. Allmänheten har bibringats uppfattningen att heterosexuella löper lika stor risk att drabbas som homo- eller bisexuella.</textBlock>
  </contentBlock>
  <contentBlock ix="406">
    <textBlock ix="0">Detta påstående är inte korrekt och det är beklagligt att statliga medel används till informationsverksamhet som inte är sakligt underbyggd.</textBlock>
  </contentBlock>
  <contentBlock ix="407">
    <textBlock ix="0">Är statsrådet berett medverka till att information om faran med HIV och AIDS i första hand riktar sig mot de grupper där riskmomentet är mest utvecklat?</textBlock>
  </contentBlock>
  <contentBlock ix="408">
    <textBlock ix="0">1991/92:810 av Laila Strid-Jansson (nyd) till miljöministern om bommulsodlingen och miljön:</textBlock>
  </contentBlock>
  <contentBlock ix="409">
    <textBlock ix="0">Bomull uppfattas som ett rent naturmaterial. Men ingenting kan vara felaktigare, eftersom bomull odlas med stora mängder bekämpningsmedel, en miljöfarlig odling av kollossala format. Men det är inte nog med det. Bomullen klorbleks dessutom i mycket stor omfattning. 5 % av Indiens yta odlas med bomull, men 50 % av bekämpningsmedlen används i bomullsodlingen. 25 % av bekämpningsmedlen i u-länderna används för bomullsodling. Enligt en rapport från WHO</textBlock>
    <textBlock ix="1">förgiftas årligen 25 miljoner människor i u-länderna av bekämpningsmedel.</textBlock>
  </contentBlock>
  <contentBlock ix="410">
    <textBlock ix="0">Vilka åtgärder har miljöministern vidtagit för att komma åt problemen kring bomullsodlingens stora miljöeffekter?</textBlock>
  </contentBlock>
  <contentBlock ix="411">
    <textBlock ix="0">1991/92:811 av Martin Nilsson (s) till statsministern om finansieringen av ett vårdnadsbidrag:</textBlock>
  </contentBlock>
  <contentBlock ix="412">
    <textBlock ix="0">I regeringsförklaringen står det klart och tydligt att regeringens intention är att införa ett s.k.</textBlock>
    <textBlock ix="1">vårdnadsbidrag.</textBlock>
  </contentBlock>
  <contentBlock ix="413">
    <textBlock ix="0">Det finns flera anledningar att vara frågande till ett sådant system. Det har ofta benämnts som en kvinnofälla där kvinnorna tvingas bort från arbetsmarknaden på grund av brist på privatekonomisk lönsamhet av arbete samt brist på barnomsorgsplatser.</textBlock>
  </contentBlock>
  <contentBlock ix="414">
    <textBlock ix="0">Min intention här är dock inte, även om det är väl så viktigt, att fråga om konsekvenserna för de enskilda föräldrarna av ett vårdnadsbidrag.</textBlock>
  </contentBlock>
  <contentBlock ix="415">
    <textBlock ix="0">I en debattartikel på DN-Debatt har ordföranden i</textBlock>
    <textBlock ix="1">Moderata ungdomsförbundet uttryckt oro för vårdnadsbidraget sett ur ett samhällsekonomiskt perspektiv. Han ställer sig frågande till hur den borgerliga regeringen skall klara av att sänka skatterna, också detta fastslaget i regeringsdeklarationen, om man samtidigt skall genomföra en av de mest kostsamma reformer vi sett i modern svensk historia. Samtidigt kan vi konstatera att statens budgetunderskott växer till oanade proportioner.</textBlock>
  </contentBlock>
  <contentBlock ix="416">
    <textBlock ix="0">Därför blir min fråga nu om det är statsministerns avsikt att finansiera eventuella inkomstbortfall och utgiftsökningar som följd av ett vårdnadsbidrag genom ett utökat budgetunderskott, genom kraftiga neddragningar inom existerande välfärdssystem eller genom att avstå från stora skattesänkningar.</textBlock>
  </contentBlock>
  <contentBlock ix="417">
    <textBlock ix="0">1991/92:812 av Åke Gustavsson (s) till kulturministern om Moderna museet:</textBlock>
  </contentBlock>
  <contentBlock ix="418">
    <textBlock ix="0">Fastighetsnämnden i Stockholm har framfört till regeringen att den anser det önskvärt att Moderna museets verksamhet helt eller delvis flyttas till</textBlock>
    <textBlock ix="1">Kulturhuset i Stockholm. Detta skulle betyda att byggandet av ett nytt modernt museum på</textBlock>
    <textBlock ix="2">Skeppsholmen inte skulle kunna genomföras enligt planerna.</textBlock>
  </contentBlock>
  <contentBlock ix="419">
    <textBlock ix="0">Mot denna bakgrund vill jag fråga kulturministern:</textBlock>
  </contentBlock>
  <contentBlock ix="420">
    <textBlock ix="0">Är orsaken till att regeringen ännu inte gett byggnadsstyrelsen i uppdrag att genomföra projekteringen för byggandet av ett nytt modernt museum på Skeppsholmen att regeringen överväger att gå fastighetsnämnden i Stockholm till mötes?</textBlock>
  </contentBlock>
  <contentBlock ix="421">
    <textBlock ix="0">1991/92:813 av Ulf Melin (m) till statsrådet Beatrice</textBlock>
    <textBlock ix="1">Ask om gymnasieskolans tekniska och naturvetenskapliga linjer:</textBlock>
  </contentBlock>
  <contentBlock ix="422">
    <textBlock ix="0">Intresset för gymnasieskolans tekniska och naturvetenskapliga linjer minskar för tredje året i rad. Det visar de senaste uppgifterna om elevernas förstahandsval till gymnasieskolan i höst. Valen är också könsbundna.</textBlock>
  </contentBlock>
  <contentBlock ix="423">
    <textBlock ix="0">Detta är en mycket allvarlig utveckling. Bristen på utbildade tekniker kommer att vara hämmande för industrin när det gäller kompetens- och teknikutveckling när konjunkturen vänder uppåt igen.</textBlock>
  </contentBlock>
  <contentBlock ix="424">
    <textBlock ix="0">Vilka åtgärder ämnar skolministern vidta för att få fler studerande att välja tekniska och naturvetenskapliga utbildningar i gymnasieskolan?</textBlock>
  </contentBlock>
  <contentBlock ix="425">
    <textBlock ix="0">1991/92:814 av Martin Nilsson (s) till statsrådet</textBlock>
    <textBlock ix="1">Beatrice Ask om statsbidragen till skolorna:</textBlock>
  </contentBlock>
  <contentBlock ix="426">
    <textBlock ix="0">I Lärarnas tidning nr 13 1992 finns ett reportage från Helsingborgs Kristna skola. I intervjun med rektor Birgitta Rydberg framförs bl.a. följande ståndpunkter: ''De föräldrar som agar sina barn ska göra det med kärlek utan att låta sin egen vrede gå ut över barnen. När man vet att en överordnad har fel så ska man ändå underordna sig och lyda för man får i sinom tid upprättelse av Gud.''</textBlock>
  </contentBlock>
  <contentBlock ix="427">
    <textBlock ix="0">Skapelseberättelsen gäller som den rätta läran. Det skulle säkert gå att finna fler exempel på gentemot svensk utbildningspolitik helt avvikande ståndpunkter. Det framgår också att av skolans nio lärare är bara en behörig. Självklart skall elever och föräldrar ha rätt både till god kvalitet och att välja skola. Dessa skolor borde dock för att erhålla skattemedel ändå sägas uppfylla några slags grundläggande värderingar, typ respekt för demokrati, lagar och vedertagen vetenskap. Trots att inte nämnda skola och liknande uppfyller dessa krav har regeringen beviljat statsbidrag.</textBlock>
  </contentBlock>
  <contentBlock ix="428">
    <textBlock ix="0">Min fråga till statsrådet är:</textBlock>
  </contentBlock>
  <contentBlock ix="429">
    <textBlock ix="0">Avser statsrådet att vidta åtgärder så att statsbidrag inte lämnas till sådana skolor där i undervisningen objektiviteten och demokratiska värderingar åsidosätts?</textBlock>
  </contentBlock>
  <contentBlock ix="430">
    <textBlock ix="0">1991/92:815 av Martin Nilsson (s) till utbildningsministern om rangordning av högskolor:</textBlock>
  </contentBlock>
  <contentBlock ix="431">
    <textBlock ix="0">Statsrådet Unckel har i en intervju för platsjournalens tidning nr 13/92 förespråkat ett system där olika högskolor utvärderas och framför allt rangordnas. Som motiv anges att det skall bli en press på högskolorna att hålla en hög kvalitet. Det finns stark anledning att vara tveksam till detta förhållningssätt och uttalande. Denna rankningskala kommer att fungera som en centralt dikterad norm för vad som är kvalitet.</textBlock>
  </contentBlock>
  <contentBlock ix="432">
    <textBlock ix="0">Kvalitet är något som bäst avgörs av studenter och lärare gemensamt ute på de olika högskoleorterna.</textBlock>
    <textBlock ix="1">Rankningslistor utgör ett hot mot själva grunden i dagens process mot mer lokalt inflytande.</textBlock>
    <textBlock ix="2">Dessutom är det naturligtvis oroväckande när den centrala utvärderingen skall utföras av ''ett sekretariat bestående av ett antal framstående akademiker''. Såväl studenterna som samhällsföreträdarna ställs alltså utanför.</textBlock>
  </contentBlock>
  <contentBlock ix="433">
    <textBlock ix="0">Nu blir därför min fråga om det är hela regeringens intention att införa ett system med listor där högskolornas kvalitet rankas.</textBlock>
  </contentBlock>
  <contentBlock ix="434">
    <textBlock ix="0">1991/92:816 av Inger Lundberg (s) till finansministern om statsbidragen till kommunerna:</textBlock>
  </contentBlock>
  <contentBlock ix="435">
    <textBlock ix="0">Tilläggsbudgetens förslag om förändrade statsbidrag till kommunerna betyder dramatiska försämringar av de kommunalekonomiska förutsättningarna i Örebro län. Alla kommuner i länet får betydande minskningar av statsbidragen.</textBlock>
    <textBlock ix="1">Hårdast drabbas de kommuner i länet som har den största arbetslösheten.</textBlock>
  </contentBlock>
  <contentBlock ix="436">
    <textBlock ix="0">Så betyder kompletteringspropositionen översatt i skattekronor över 3 kr. för en kommun som</textBlock>
    <textBlock ix="1">Degerfors med svåra strukturproblem. För</textBlock>
    <textBlock ix="2">Bergslagskommunerna Hällefors och Ljusnarsberg med en extremt hög arbetslöshet betyder förslagen vardera motsvarande 2:07 kr. Liknande dramatiska förändringar drabbar flera kommuner i ett av arbetslöshet extremt hårt drabbat län.</textBlock>
  </contentBlock>
  <contentBlock ix="437">
    <textBlock ix="0">I bjärt kontrast mot hanteringen av de mest utsatta kommunerna står regeringens beslut att de sju kommuner -- bl.a. Danderyd, Täby och Lidingö --</textBlock>
    <textBlock ix="1">där invånarna har de högsta inkomsterna och/eller de minsta sociala problemen över huvud inte kommer att få del av den indragning på 5,2</textBlock>
    <textBlock ix="2">miljarder som föreslås för 1993.</textBlock>
  </contentBlock>
  <contentBlock ix="438">
    <textBlock ix="0">Är finansministern beredd att i den fortsatta översynen av statsbidragen till kommunerna arbeta för väsentliga förändringar till förmån för de hårdast utsatta kommunerna?</textBlock>
  </contentBlock>
  <contentBlock ix="439">
    <textBlock ix="0">1991/92:817 av Birger Andersson (c) till kulturministern om privatradiosändningar:</textBlock>
  </contentBlock>
  <contentBlock ix="440">
    <textBlock ix="0">Kulturdepartementet har utarbetat en promemoria</textBlock>
    <textBlock ix="1">''Regler och villkor för privatradio'' (Ds 1992:22).</textBlock>
  </contentBlock>
  <contentBlock ix="441">
    <textBlock ix="0">Av föreslagen lag i promemorian framgår inte om privatradio kan få sändas med egen godkänd sändare. När det gäller närradio föreslås en lagändring, som gör detta möjligt.</textBlock>
  </contentBlock>
  <contentBlock ix="442">
    <textBlock ix="0">Med anledning härav vill jag fråga kulturministern:</textBlock>
  </contentBlock>
  <contentBlock ix="443">
    <textBlock ix="0">Får sändare som ägs av annan än Svensk Rundradio</textBlock>
    <textBlock ix="1">AB användas för privatradiosändningar?</textBlock>
  </contentBlock>
  <contentBlock ix="444">
    <textBlock ix="0">1991/92:818 av Birger Andersson (c) till kulturministern om reklaminslagen i radio:</textBlock>
  </contentBlock>
  <contentBlock ix="445">
    <textBlock ix="0">Kulturdepartementet har utarbetat en promemoria</textBlock>
    <textBlock ix="1">''Regler och villkor för privatradio'' (Ds 1992:22).</textBlock>
  </contentBlock>
  <contentBlock ix="446">
    <textBlock ix="0">Av Promemorian framgår att ett reklaminslag i radio inte får vara kortare än en minut, vilket är relativt lång tid i radio, om man har ambitionen att göra ''rappa'' radioprogram.</textBlock>
  </contentBlock>
  <contentBlock ix="447">
    <textBlock ix="0">Med anledning härav vill jag fråga kulturministern:</textBlock>
  </contentBlock>
  <contentBlock ix="448">
    <textBlock ix="0">Är kulturministern beredd att medverka till att kortare reklaminslag i radio än en minut kan accepteras i den kommande propositionen?</textBlock>
  </contentBlock>
  <contentBlock ix="449">
    <textBlock ix="0">1991/92:819 av Sten Söderberg (-) till kulturministern om kulturens betydelse för politiken:</textBlock>
  </contentBlock>
  <contentBlock ix="450">
    <textBlock ix="0">Det håller på att ske en stor nyorientering inom politiken. Ett tecken har kommit från kulturminister Friggebo vid öppnandet av det nya kulturdepartementet. Kulturministern framhöll då att benämningen ''kulturarbetare'' borde avskaffas för att den benämningen proletariserade de inom kulturen kreativt verksamma. Dessa skulle i stället benämnas ''KULTURSKAPARE''. Därmed har kulturministern framhävt kulturens betydelse för politiken. Politiken måste söka ledning från kulturen och inte tvärt om. Med sitt framhävande av kulturskaparna har kulturministern inlett en nyorientering inom politiken. Alltså: Idéer från kulturen skall bli vägledande för politikens inriktning! Med denna nyorientering blir de centrala frågorna inom politiken att ta ställning till människosyn och synen på arbetet.</textBlock>
  </contentBlock>
  <contentBlock ix="451">
    <textBlock ix="0">Min fråga är:</textBlock>
  </contentBlock>
  <contentBlock ix="452">
    <textBlock ix="0">Är kulturministern beredd att fullfölja den inledda nyorienteringen och därvid tillvarataga de idéer och forskningsresultat, som föreligger i nämnda avseende?</textBlock>
  </contentBlock>
  <contentBlock ix="453">
    <textBlock ix="0">1991/92:820 av Sten Söderberg (-) till kommunikationsministern om elevers straffansvar vid övningskörning i gymnasieskolans regi:</textBlock>
  </contentBlock>
  <contentBlock ix="454">
    <textBlock ix="0">I min förra fråga till kommunikationsministern angående gymnasieskolans särställning på marknadens utbud av körkortsutbildning till bussoch lastbilsförare, efterlyste jag ett svar på elevens rättsosäkerhet vid en eventuell trafikolycka. Jag påstår att en sådan elev under övningskörning i gymnasieskolan kan åtalas för grov vårdslöshet och vållande av annans död utan att veta om att så kan blir fallet.</textBlock>
  </contentBlock>
  <contentBlock ix="455">
    <textBlock ix="0">Min fråga är:</textBlock>
  </contentBlock>
  <contentBlock ix="456">
    <textBlock ix="0">Vad ämnar kommunikationsministern göra åt 81 § i</textBlock>
    <textBlock ix="1">KKF för att jämställa elevens juridiska skydd med den som råder i privata trafikskolor?</textBlock>
  </contentBlock>
  <contentBlock ix="457">
    <textBlock ix="0">1991/92:821 av Sten Söderberg (-) till kommunikationsministern om AMU:s körkortsutbildning:</textBlock>
  </contentBlock>
  <contentBlock ix="458">
    <textBlock ix="0">AMU har i sitt anbud till länsarbetsnämnden i</textBlock>
    <textBlock ix="1">Älvsborgs län i år offererat att ta betalt per utfärdat körkort. Jag vill påstå att i valet mellan att underkänna en svag elev och att inte få betalt eller godkänna och få betalt, finns en lojalitetskris där trafiksäkerheten kan äventyras. Rätten att utfärda körkort hos AMU och gymnasieskolan är inte heller konkurrensneutral.</textBlock>
  </contentBlock>
  <contentBlock ix="459">
    <textBlock ix="0">Min fråga är:</textBlock>
  </contentBlock>
  <contentBlock ix="460">
    <textBlock ix="0">Kommer kommunikationsministern att föreslå att även privata trafikskolor får samma rätt som den gymnasieskolan har?</textBlock>
  </contentBlock>
  <contentBlock ix="461">
    <textBlock ix="0">1991/92:822 av Sten Söderberg (-) till kommunikationsministern om tillsynen över gymnasieskolans körkortsutbildning:</textBlock>
  </contentBlock>
  <contentBlock ix="462">
    <textBlock ix="0">TSV är tillsynsmyndighet för landets trafikskolor.</textBlock>
    <textBlock ix="1">På TSV finns kompetent personal för detta ändamål. TSV ställer krav på kompetens hos alla trafiklärare i privata trafikskolor. Skolverket är tillsynsmyndighet för gymnasieskolor. För att få en hög tjänst i skolverket behövs inte vanligt körkort.</textBlock>
    <textBlock ix="2">En gymnasielärare behöver inte ha den kompetens alla trafiklärare har och kan således inte anställas som lärare i en trafikskola.</textBlock>
  </contentBlock>
  <contentBlock ix="463">
    <textBlock ix="0">Min fråga är:</textBlock>
  </contentBlock>
  <contentBlock ix="464">
    <textBlock ix="0">Kan kommunikationsministern tänka sig att låta</textBlock>
    <textBlock ix="1">TSV bli tillsynsmyndighet för gymnasieskolans buss- och lastbilsutbildning?</textBlock>
  </contentBlock>
  <contentBlock ix="465">
    <textBlock ix="0">1991/92:823 av Martin Nilsson (s) till utrikesministern om åtgärder för att hindra spridningen av missilteknik:</textBlock>
  </contentBlock>
  <contentBlock ix="466">
    <textBlock ix="0">På mässan Ballistics'92 är militärer och vapenforskare från bl.a. Kina, Sydkorea, Israel och</textBlock>
    <textBlock ix="1">Jugoslavien (Serbien) inbjudna av FOA. Mässan syftar till att utbyta erfarenheter och föra forskningen vidare inom ett brett spektrum av militär ballistisk forskning.</textBlock>
  </contentBlock>
  <contentBlock ix="467">
    <textBlock ix="0">Delvis handlar det om teknologi användbar för utveckling av långdistansmissiler, delvis om mer</textBlock>
    <textBlock ix="1">''jordnära frågor'', såsom exempelvis hur en kula beter sig när den tränger in i en människas kropp, på engelska ''soft targets''. Mässan utgör ett stöd till vapenutvecklingen i en rad länder som i internationella sammanhang normalt betraktas som militärt opålitliga.</textBlock>
  </contentBlock>
  <contentBlock ix="468">
    <textBlock ix="0">Mässan bidrar dessutom till att motverka det arbete</textBlock>
    <textBlock ix="1">Sverige hitintills lagt ner på begränsning av spridning av missilteknik. Slutligen är det sannolikt så att mässan bidrar till att legitimera dessa länders regimer.</textBlock>
  </contentBlock>
  <contentBlock ix="469">
    <textBlock ix="0">Min fråga till utrikesministern är därför om den svenska regeringen kommer att stödja det ickespridningsarbete som hittills varit Sveriges officiella ståndpunkt genom att inte bevilja militärer och vapenforskare från nämnda länder tillstånd att besöka Sverige och Ballistics'92.</textBlock>
  </contentBlock>
  <contentBlock ix="470">
    <textBlock ix="0">1991/92:824 av Sten Söderberg (-) till statsrådet Alf</textBlock>
    <textBlock ix="1">Svensson om återanvändning i Baltikum av byggnader som rivits i Sverige:</textBlock>
  </contentBlock>
  <contentBlock ix="471">
    <textBlock ix="0">Kommunfullmäktige i Ludvika har beslutat att det kommunägda bostadsföretaget Ludvikahem får riva 13 hyresfastigheter med 244 bostäder, varav</textBlock>
    <textBlock ix="1">117 står tomma. Genom rivningen beräknas</textBlock>
    <textBlock ix="2">Ludvikahem spara 9 miljoner om året.</textBlock>
  </contentBlock>
  <contentBlock ix="472">
    <textBlock ix="0">Samtidigt pågår också diskussioner, som initierats av Sabo, att hus som rivs i Sverige skall kunna återanvändas i Baltikum. Både AMS och UD har uttalat sig positivt och för nu diskussioner om hur det skall gå att genomföra detta rent praktiskt.</textBlock>
  </contentBlock>
  <contentBlock ix="473">
    <textBlock ix="0">Alltså! Det finns ett antal betalda hus, pengar till frakt och flytt, pengar till rivning, samt tid och pengar till diskussioner av AMS, UD, m.fl. Vad saknas då, förutom vilja, etik samt logiskt tänkande? Jo, nämligen människor som bor i dessa rivningshotade fastigheter. Samtidigt behandlas hitkommande flyktingar inhumant, genom utplacering i flyktingförläggningar och i tält.</textBlock>
  </contentBlock>
  <contentBlock ix="474">
    <textBlock ix="0">Min fråga är:</textBlock>
  </contentBlock>
  <contentBlock ix="475">
    <textBlock ix="0">Tänker biståndsministern finansiera export av rivna hyreshus till Baltikum?</textBlock>
  </contentBlock>
  <contentBlock ix="476">
    <textBlock ix="0">1991/92:825 av Sten Söderberg (-) till justitieministern om översyn av datalagen:</textBlock>
  </contentBlock>
  <contentBlock ix="477">
    <textBlock ix="0">Antalet dataregister är stort och ofta okänt för folk i allmänhet.</textBlock>
  </contentBlock>
  <contentBlock ix="478">
    <textBlock ix="0">Många dataregister är icke registrerade, och i många fall är ingen registrerad som registeransvarig, har det visat sig vid en undersökning.</textBlock>
  </contentBlock>
  <contentBlock ix="479">
    <textBlock ix="0">Att många dataregister innehåller felaktigheter har också kunnat konstateras.</textBlock>
  </contentBlock>
  <contentBlock ix="480">
    <textBlock ix="0">För att råda bot på detta borde varje dataregister vara ålagt att en gång per år, utan anfordran till varje fysisk och juridisk person, utsända information om vilka uppgifter som finns om vederbörande i registret. Vidare borde varje sådant utskick också innehålla ett s.k. frisvar, så att vederbörande utan kostnad kan sända in en rättelse. Detta borde sättas in som en tvingande bestämmelse i 6 § paragrafen i datalagen.</textBlock>
  </contentBlock>
  <contentBlock ix="481">
    <textBlock ix="0">Min fråga är:</textBlock>
  </contentBlock>
  <contentBlock ix="482">
    <textBlock ix="0">Har regeringen för avsikt att på ett sådant sätt få datalagen mera stringent?</textBlock>
  </contentBlock>
  <contentBlock ix="483">
    <textBlock ix="0">1991/92:826 av Kent Carlsson (s) till utrikesministern om erkännande av Makedonien:</textBlock>
  </contentBlock>
  <contentBlock ix="484">
    <textBlock ix="0">Den f.d. jugoslaviska delrepubliken Makedonien har utropat sig som en självständig stat. Detta har skett efter en folkomröstning.</textBlock>
  </contentBlock>
  <contentBlock ix="485">
    <textBlock ix="0">Det Jugoslavien som man tidigare tillhörde finns inte längre.</textBlock>
  </contentBlock>
  <contentBlock ix="486">
    <textBlock ix="0">Man har väl definierade gränser för sitt territorium.</textBlock>
    <textBlock ix="1">Man har en regering/administration som har kontroll över detta territorium.</textBlock>
  </contentBlock>
  <contentBlock ix="487">
    <textBlock ix="0">Det förekommer inga strider inom Makedonien.</textBlock>
    <textBlock ix="1">Man har inga stridigheter med omkringliggande stater.</textBlock>
  </contentBlock>
  <contentBlock ix="488">
    <textBlock ix="0">Sverige har trots detta ännu ej erkänt Makedonien som självständig stat.</textBlock>
  </contentBlock>
  <contentBlock ix="489">
    <textBlock ix="0">Jag vill därför fråga utrikesministern:</textBlock>
  </contentBlock>
  <contentBlock ix="490">
    <textBlock ix="0">När kommer den svenska regeringen att erkänna</textBlock>
    <textBlock ix="1">Makedonien som självständig stat och upprätta diplomatiska förbindelser?</textBlock>
  </contentBlock>
  <contentBlock ix="491">
    <textBlock ix="0">1991/92:827 av Kent Carlsson (s) till utrikesministern om erkännande av Bosnien-</textBlock>
    <textBlock ix="1">Hercegovina:</textBlock>
  </contentBlock>
  <contentBlock ix="492">
    <textBlock ix="0">Den f.d. jugoslaviska delrepubliken Bosnien-</textBlock>
    <textBlock ix="1">Hercegovina har förklarat sig vara en självständig stat. En rad stater i bl.a. Västeuropa har erkänt staten Bosnien-Hercegovina.</textBlock>
  </contentBlock>
  <contentBlock ix="493">
    <textBlock ix="0">Det finns en demokratiskt vald regering. Landet har väl definierade gränser.</textBlock>
  </contentBlock>
  <contentBlock ix="494">
    <textBlock ix="0">Staten Bosnien-Hercegovina är dessutom medlem av ESK.</textBlock>
  </contentBlock>
  <contentBlock ix="495">
    <textBlock ix="0">Att den jugoslaviska folkarmén har invaderat landet och försöker skjuta det sönder och samman kan inte vara ett skäl för Sverige att avstå från att erkänna staten Bosnien-Hercegovina.</textBlock>
  </contentBlock>
  <contentBlock ix="496">
    <textBlock ix="0">Jag vill därför fråga utrikesministern:</textBlock>
  </contentBlock>
  <contentBlock ix="497">
    <textBlock ix="0">När kommer den svenska regeringen att erkänna</textBlock>
    <textBlock ix="1">Bosnien-Hercegovina som självständig stat och upprätta diplomatiska förbindelser?</textBlock>
  </contentBlock>
  <contentBlock ix="498">
    <textBlock ix="0">1991/92:828 av Kent Carlsson (s) till utrikesministern om Kosovo:</textBlock>
  </contentBlock>
  <contentBlock ix="499">
    <textBlock ix="0">I det gamla Jugoslavien hade provinsen Kosovo stor självständighet och möjlighet att självt styra sin framtid. Genom Jugoslaviens upplösning förändrades detta. Serbien beslutade ensidigt att avsätta den lokalt valda regeringen och tillsatte en egen marionettregim. Detta trots att den gällande konstitutionen tydligt gav Kosovo autonomi.</textBlock>
  </contentBlock>
  <contentBlock ix="500">
    <textBlock ix="0">Situationen för kosovo-albanierna, som utgör över</textBlock>
    <textBlock ix="1">90 % av befolkningen, förvärras nu. Det rapporteras ständigt om övergrepp mot civilbefolkningen -- misshandel, godtyckliga arresteringar, förgiftningar av skolbarn etc.</textBlock>
    <textBlock ix="2">Halvmilitära serbiska styrkor förs nu i stor mängd in i Kosovo.</textBlock>
  </contentBlock>
  <contentBlock ix="501">
    <textBlock ix="0">Kosovo-albanerna planerar söndagen den 24 maj att genomföra ett presidentval. Risken är mycket stor att de halvmilitära styrkorna och den serbiska armen efter detta ingriper militärt för att behålla makten i Kosovo.</textBlock>
  </contentBlock>
  <contentBlock ix="502">
    <textBlock ix="0">Jag vill därför fråga utrikesministern:</textBlock>
  </contentBlock>
  <contentBlock ix="503">
    <textBlock ix="0">Vilka initiativ är regeringen beredd att ta för att undvika en liknande utveckling i Kosovo som skett i stora delar av det f.d. Jugoslavien?</textBlock>
  </contentBlock>
  <contentBlock ix="504">
    <textBlock ix="0">1991/92:829 av Kent Carlsson (s) till utrikesministern om Bosnien-Hercegovina:</textBlock>
  </contentBlock>
  <contentBlock ix="505">
    <textBlock ix="0">Bosnien-Hercegovina förblöder.</textBlock>
  </contentBlock>
  <contentBlock ix="506">
    <textBlock ix="0">Dagligen dödas och skadas hundratals kanske tusentals människor i de strider som pågår i</textBlock>
    <textBlock ix="1">Bosnien-Hercegovina. Civilbefolkningen tvingas i hundratusental fly sina hem.</textBlock>
  </contentBlock>
  <contentBlock ix="507">
    <textBlock ix="0">Den främsta orsaken till den uppkomna situationen är den serbiska armen (f.d. jugoslaviska folkarmen) och dess nära knutna halvmilitära styrkor. Utan deras direkta inblandning i Bosnien-</textBlock>
    <textBlock ix="1">Hercegovinas interna angelägenheter hade det funnits goda möjligheter att på fredlig väg lösa de problem och konflikter som funnits.</textBlock>
  </contentBlock>
  <contentBlock ix="508">
    <textBlock ix="0">Den serbiska armén agerar inte utan att den politiska ledningen i Belgrad har godkänt ett sådant agerande. Ansvaret ligger därför ytterst på regimen</textBlock>
    <textBlock ix="1">Milosevic för att kriget har startat och att det fortgår.</textBlock>
  </contentBlock>
  <contentBlock ix="509">
    <textBlock ix="0">Jag vill därför fråga utrikesministern:</textBlock>
  </contentBlock>
  <contentBlock ix="510">
    <textBlock ix="0">Vilka åtgärder är regeringen beredd att vidta för att förmå Serbien och dess arme att dra sig ur Bosnien-</textBlock>
    <textBlock ix="1">Hercegovina och därmed möjliggöra en fredlig lösning på konflikten?</textBlock>
  </contentBlock>
  <contentBlock ix="511">
    <textBlock ix="0">1991/92:830 av Karl-Erik Svartberg (s) till utbildningsministern om den akademiska undervisningen i turkiska språk:</textBlock>
  </contentBlock>
  <contentBlock ix="512">
    <textBlock ix="0">Turkiska språk tals i ett område som sträcker sig från Kina i öster till Balkan i väster. I det ursprungliga Sovjetunionen talade 12 % av dess befolkning 20-talet turkiska språk. En del av dessa språk är nu på väg att bli nationalspråk i några av de nya stater som bildats ur det sönderfallande</textBlock>
    <textBlock ix="1">Sovjetunionen.</textBlock>
  </contentBlock>
  <contentBlock ix="513">
    <textBlock ix="0">Turkisk kultur har i flera avseenden präglat utvecklingen på Balkan.</textBlock>
  </contentBlock>
  <contentBlock ix="514">
    <textBlock ix="0">I Europa, också i Sverige, är de turkisktalande invandrargrupperna stora. Sveriges kontakter med de turkiska folken går långt tillbaka i tiden.</textBlock>
  </contentBlock>
  <contentBlock ix="515">
    <textBlock ix="0">Det är mot bakgrund av ovanstående angeläget att det i Sverige finns goda kunskaper i de turkiska språken och de turkiska folkens kultur.</textBlock>
  </contentBlock>
  <contentBlock ix="516">
    <textBlock ix="0">Jag vill därför fråga utbildningsministern:</textBlock>
  </contentBlock>
  <contentBlock ix="517">
    <textBlock ix="0">Vilka planer har regeringen när det gäller att stärka den akademiska undervisningen i turkiska språk?</textBlock>
  </contentBlock>
  <contentBlock ix="518">
    <textBlock ix="0">1991/92:831 av Sten Östlund (s) till näringsministern om kompetensutvecklingen av industrianställda:</textBlock>
  </contentBlock>
  <contentBlock ix="519">
    <textBlock ix="0">En viktig förutsättning för att svensk industri skall vara konkurrenskraftig är att de anställda har en bra utbildning och att kompetensutvecklingen är hög i företagen. Det finns klara belägg för att bristerna är stora när det gäller arbetsgivarnas satsning på kompetensutveckling. De socialdemokratiska förslagen att stärka industrins kompetensutveckling har avvisats av arbetsmarknadsutskottets borgerliga majoritet.</textBlock>
  </contentBlock>
  <contentBlock ix="520">
    <textBlock ix="0">Mot denna bakgrund skulle jag vilja ställa följande fråga till näringsminister Per Westerberg.</textBlock>
  </contentBlock>
  <contentBlock ix="521">
    <textBlock ix="0">Avser näringsministern att vidta några åtgärder för att stärka kompetensutvecklingen av de anställda inom industrin?</textBlock>
  </contentBlock>
  <contentBlock ix="522">
    <textBlock ix="0">1991/92:832 av Lahja Exner (s) till arbetsmarknadsministern om åtgärder mot arbetslösheten:</textBlock>
  </contentBlock>
  <contentBlock ix="523">
    <textBlock ix="0">Socialdemokraterna har i ett samlat program redovisat hur arbetslösheten nåsta år kan pressas ned till 3 % i stället för att stiga till över 5 % som regeringen anger. Med regeringens politik tvingas regeringen redan nästa budgetår låna upp 10</textBlock>
    <textBlock ix="1">miljarder kronor för att klara utbetalningarna till de arbetslösa. Med vår politik kan viktiga investeringar göras som skapar tillväxt och jobb, vilket leder till lägre kostnader för de arbetslösa.</textBlock>
  </contentBlock>
  <contentBlock ix="524">
    <textBlock ix="0">Mot den här bakgrunden skulle jag vilja ställa följande fråga till arbetsmarknadsminister Börje</textBlock>
    <textBlock ix="1">Hörnlund.</textBlock>
  </contentBlock>
  <contentBlock ix="525">
    <textBlock ix="0">Är statsrådet beredd att medverka till att något av de socialdemokratiska förslagen genomförs i syfte att pressa ned arbetslösheten?</textBlock>
  </contentBlock>
  <contentBlock ix="526">
    <textBlock ix="0">1991/92:833 av Gudrun Schyman (v) till miljöministern om sjöfarten och Stockholms skärgård:</textBlock>
  </contentBlock>
  <contentBlock ix="527">
    <textBlock ix="0">Rödkobbsleden är återigen aktuell. Trots hård kritik från många remissinstanser tyder mycket på att den utredning som pågår kommer att lägga fram förslag på att inrätta Rödkobbsleden.</textBlock>
  </contentBlock>
  <contentBlock ix="528">
    <textBlock ix="0">Detta är ett tecken på den handlingsförlamning eller ovilja som det har funnits inom de stora partier att aktivt ta fram en lösning av sjötransportproblemen till Stockholm. Att världens största färjor på sikt inte går ihop med den känsliga och unika natur som Stockholms skärgård utgör torde vara självklart för de flesta. Inte minst hos alla oss som bor och tillbringar vår fritid i skärgården är en miljöanpassad lösning av dessa problem mycket viktigt. Lösningen av dessa problem måste vara en kombination av flera åtgärder; utveckling av hamnarna och transportlederna söder och norr om Stockholm, maxstorlek på fartygen, bättre avgasrening, etc.</textBlock>
  </contentBlock>
  <contentBlock ix="529">
    <textBlock ix="0">Att föreslå en ny led genom skärgården är enbart att skjuta problemen framför sig eller förvärra dem.</textBlock>
  </contentBlock>
  <contentBlock ix="530">
    <textBlock ix="0">Jag vill därför fråga miljöministern:</textBlock>
  </contentBlock>
  <contentBlock ix="531">
    <textBlock ix="0">När tänker regeringen presentera konstruktiva förslag till lösningar på dessa problem?</textBlock>
  </contentBlock>
  <contentBlock ix="532">
    <textBlock ix="0">1991/92:834 av Bertil Måbrink (v) till kulturministern om diskriminering av bostadssökande:</textBlock>
  </contentBlock>
  <contentBlock ix="533">
    <textBlock ix="0">Ett flertal upprörande händelser har den senaste tiden inträffat som visar på näst intill rasistisk behandling av bostadssökande.</textBlock>
  </contentBlock>
  <contentBlock ix="534">
    <textBlock ix="0">Enligt svensk lag får ingen diskrimineras på grund av ras, nationellt eller etniskt ursprung. I dag i</textBlock>
    <textBlock ix="1">Sverige finns det exempel på att bostadssökande diskrimineras enbart på grund av efternamnet...</textBlock>
  </contentBlock>
  <contentBlock ix="535">
    <textBlock ix="0">Detta är helt oacceptabela förhållanden, de tenderar dessutom att bli allt vanligare.</textBlock>
  </contentBlock>
  <contentBlock ix="536">
    <textBlock ix="0">Med anledning av detta vill jag fråga invandrarministern:</textBlock>
  </contentBlock>
  <contentBlock ix="537">
    <textBlock ix="0">Avser regeringen att verka för en informationskampanj rörande dessa frågor riktade till fastighetsägare?</textBlock>
  </contentBlock>
  <contentBlock ix="538">
    <textBlock ix="0">1991/92:835 av Annika Åhnberg (v) till jordbruksministern om Sverige och EG:s subventionerade tobaksodling:</textBlock>
  </contentBlock>
  <contentBlock ix="539">
    <textBlock ix="0">Inom ramen för EG:s jordbrukspolitik, CAP, subventioneras tobaksodling. Samtidigt satsas, i andra sammanhang, resurser på åtgärder för att minska tobaksbruket, eftersom det har så negativa hälsoeffekter.</textBlock>
  </contentBlock>
  <contentBlock ix="540">
    <textBlock ix="0">Detta är enligt min mening orimligt. Om Sverige en gång blir medlem i EG (EU) kommer också vi att få bekosta denna jordbrukspolitik. Eftersom det nu inom EG pågår ett reformarbete beträffande jordbrukspolitiken, så är det särskilt viktigt med ett aktivt svenskt agerande. Jag anser att Sverige borde ta ställning mot subventioner till tobaksodling och aktivt verka för att de upphör.</textBlock>
  </contentBlock>
  <contentBlock ix="541">
    <textBlock ix="0">Jag vill därför fråga jordbruksministern:</textBlock>
  </contentBlock>
  <contentBlock ix="542">
    <textBlock ix="0">Vilka åtgärder avser regeringen vidta för att klargöra det svenska förhållningssättet till subventioner av tobaksodling i EG?</textBlock>
  </contentBlock>
  <contentBlock ix="543">
    <textBlock ix="0">1991/92:836 av Annika Åhnberg (v) till miljöministern om miljöavgifter på sprayfärger:</textBlock>
  </contentBlock>
  <contentBlock ix="544">
    <textBlock ix="0">För kollektivtrafikresenärer är klotter ett tråkigt inslag i reseupplevelsen. Kostnaderna för att sanera bussar, pendeltåg och tunnelbanevagnar är höga och drabbar dels resenärerna och eftersom kollektivtrafiken delvis är skattefinansierad dels skattekollektivet.</textBlock>
  </contentBlock>
  <contentBlock ix="545">
    <textBlock ix="0">Förutom alla insatser av social karaktär som kan vidtas och kulturåtgärder -- som stimulans till graffiti på lämpliga platser -- så behövs det ytterligare åtgärder. En sådan vore att belägga de sprayfärger som företrädesvis används med en miljöavgift, som sedan används för saneringsåtgärder. Medan sociala insatser och kulturinsatser är frågor av lokal karaktär så måste frågan om miljöavgift avgöras övergripande.</textBlock>
  </contentBlock>
  <contentBlock ix="546">
    <textBlock ix="0">Jag vill därför fråga miljöministern:</textBlock>
  </contentBlock>
  <contentBlock ix="547">
    <textBlock ix="0">Vilka åtgärder avser regeringen vidta för att minska förekomsten av klotter och förbättra möjligheterna till saneringsåtgärder?</textBlock>
  </contentBlock>
  <contentBlock ix="548">
    <textBlock ix="0">1991/92:837 av Annika Åhnberg (v) till miljöministern om miljöproblemen på grund av fritidsbåtar:</textBlock>
  </contentBlock>
  <contentBlock ix="549">
    <textBlock ix="0">På 20 år har fritidsbåtsflottan nästan fördubblats.</textBlock>
    <textBlock ix="1">90 % av utsläppen av kolväten från fartyg, kommer från fritidsbåtarna. Stoft och kolmonoxid släpps också ut i stora mängder. Den låga förbränningstemperaturen är orsak till att dessa utsläpp blir så stora.</textBlock>
  </contentBlock>
  <contentBlock ix="550">
    <textBlock ix="0">Effekterna av kolväteutsläppen är ofullständigt kända, men det är mycket troligt att kolväten tas upp av fisk. Fiskbestånden hotas. Bottendjur får svårare att föröka sig.</textBlock>
  </contentBlock>
  <contentBlock ix="551">
    <textBlock ix="0">Miljökraven måste skärpas för fritidsbåtarna.</textBlock>
    <textBlock ix="1">Enligt min mening bör även fritidsbåtar utrustas med katalysatorer. Ett sådant krav bör gälla senast fr.o.m. 1995. Dessutom bör informationen om de negativa miljöeffekterna av bensindrivna fritidsbåtar kraftigt ökas.</textBlock>
  </contentBlock>
  <contentBlock ix="552">
    <textBlock ix="0">Jag vill fråga miljöministern:</textBlock>
  </contentBlock>
  <contentBlock ix="553">
    <textBlock ix="0">Vilka åtgärder avser regeringen vidta för att minska fritidsbåtarnas negativa miljöpåverkan?</textBlock>
  </contentBlock>
  <contentBlock ix="554">
    <textBlock ix="0">1991/92:838 av Annika Åhnberg (v) till socialministern om Sverige och FN:s barnkonvention:</textBlock>
  </contentBlock>
  <contentBlock ix="555">
    <textBlock ix="0">I november 1989 antog FN:s generalförsamling en konvention om barnets rättigheter. Den trädde i kraft ett år senare, efter att ha ratificerats av 20</textBlock>
    <textBlock ix="1">stater varav Sverige var en. Barn i Sverige har det gott jämfört med barn i andra delar av världen.</textBlock>
    <textBlock ix="2">Men också i vårt land finns det utsatta barn.</textBlock>
    <textBlock ix="3">Sexuellt våld och annan misshandel förekommer, flyktingbarn tas i förvar, barn överges.</textBlock>
  </contentBlock>
  <contentBlock ix="556">
    <textBlock ix="0">I en rapport till Rädda Barnen har villkoren för utsatta barn granskats. Alarmerande uppgifter redovisas i rapporten och slutsatsen som dras är att</textBlock>
    <textBlock ix="1">Sverige inte lever upp till det man åtagit sig enligt barnkonventionen. Vår lagstiftning är tillfredsställande, men det brister i efterlevnaden.</textBlock>
    <textBlock ix="2">Även i lågkonjunktur så är våra förutsättningar att ge barn och ungdomar goda villkor större än många fattiga länders. Om inte ett land som Sverige lever upp till konventionen, vad är den då värd i verkligheten? Är den bara tomma ord på papper?</textBlock>
  </contentBlock>
  <contentBlock ix="557">
    <textBlock ix="0">Jag vill därför fråga socialministern:</textBlock>
  </contentBlock>
  <contentBlock ix="558">
    <textBlock ix="0">Vad avser regeringen göra för att Sverige skall leva upp till sina åtaganden enligt FN:s barnkonvention?</textBlock>
  </contentBlock>
  <contentBlock ix="559">
    <textBlock ix="0">1991/92:839 av Karl-Erik Svartberg (s) till kulturministern om befrielse från jugoslaviskt medborgarskap:</textBlock>
  </contentBlock>
  <contentBlock ix="560">
    <textBlock ix="0">Det är ett välkänt faktum att många kroater hade svårigheter att bli befriade från sitt jugoslaviska medborgarskap i samband med ansökan om svenskt medborgarskap, t.o.m. att av ambassaden få intyg om att de lämnat sin ansökan om befrielse.</textBlock>
  </contentBlock>
  <contentBlock ix="561">
    <textBlock ix="0">En kroat från Bosnien har fått avslag på sin ansökan om svenskt medborgarskap med tillägget att om han inom två år kan visa att han är befriad från sitt jugoslaviska medborgarskap kommer han att beviljas svenskt medborgarskap.</textBlock>
  </contentBlock>
  <contentBlock ix="562">
    <textBlock ix="0">Eftersom Jugoslavien inte längre existerar som stat vill jag fråga statsrådet Friggebo:</textBlock>
  </contentBlock>
  <contentBlock ix="563">
    <textBlock ix="0">Upprätthåller regeringen fortfarande kravet på befrielse från det jugoslaviska medborgarskapet?</textBlock>
  </contentBlock>
  <contentBlock ix="564">
    <textBlock ix="0">1991/92:840 av Göran Magnusson (s) till justitieministern om polisorganisationen:</textBlock>
  </contentBlock>
  <contentBlock ix="565">
    <textBlock ix="0">Det råder stor oenighet mellan justitiedepartementet, Rikspolisstyrelsen och lokala polismyndigheter om hur stort anslaget till polisen behöver vara nästa budgetår för att behålla nuvarande antal poliser i organisationen.</textBlock>
    <textBlock ix="1">Spännvidden uppges vara några hundra miljoner.</textBlock>
    <textBlock ix="2">Riksrevisionsverket har fått i uppdrag att ''döma'' i tvisten. Förhållandet skapar oro. Ett stort antal poliser är berörda; uppgifter om varsel om minskning av poliskåren finns i flera län. Det står visserligen ingenting i regeringsförklaringen om ökning av antalet poliser. Ändock framstår det som egendomligt att minskning av polisresurserna nu diskuteras, eftersom det i olika sammanhang sagts att polisen skall få ökade resurser.</textBlock>
  </contentBlock>
  <contentBlock ix="566">
    <textBlock ix="0">Kan justitieministern garantera att ingen minskning av poliskåren måste ske som medför att poliser blir uppsagda från sina tjänster under den kommande treårsperioden på grund av otillräckligt budgetanslag?</textBlock>
  </contentBlock>
  <contentBlock ix="567">
    <textBlock ix="0">1991/92:841 av Bo Nilsson (s) till kommunikationsministern om tidigareläggning av banverkets och vägverkets investeringar:</textBlock>
  </contentBlock>
  <contentBlock ix="568">
    <textBlock ix="0">Socialdemokraterna har i samlat ett program redovisat hur arbetslösheten nästa år kan pressas ner till 3 % i stället för att stiga över 5 % som regeringen anger. För att klara utbetalningarna till de arbetslösa tvingas regeringen att redan nästa år låna upp 10 miljarder kronor.</textBlock>
  </contentBlock>
  <contentBlock ix="569">
    <textBlock ix="0">I motionen ''Vägar till arbete'' redovisas hur vägverket och banverket kan tidigarelägga investeringar för ca 9 miljarder kronor under det kommande året. Med den politik som vi socialdemokrater anvisar skapas tillväxt och sysselsättning, vilket i sin tur leder till minskade samhälleliga kostnader för arbetslösheten.</textBlock>
  </contentBlock>
  <contentBlock ix="570">
    <textBlock ix="0">Mot den bakgrunden vill jag ställa följande fråga till kommunikationsministern:</textBlock>
  </contentBlock>
  <contentBlock ix="571">
    <textBlock ix="0">Är kommunikationsministern beredd att medverka till att banverkets och vägverkets investeringar kan tidigareläggas?</textBlock>
  </contentBlock>
  <contentBlock ix="572">
    <textBlock ix="0">1991/92:842 av Inge Carlsson (s) till kommunikationsministern om arbetslösheten i</textBlock>
    <textBlock ix="1">Östergötlands län:</textBlock>
  </contentBlock>
  <contentBlock ix="573">
    <textBlock ix="0">10 013 östgötar var i april öppet arbetslösa. Under det senaste året har arbetslösheten i Östergötland ökat med hela 6 000 personer. Situationen på arbetsmarknaden har följaktligen försämrats, och fortsätter att försämras, i ett rasande tempo. Därför krävs kraftfulla åtgärder -- nu.</textBlock>
  </contentBlock>
  <contentBlock ix="574">
    <textBlock ix="0">Byggnadsarbetarna har i samarbete med socialdemokraterna dammsugit länet på möjligheterna att snabbt få fram jobb och utbildningsplatser. Även om alla kommunerna har drabbats av problemen, finns det betydande skillnader inom länet. Därför är det enligt vår uppfattning särskilt viktigt att ge insatserna en regionalpolitisk tydlig profil. I dammsugningen återfinns bl.a. utbyggnaden av riksväg 51, Falla--</textBlock>
    <textBlock ix="1">Översätter. Första etappen kan tidigareläggas och påbörjas i år. Kostnaden är beräknad till 10 milj.kr.</textBlock>
    <textBlock ix="2">Utbyggnaden skulle få stor betydelse för Finspångs kommun. Utbyggnad av länsväg 580 mellan</textBlock>
    <textBlock ix="3">Pinnarp och Malexander i södra Östergötland är kostnadsberäknad till 20 milj.kr. Projektet kan startas i stort sett omgående. Båda projekten berör kommuner som drabbats särskilt hårt av arbetslösheten. De genomförda satsningarna inom infrastrukturområdet har hittills inte skapat ett enda jobb i Östergötland.</textBlock>
  </contentBlock>
  <contentBlock ix="575">
    <textBlock ix="0">Mot bakgrund av ovanstående frågar jag därför statsrådet:</textBlock>
  </contentBlock>
  <contentBlock ix="576">
    <textBlock ix="0">Är statsrådet beredd att vidta några åtgärder för att vända den negativa utvecklingen i Östergötland?</textBlock>
  </contentBlock>
  <contentBlock ix="577">
    <textBlock ix="0">1991/92:843 av Erling Bager (fp) till försvarsministern om överskott på livsmedel i beredskapslagren:</textBlock>
  </contentBlock>
  <contentBlock ix="578">
    <textBlock ix="0">Inom försvarets beredskapslager produceras det årligen stora mängder med livsmedel. Men långt ifrån allt kommer till användning. Konservernas lagringstid är högst fem år, sedan kasseras dessa.</textBlock>
    <textBlock ix="1">Enligt uppgifter som jag fått utgör detta ett vanligt bekymmer inom försvaret om hur man skall bli av med maten. Jag reagerar kraftigt mot detta slöseri med livsmedel. Denna mat måste kunna komma till anvndning på något sätt.</textBlock>
  </contentBlock>
  <contentBlock ix="579">
    <textBlock ix="0">Det har förts fram förslag om att försvaret bör sända det som inte konsumeras i tid till behövande i Östeuropa. Jag delar denna uppfattning.</textBlock>
    <textBlock ix="1">Försvarets mat är näringsrik och tillverkad av förstklassiga råvaror. Jag anser att dessa livsmedel snabbt och utan större besvär bör kunna sändas till de baltiska staterna där livsmedelsbristen är mycket stor.</textBlock>
  </contentBlock>
  <contentBlock ix="580">
    <textBlock ix="0">Försvarets herculesplan kan med kort varsel sättas in i sådana transporter till Baltikum. Varje plan kan ta en last på upp till 20 ton. Fartygstransporter kan självfallet också sättas in den korta sträckan till våra baltiska grannländer.</textBlock>
  </contentBlock>
  <contentBlock ix="581">
    <textBlock ix="0">Avser regeringen ta initiativ för att överskottet på mat inom försvaret skall sändas till behövande i</textBlock>
    <textBlock ix="1">Baltikum?</textBlock>
  </contentBlock>
  <contentBlock ix="582">
    <textBlock ix="0">1991/92:844 av Ingela Thalén (s) till kulturministern om kvinnornas situation på arbetsmarknaden:</textBlock>
  </contentBlock>
  <contentBlock ix="583">
    <textBlock ix="0">De borgerliga regeringspartierna har med stöd av</textBlock>
    <textBlock ix="1">Ny demokrati i arbetsmarknadsutskottet röstat ned samtliga förslag från socialdemokraterna som syftat till att stärka kvinnornas situation. Fler och fler kvinnor varslas nu om uppsägning. Antalet deltidsarbetslösa kvinnor stiger snabbt. Hotet om att stämpla ut från a-kassan närmar sig många kvinnor.</textBlock>
  </contentBlock>
  <contentBlock ix="584">
    <textBlock ix="0">Mot den här bakgrunden skulle jag vilja ställa följande fråga till kulturminister Birgit Friggebo:</textBlock>
  </contentBlock>
  <contentBlock ix="585">
    <textBlock ix="0">Avser kulturministern att nu vidta några åtgärder för att på kort eller lång sikt förbättra kvinnornas situation på arbetsmarknaden?</textBlock>
  </contentBlock>
  <contentBlock ix="586">
    <textBlock ix="0">1991/92:845 av Georg Andersson (s) till finansministern om den kommunala ekonomin:</textBlock>
  </contentBlock>
  <contentBlock ix="587">
    <textBlock ix="0">Genom regeringens förslag om den kommunala ekonomin förändras kommunernas villkor i vissa fall på ett dramatiskt sätt. En av de kommuner som bedöms förlora mest är Dorotea. Enligt uppgift i</textBlock>
    <textBlock ix="1">KommunAktuellt förlorar Dorotea kommun statsbidrag motsvarande en skattehöjning med</textBlock>
    <textBlock ix="2">4:31. Men Dorotea ligger redan i toppen på skatteligan med en kommunalskatt på 32:85.</textBlock>
  </contentBlock>
  <contentBlock ix="588">
    <textBlock ix="0">Dorotea är en fattig glesbygdskommun. Avstånden är enormt stora. Befolkningsunderlaget är bara</textBlock>
    <textBlock ix="1">3 737. Inte mindre än 8,1 % är arbetslösa.</textBlock>
  </contentBlock>
  <contentBlock ix="589">
    <textBlock ix="0">En så dramatisk försämring av den kommunala ekonomin som nu föreslås kommer att få förödande konsekvenser för befolkningen i Dorotea.</textBlock>
  </contentBlock>
  <contentBlock ix="590">
    <textBlock ix="0">Är finansministern beredd att vidta särskilda åtgärder för att göra det möjligt för de genom regeringens förslag svårast drabbade kommunerna att klara en rimlig kommunal verksamhet?</textBlock>
  </contentBlock>
  <contentBlock ix="591">
    <textBlock ix="0">1991/92:846 av Birger Hagård (m) till kulturministern om sändningsområdet för privatradion:</textBlock>
  </contentBlock>
  <contentBlock ix="592">
    <textBlock ix="0">I departementspromeorian om ''Regler och villkor för privatradio'' framhålls inledningsvis att frekvensbandet 104--108 skall tas i anspråk för analoga FM-sändningar av privatradio.</textBlock>
  </contentBlock>
  <contentBlock ix="593">
    <textBlock ix="0">En oklarhet är hur sändningsområdet skall fastställas. Det är rimligt att öppna möjlighet för olika stationer att byta sändningsområde eller delar därav med varandra. Därigenom skapas förutsättningar för en lugn och gradvis anpassning till vad som är naturliga sändningsområden.</textBlock>
  </contentBlock>
  <contentBlock ix="594">
    <textBlock ix="0">Vilka åtgärder är statsrådet beredd att vidta för att skapa förutsättningar för en successiv anpassning av sändningsområdena?</textBlock>
  </contentBlock>
  <contentBlock ix="595">
    <textBlock ix="0">1991/92:847 av Birger Hagård (m) till kulturministern om tillstånden för radiosändning:</textBlock>
  </contentBlock>
  <contentBlock ix="596">
    <textBlock ix="0">I det förslag till fri radio som presenterats av kulturdepartementet föreslås en tidsbegränsning av sändningstillstånden.</textBlock>
  </contentBlock>
  <contentBlock ix="597">
    <textBlock ix="0">En företagare måste alltid arbeta under viss osäkerhet. En viktig förutsättning för att minska denna osäkerhet är att regelsystemet ligger fast.</textBlock>
  </contentBlock>
  <contentBlock ix="598">
    <textBlock ix="0">Tillstånden bör antingen gälla ''tillsvidare'', och inte omprövas på andra grunder än att det missbrukats.</textBlock>
  </contentBlock>
  <contentBlock ix="599">
    <textBlock ix="0">Är statsrådet beredd att ompröva frågan om tillståndstidens längd?</textBlock>
  </contentBlock>
  <contentBlock ix="600">
    <textBlock ix="0">1991/92:848 av Birger Hagård (m) till kulturministern om reglerna för privatradion:</textBlock>
  </contentBlock>
  <contentBlock ix="601">
    <textBlock ix="0">I departementspromemorian ''Regler och villkor för privatradio'' föreslås ett nytt regelsystem.</textBlock>
  </contentBlock>
  <contentBlock ix="602">
    <textBlock ix="0">Delade frekvenser kan innebära att den station som fått sändningstillståndet hyr ut eller på annat sätt avtalar bort sändningstid, ett antal timmar per vecka till någon annan som önskar sända.</textBlock>
  </contentBlock>
  <contentBlock ix="603">
    <textBlock ix="0">Ur yttrandefrihetssynpunkt är detta sympatiskt eftersom det innebär att ''smala'' program kan hyra in sig under en viss tid.</textBlock>
  </contentBlock>
  <contentBlock ix="604">
    <textBlock ix="0">Är statsrådet beredd att överväga möjligheten att på detta sätt använda s.k. ''delade frekvenser''?</textBlock>
  </contentBlock>
  <contentBlock ix="605">
    <textBlock ix="0">1991/92:849 av Margit Gennser (m) till statsrådet</textBlock>
    <textBlock ix="1">Alf Svensson om biståndet till Sydafrika:</textBlock>
  </contentBlock>
  <contentBlock ix="606">
    <textBlock ix="0">Enligt uppgift skall biståndet till Sydafrika bli</textBlock>
    <textBlock ix="1">Sveriges största biståndsanslag. På vilket sätt kan detta utformas så att det garanterar en demokratisk utveckling i Sydafrika?</textBlock>
  </contentBlock>
  <contentBlock ix="607">
    <textBlock ix="0">1991/92:850 av Inger Koch (m) till statsrådet Alf</textBlock>
    <textBlock ix="1">Svensson om biståndet till Tanzania?</textBlock>
  </contentBlock>
  <contentBlock ix="608">
    <textBlock ix="0">Sverige skall den 1 juli i år förnya biståndssamarbetsavtalet med Tanzania.</textBlock>
  </contentBlock>
  <contentBlock ix="609">
    <textBlock ix="0">Kommer Sverige vid utformandet av det nya avtalet särskilt betona vikten av en fortsatt demokratisk utveckling?</textBlock>
  </contentBlock>
  <contentBlock ix="610">
    <textBlock ix="0">1991/92:851 av Chris Heister (m) till kulturministern om presstödet:</textBlock>
  </contentBlock>
  <contentBlock ix="611">
    <textBlock ix="0">Norrländska Socialdemokraten, med Luleå som utgivningsort, förlorade i samband med den socialdemokratiska A-pressens konkurs ca 35</textBlock>
    <textBlock ix="1">milj.kr.</textBlock>
  </contentBlock>
  <contentBlock ix="612">
    <textBlock ix="0">I en ansökan till presstödsnämnden söker nu tidningen, för att ersätta de förluster som A-</textBlock>
    <textBlock ix="1">pressens koncernledning förorsakade, driftstöd med maximalt belopp, 11,6 milj.kr.</textBlock>
  </contentBlock>
  <contentBlock ix="613">
    <textBlock ix="0">Presstödsnämnden torde inte på egen hand inom ramen för nuvarande regelsystem och anslag kunna bifalla ansökan. Ambitionerna att låta skattebetalarna ta över hela eller delar av ägaransvaret vid A-pressens konkurs kan mycket väl leda till att flera tidningar ansöker om driftstöd eller tillfälliga anslag från presstödsnämnden.</textBlock>
  </contentBlock>
  <contentBlock ix="614">
    <textBlock ix="0">Mot denna bakgrund vill jag fråga kulturministern om regeringen har några planer på att förändra presstödet.</textBlock>
  </contentBlock>
  <contentBlock ix="615">
    <textBlock ix="0">1991/92:852 av Kent Olsson (m) till statsrådet</textBlock>
    <textBlock ix="1">Beatrice Ask om nordisk gymnasial utbildning:</textBlock>
  </contentBlock>
  <contentBlock ix="616">
    <textBlock ix="0">I mars 1992 undertecknade de nordiska undervisningsministrarna en överenskommelse om möjligheterna för en gymnasieelev i ett nordiskt land att få gymnasial utbildning i ett annat nordiskt land. Denna överenskommelse är bra för gymnasieeleverna i Norden och främjar det</textBlock>
    <textBlock ix="1">Nordiska samarbetet. Det kan dock ställa till vissa ekonomiska problem i gränstakternas gymnasieskolor om dyra utbildningar i t.ex.</textBlock>
    <textBlock ix="2">Strömstad sökes av många norska ungdomar.</textBlock>
  </contentBlock>
  <contentBlock ix="617">
    <textBlock ix="0">Hur skall de kommuner som har ett överskott av studerande från annat nordiskt land kompenseras för sina merkostnader?</textBlock>
  </contentBlock>
  <contentBlock ix="618">
    <textBlock ix="0">1991/92:853 av Lars Biörck (m) till statsrådet Bo</textBlock>
    <textBlock ix="1">Lundgren om arbetsgivares pensionsåtaganden:</textBlock>
  </contentBlock>
  <contentBlock ix="619">
    <textBlock ix="0">För vissa företag och kommuner utgår sedan 1991</textBlock>
    <textBlock ix="1">löneskatt på de avsättningar som görs för pensioner. Det innebär att äldre avsättningar utan skatteavdrag har kunnat tillgodoföras pensionsfonder.</textBlock>
  </contentBlock>
  <contentBlock ix="620">
    <textBlock ix="0">För kommuner och för företag som ej fonderat medel för framtida pensionsåtaganden beskattas däremot pensionerna vid utbetalningstillfället.</textBlock>
    <textBlock ix="1">Därigenom uppstår en retroaktiv beskattning, eftersom pensionsutbetalningar nu till stor del är åtaganden som är att hänföra till inkomster före år</textBlock>
    <textBlock ix="2">1991.</textBlock>
  </contentBlock>
  <contentBlock ix="621">
    <textBlock ix="0">Vilka åtgärder är statsrådet berett att överväga för att likställa arbetsgivares möjlighet att klara sina pensionsåtaganden?</textBlock>
  </contentBlock>
  <contentBlock ix="622">
    <textBlock ix="0">1991/92:854 av Ingvar Eriksson (m) till statsrådet</textBlock>
    <textBlock ix="1">Reidunn Laurén om fastighetsbildningslagen och äganderätten:</textBlock>
  </contentBlock>
  <contentBlock ix="623">
    <textBlock ix="0">Ett 90-tal ägare till mossmarker riskerar genom tvångsförvaltning att förlora sin mark.</textBlock>
    <textBlock ix="1">Mossmarkerna tillskiftades fastigheterna i form av marklotter i samband med laga skifte i början av</textBlock>
    <textBlock ix="2">1800-talet. Trots att markägarna vid förrättning vägrat sälja marken för i förväg bestämt pris om</textBlock>
    <textBlock ix="3">20--35 öre per kvadratmeter genomföres tvångsförsäljningen. Att en markägare på detta sätt kan tillskansa sig många andra ägares mark, ofta beväxt med betydligt mera värd skog, är orimligt.</textBlock>
    <textBlock ix="4">Det synes också strida mot regeringens intentioner och utfästelser vad gäller äganderätt och rättstrygghet.</textBlock>
  </contentBlock>
  <contentBlock ix="624">
    <textBlock ix="0">Vilka åtgärder är statsrådet berett att vidtaga i syfte att skapa bättre överensstämmelse mellan fastighetsbildslagen och synen på äganderätt och rättstrygghet?</textBlock>
  </contentBlock>
  <contentBlock ix="625">
    <textBlock ix="0">1991/92:855 av Siw Persson (fp) till jordbruksministern om reglerna om transport av hundar till och från Sverige:</textBlock>
  </contentBlock>
  <contentBlock ix="626">
    <textBlock ix="0">När EES-avtalet träder i kraft suddas gränserna ut och människor och varor kan transporteras fritt mellan länder.</textBlock>
  </contentBlock>
  <contentBlock ix="627">
    <textBlock ix="0">För att skydda Sverige mot rabiessmitta finns stränga regler om karantänbestämmelser för hundar, vilket kraftigt försvårar transport av hundar till och från landet. Inom EG krävs -- med undantag för Storbritannien -- endast vaccinationspass för hundar vid gränspassering.</textBlock>
  </contentBlock>
  <contentBlock ix="628">
    <textBlock ix="0">Med anledning av det ovan anförda vill jag ställa följande fråga:</textBlock>
  </contentBlock>
  <contentBlock ix="629">
    <textBlock ix="0">Avser regeringen att anpassa reglerna för transport av hundar till och från Sverige till europeiska bestämmelser?</textBlock>
  </contentBlock>
  <contentBlock ix="630">
    <textBlock ix="0">1991/92:856 av Erling Bager (fp) till utrikesministern om diplomatiska förbindelser med</textBlock>
    <textBlock ix="1">Tchad:</textBlock>
  </contentBlock>
  <contentBlock ix="631">
    <textBlock ix="0">Sverige har inte någon representation i Tchad sedan mitten av 1980-talet då ett svenskt konsulat upphörde att finnas. Sverige ger genom SIDA</textBlock>
    <textBlock ix="1">bistånd till olika projekt i Tchad. Sedan början av</textBlock>
    <textBlock ix="2">1970-talet arbetar svenska missionärer i Tchad. Det är ej tillfredsställande att vi saknar denna representation.</textBlock>
  </contentBlock>
  <contentBlock ix="632">
    <textBlock ix="0">Med anledning av det ovan anförda vill jag ställa följande fråga:</textBlock>
  </contentBlock>
  <contentBlock ix="633">
    <textBlock ix="0">Avser regeringen upprätta fullständiga diplomatiska förbindelser med Tchad?</textBlock>
  </contentBlock>
  <contentBlock ix="634">
    <textBlock ix="0">1991/92:857 av Rune Rydén (m) till utbildningsministern om skollagen och den interkommunala ersättningen:</textBlock>
  </contentBlock>
  <contentBlock ix="635">
    <textBlock ix="0">Genom att kommunerna nu inte längre är skyldiga att betala den s.k. interkommunala ersättningen för personer som fyllt 20 år eller som tidigare gått en gymnasieutbildning, stoppas nu många ungdomar som sökt grund- eller påbyggnadsutbildning.</textBlock>
  </contentBlock>
  <contentBlock ix="636">
    <textBlock ix="0">Kommunernas avslag innebär ett svårt avbräck i framtidsplanerna för ungdomar som i många fall under flera år haft siktet inställt på en bestämd utbildning, men som först skaffat sig exempelvis en ekonomisk gymnasiekurs för att sedan skaffa sig hantverksutbildning eller liknande.</textBlock>
  </contentBlock>
  <contentBlock ix="637">
    <textBlock ix="0">Avser utbildningsministern ändra skollagen så att kommunernas skyldighet utökas till att omfatta även den här sökandekategorin?</textBlock>
  </contentBlock>
  <contentBlock ix="638">
    <textBlock ix="0">1991/92:858 av Oskar Lindkvist (s) till kommunikationsministern om Bromma flygplats:</textBlock>
  </contentBlock>
  <contentBlock ix="639">
    <textBlock ix="0">Bromma flygplats rustas upp för närvarande, tydligen med avsikten att i betydande omfattning öka flygverksamheten. Planer finns att öka trafiken såväl på inrikes som på utrikes linjer. Om dessa planer sätts i verket får vi åter de bullerstörningar som var den främsta orsaken till att trafiken på</textBlock>
    <textBlock ix="1">Bromma i stor utsträckning flyttades till Arlanda.</textBlock>
  </contentBlock>
  <contentBlock ix="640">
    <textBlock ix="0">Avtalet mellan staten och Stockholms kommun om flygtrafiken på Bromma löper ut den 31 december</textBlock>
    <textBlock ix="1">1996.</textBlock>
  </contentBlock>
  <contentBlock ix="641">
    <textBlock ix="0">Med anledning av det nu anförda vill jag ställa följande fråga till kommunikationsministern:</textBlock>
  </contentBlock>
  <contentBlock ix="642">
    <textBlock ix="0">Vilka planer har regeringen avseende flygtrafiken på Bromma?</textBlock>
  </contentBlock>
  <contentBlock ix="643">
    <textBlock ix="0">10 §  Kammaren åtskildes kl. 11.07.</textBlock>
  </contentBlock>
  <contentBlock ix="644">
    <textBlock ix="0">Förhandlingarna leddes av tredje vice talmannen.</textBlock>
  </contentBlock>
</protocol>
