<protocol id="prot-199697--69">
  <contentBlock page="0" id="i-cb521c38060b0b53">
    <textBlock id="i-3895b10bd227e447">Det justerade protokollet beräknas utkomma om 3 veckor</textBlock>
  </contentBlock>
  <contentBlock page="0" id="i-7116a2894be33662">
    <textBlock id="i-4538f06c14b09385"/>
    <textBlock id="i-d261a68c69c2f37a">----------------------------------------------------------------</textBlock>
  </contentBlock>
  <contentBlock page="0" id="i-72ad1c643297f5cc">
    <textBlock id="i-5edbd8bfc01ccfbe">1 §  Hänvisning av ärende till utskott</textBlock>
  </contentBlock>
  <contentBlock page="0" id="i-9ec97f1551c00a46">
    <textBlock id="i-b3894b794b645cb1">Föredrogs och hänvisades</textBlock>
    <textBlock id="i-3335e9fb33693f7f">Redogörelse</textBlock>
    <textBlock id="i-36ad9152fc16be86">1996/97:RJ1 till utbildningsutskottet</textBlock>
  </contentBlock>
  <contentBlock page="0" id="i-78050d8324dafafe">
    <textBlock id="i-d784634eeab0ab4b">2 §  Beslut rörande utskottsbetänkande som slutdebatterats den 12 februari</textBlock>
  </contentBlock>
  <contentBlock page="0" id="i-5f6a80f5e47e95a1">
    <textBlock id="i-38600835e776e158">KrU4 Idrottsfrågor</textBlock>
    <textBlock id="i-2a5e97e1acfe0037">1. utskottets hemställan</textBlock>
    <textBlock id="i-a7581ddeacb52dff">2. utskottets hemställan med den ändring däri som föranleddes av bifall till res. (m)</textBlock>
    <textBlock id="i-f78a86c26e39ad19">Votering:</textBlock>
    <textBlock id="i-586e48fa45d47fed">232 för utskottet</textBlock>
    <textBlock id="i-0a55b694890abd79">64 för res.</textBlock>
    <textBlock id="i-4f0de04daa0a04f1">4 avstod</textBlock>
    <textBlock id="i-b5e7f2a044c1624b">49 frånvarande</textBlock>
    <textBlock id="i-aa9cd961502d319a">Kammaren biföll utskottets hemställan.</textBlock>
    <textBlock id="i-60cd15db03bfa0cb">Partivis fördelning av rösterna:</textBlock>
    <textBlock id="i-c61b19d7ab6f91cc">För utskottet:  144 s, 11 m, 20 c, 22 fp, 15 v, 11 mp,</textBlock>
    <textBlock id="i-37385be78f712dbe">9 kd</textBlock>
    <textBlock id="i-18f94376f5ae046a">För res.:       1 s, 58 m, 2 c, 2 v, 1 kd</textBlock>
    <textBlock id="i-ec6822dcfcf21189">Avstod: 1 m, 3 v</textBlock>
    <textBlock id="i-79ac73ebceea5acc">Frånvarande:    16 s, 10 m, 5 c, 4 fp, 2 v, 7 mp, 5 kd</textBlock>
    <textBlock id="i-7e3f293a112d68d5">Peter Weibull Bernström (m) anmälde att han avsett att rösta nej men markerats ha röstat ja.</textBlock>
    <textBlock id="i-238967259b2a91a3">Meddelande om samlad votering</textBlock>
  </contentBlock>
  <contentBlock page="0" id="i-5e701da4ed174bd4">
    <textBlock id="i-9e69af53c45df1ef">Förste vice talmannen meddelade att utrikesutskottets betänkanden UU6 och UU16 samt bostadsutskottets betänkande UbU9 skulle avgöras i ett sammanhang efter avslutad debatt.</textBlock>
  </contentBlock>
  <contentBlock page="0" id="i-efe18b4989859e48">
    <textBlock id="i-b027fb4326731fdc">3 §  Krigsmaterielexport</textBlock>
  </contentBlock>
  <contentBlock page="0" id="i-419696a1cd618b72">
    <textBlock id="i-7e0f344d5fd950cc">Föredrogs</textBlock>
    <textBlock id="i-d7b6718a5a173bec">Utrikesutskottets betänkande 1996/97:UU6</textBlock>
    <textBlock id="i-b2eb7fbf2ed879dd">Krigsmaterielexport (skr. 1995/96:204)</textBlock>
  </contentBlock>
  <contentBlock page="0" id="i-4102f96979266ba3">
    <textBlock id="i-3e4e1e9ded773d90">Anf.  1  HELENA NILSSON (c):</textBlock>
    <textBlock id="i-b5bc9cf10ed391df">Herr talman! Lagen om krigsmateriel har i sin nuvarande lydelse varit i kraft sedan 1993.</textBlock>
    <textBlock id="i-4073e8eee0a1a764">Regeringsskrivelsen, som vi i dag debatterar, gäller en redogörelse för den svenska krigsmaterielexporten för 1995. I skrivelsen redovisas att krigsmateriel för ett värde av 3,3 miljarder kronor utfördes under 1995, vilket skulle vara en ökning med 4 %</textBlock>
    <textBlock id="i-75ecd74a1b4442b2">från 1994.</textBlock>
    <textBlock id="i-7f112caa92830325">Att göra jämförelser från ett år till ett annat är inte rättvisande. En eller ett par stora leveranser kan förrycka statistiken. Men i ett tioårsperspektiv, som också redovisas i skrivelsen, minskade krigsmaterielexporten avsevärt under åren 1990-1993 för att därefter under åren 1994 och 1995 ha visat en mindre uppgång.</textBlock>
    <textBlock id="i-82f20495909c0fd7">I skrivelsen redovisas också exporten fördelat på regioner och enskilda länder under 1993, 1994 och</textBlock>
    <textBlock id="i-6e34c95b4121a462">1995, alltså under nuvarande lags gällande. Man kan då konstatera, vilket jag tycker är intressant för debatten, att exporten till Norden har mer än halverats under denna period. Exporten till Västeuropa har minskat med en tredjedel. Exporten till Nordamerika har fördubblats. Den stora ökningen med två och en halv gång har skett till Asien.</textBlock>
    <textBlock id="i-9229244a2bf6a93a">Det är fortfarande de s.k. OECD-länderna, dvs.</textBlock>
    <textBlock id="i-fc090e9829667a6b">Norden, Västeuropa, Nordamerika, Nya Zeeland och</textBlock>
    <textBlock id="i-828d1c7a7c36c1c6">Australien, som under dessa år har varit de dominerande mottagarna av svensk vapenexport. 1995 utgjorde denna export 62 % av all vapenexport. Men detta skall då kunna jämföras med 1993 då exporten var 84 %. Hela denna förskjutning har alltså skett till</textBlock>
    <textBlock id="i-fac36b5d3c0f824f">Asien.</textBlock>
    <textBlock id="i-c44d5ba5b484bed8">Sveriges vapenexport ökar alltså till Asien liksom</textBlock>
    <textBlock id="i-d5071a800b97350a">Sveriges handel med Asien. Samtidigt diskuterar vi ofta i utrikes- och biståndssammanhang att många människor i Asien har fått det mycket bättre än tidigare. Men fortfarande är det en mycket stor del av befolkningen som lever i fattigdom. Utvecklingen när det gäller demokratiskt styre går inte lika snabbt som på andra ställen i världen. Vi kan också konstatera att kränkningarna av mänskliga rättigheter i många av länderna i denna region är allvarliga. Därför är det enligt min mening välkommet att regeringen ämnar presentera en Asienstrategi, som biträdande utrikesminister Pierre Schori på en direkt fråga utlovade när vi debatterade biståndet i höstas. Det är viktigt att vi utvecklar en Asienstrategi från svensk sida, så att inte bara vapenexporten ökar utan också samarbetet och utbytet med Asien.</textBlock>
    <textBlock id="i-d1d4d3600257da7a">I skrivelsen redovisas också export av krigsmateriel i miljoner kronor fördelade på länder under åren</textBlock>
    <textBlock id="i-3afa2bea1dfe2141">1993-1995. När utrikesutskottet hösten 1994 behandlade regeringens skrivelse för 1993 var det tre enskilda länder och ländergrupper som särskilt uppmärksammades. Jag läser direkt ur betänkandet</textBlock>
    <textBlock id="i-f8bf97ca9f575a08">1994/95:UU1.</textBlock>
    <textBlock id="i-248d9d458c41bbfd">"Utrikesutskottet har vid årets behandling av regeringens skrivelse om krigsmaterielexporten gjort en fördjupad granskning av förhållandena beträffande de mänskliga rättigheterna i Indonesien, Turkiet och</textBlock>
    <textBlock id="i-295a15960d9e616c">Gulfstaterna. Härvid har föredragningar gjorts av krigsmaterielinspektören, Amnesty Internationals generalsekreterare samt företrädare för Utrikesdepartementets politiska avdelning. Utskottet har därvid funnit att MR-situationen i de berörda länderna alltjämt ger anledning till betydande oro. I Turkiet anses situationen ha förvärrats i samband med inre oroligheter. Utskottet utgår från att regeringen delar denna bedömning beträffande samtliga dessa länder och fäster stor vikt därvid i samband med eventuellt nya ansökningar om krigsmaterielexport."</textBlock>
    <textBlock id="i-ca7133e3a4390368">Under 1995 har Sverige inte bedrivit någon vapenexport till vare sig Turkiet, Gulfstaterna eller Indonesien. I flera motioner till denna skrivelse men också under allmänna motionstiden har man krävt att vapenexporten till Indonesien bör stoppas. Bakgrunden till att dessa frågor drivs av olika motionärer och partier är att det pågår en olaglig ockupation av östra Timor.</textBlock>
    <textBlock id="i-75cdac311a120b73">Befolkningen där lever i ett mycket grymt förtryck, och det sker allvarliga kränkningar av mänskliga rättigheter i hela Indonesien. Vi skriver också i dagens betänkande att mottagarländernas respekt för de mänskliga rättigheterna är en viktig rekvisit vid bedömningen av tillåtligheten av svensk krigsmaterielexport.När det nu framkommit att vapenexport skett till Indonesien under 1996, och eftersom regeringen har det yttersta ansvaret för vapenexporten, känns det angeläget att markera, vilket sker i en fempartireservation, att vi reservanter inte delar regeringens bedömning av MR-läget på Indonesien och på Östra</textBlock>
    <textBlock id="i-b8d83da28b1c1b7e">Timor.</textBlock>
    <textBlock id="i-254156a0d56d8506">Herr talman! Med detta yrkar jag bifall till reservation 11.</textBlock>
  </contentBlock>
  <contentBlock page="0" id="i-29759d63f34b5239">
    <textBlock id="i-803c4f916655e097">Anf.  2  LENNART ROHDIN (fp):</textBlock>
    <textBlock id="i-472640f43016a403">Herr talman! Dagens debatt om utrikesutskottets betänkande om svensk krigsmaterielexport är inte unik. Den förs i allt väsentligt utifrån tidigare kända ståndpunkter. Det som har skärpt tonläget i debatten är naturligtvis den allt starkare känslan av att det finns en strävan - kanske smygande - att luckra upp den restriktiva svenska hållningen i den praktiska hanteringen. Svensk massarbetslöshet kan och får inte lösas med en ökad export av krigsmateriel till länder som förtrycker sina egna medborgare eller för krig mot sina grannar.</textBlock>
    <textBlock id="i-7562be9bab373fd3">Därför handlar också debatten om krigsmaterielexport i väldigt hög grad om vilket förtroende man har för de aktörer - regeringen och Exportkontrollrådet - som har att fortlöpande tolka de restriktiva riktlinjer som regering och riksdag har ställt sig bakom.</textBlock>
    <textBlock id="i-119c449df35f4bf3">Det går inte att hävda att den socialdemokratiska regeringens företrädare i det avseendet varit särskilt tydliga. Det understryker betydelsen av det krav som vi redan tidigare ställt på att riktlinjerna för svensk krigsmaterielexport läggs fast i lag. Det skulle öka förtroendet för hanteringen av denna mycket grannlaga verksamhet.</textBlock>
    <textBlock id="i-9d8ba23bdff4317e">Herr talman! Varje land har rätt att självt bestämma på vilket sätt det vill skydda sin säkerhet mot omvärlden. Dit hör i högsta grad frågan om man skall ha ett militärt försvar och vilken form detta skall ha -</textBlock>
    <textBlock id="i-fecd7806a2e520a5">givetvis inom ramen för internationella avtal. Den krigsmateriel som ett sådant försvar bygger på kan man antingen tillverka inom landet eller köpa från något annat land som tillverkar denna. Så gör vi i</textBlock>
    <textBlock id="i-7728056a22dfb763">Sverige, och det gäller för de flesta andra länder. För att kunna köpa krigsmateriel krävs det att någon är beredd att sälja - också till oss. Därför har svensk krigsmaterielindustri haft och fortsätter att ha stor säkerhetspolitisk betydelse för vårt land.</textBlock>
    <textBlock id="i-a56430c56340a011">Efter kommunismens fall i Öst- och Centraleuropa och Sovjetunionens upplösning har mer eller mindre kraftiga nedskärningar av försvarsbudgetarna kunnat göras runt om i Europa och i USA, och så också i vårt land. Det är bra. Det är välkommet. Minskad efterfrågan på krigsmateriel runt om i världen kan alltid bara hälsas med tillfredsställelse. Jag hoppas vi alla delar visionen om en värld om inte helt utan så åtminstone med väsentligt mycket färre vapen. Att det minskar marknaderna för krigsmaterielexport kan väl ingen beklaga?</textBlock>
    <textBlock id="i-c030e3f5f1531d7e">I Europa och främst i Västeuropa kan vi se att detta leder till kraftiga omställningar av krigsmaterielindustrin och i realiteten till att betydande delar rationaliseras bort. Det är givet att det får stora konsekvenser såväl av sysselsättnings- som regional karaktär. Men detta får inte tas till intäkt för att ändra reglerna för krigsmaterielexport för att vinna nya marknader som tidigare inte bedömts tillåtna.</textBlock>
    <textBlock id="i-0490ae87a1bc1980">Kretsen av demokratier har vuxit kraftigt i Europa sedan 1989. Också i stora delar av tredje världen ökar antalet demokratier. Då ökar å ena sidan antalet länder som med hittillsvarande riktlinjer är tillåtna exportmarknader. Å andra sidan minskar dessa länders behov av krigsmateriel i takt med att omgivningen demokratiseras. Det är inte en ond cirkel, utan en god cirkel som minskar efterfrågan på krigsmateriel runt om i världen.</textBlock>
    <textBlock id="i-32e969876f0fecb5">Denna utveckling ökar emellertid kortsiktigt trycket på berörda regeringar att luckra upp exportreglerna. Det måste vara en självklar uppgift för</textBlock>
    <textBlock id="i-a124672a92b255a6">Sveriges regering att i alla tillämpliga sammanhang verkar för att i första hand våra samarbetspartners inom EU tillsammans avstår från att driva en mer egoistisk nationell krigsmaterielexportpolitik. Målet bör vara att särskilt medlemsstaterna i EU driver samma restriktiva politik.</textBlock>
    <textBlock id="i-2a4d3bc79eb3db2a">Herr talman! Det råder bred enighet i vårt land om att endast tillverka sådan krigsmateriel som krävs för det svenska försvaret. Sådan krigsmateriel kan också under vissa betingelser säljas till andra länder. Krigsmateriel för strid bör inte ges till en stat som befinner sig i väpnad konflikt med annan stat, en stat som är invecklad i internationell konflikt som kan befaras leda till väpnad konflikt, en stat som har inre väpnade oroligheter eller en stat där det förekommer omfattande och grova kränkningar av mänskliga rättigheter.</textBlock>
    <textBlock id="i-93698dc4a4bdd85a">Det har vi varit överens om. Varje förändring av dessa riktlinjer måste föregås av en bred parlamentarisk beredning. Den får inte smygas fram.</textBlock>
    <textBlock id="i-01f236620137ab49">Svensk krigsmaterielexport skall bygga på att den dels tillgodoser ett svenskt försvarsintresse, dels står i överensstämmelse med grunderna för svensk utrikespolitik. Det är Folkpartiets uppfattning att demokratikravet bör ges ökat genomslag i vårt utrikespolitiska agerande och därmed också vid tillämpningen av svensk krigsmaterielexport. De svenska riktlinjerna visar hur grannlaga denna uppgift är.</textBlock>
    <textBlock id="i-d917c811ea03fd36">Svensk krigsmaterielexport ökar, hävdar bl.a.</textBlock>
    <textBlock id="i-e11733e9c50989da">Svenska Freds, och bygger sina påståenden på offentlig statistik. Den minskar, hävdar den ansvariga myndigheten. Tydligen beror det på hur man definierar och på hur man redovisar. Bättre kan inte illustreras att tydligheten i den nuvarande redovisningen inte är till fyllest. Det gagnar inte tilltron till hanteringen.</textBlock>
    <textBlock id="i-689807400c9cf53b">Det är självklart att hanteringen av enskilda ärenden måste ske under erforderlig sekretess. Men just därför måste det råda största möjliga öppenhet, tydlighet och förtroende för dem som har att hantera de löpande ställningstagandena.</textBlock>
    <textBlock id="i-7a15b908370c1492">Herr talman! Debatten det senaste året har ställt frågan om s.k. följdleveranser i fokus. Det finns en växande känsla av att tillämpningen av följdleveransbegreppet blivit mer politisk än teknisk. Snart sagt vad som helst som bedöms som politiskt lämpligt kan kanske pressas in under beteckningen följdleverans.</textBlock>
    <textBlock id="i-f5be1f7daa3289a5">Det ansvariga statsrådet har dock tvingats medge att inte ens s.k. följdleveranser innebär någon absolut automatik. Den här frågan bereds nu av KU, och vi får en välkommen och angelägen möjlighet att återkomma till den frågan här i kammaren ganska snart.</textBlock>
    <textBlock id="i-63f06ae3753c387b">Herr talman! Riksdagen bör vara återhållsam med att ge detaljerade anvisningar till regeringen och Exportkontrollrådet. Riksdagen kan dock inte abdikera inför uppenbara och långvariga brott mot mänskliga rättigheter och övergrepp. I fallet Indonesien har den gränsen passerats. Utrikesutskottet och därmed riksdagen har under en lång följd av år påtalat såväl bristen på demokrati som den bristande respekten för grundläggande mänskliga fri- och rättigheter i Indonesien som den oacceptabla ockupationspolitiken på östra Timor. I opposition var Socialdemokraterna tydligare.</textBlock>
    <textBlock id="i-d49f6dffb3d0d029">Det är numera allmänt bekant att beslut om fortsatt svensk krigsmaterielexport till Indonesien fattats så sent som för ungefär ett år sedan. Sedan dess har utvecklingen på Indonesien i allt väsentligt gått i fel riktning. De omfattande och våldsamma övergreppen mot oppositionen i somras visar hur instabil den nuvarande regimen bedömer situationen. Inför de kommande parlamentsvalen i maj anser många internationella bedömare att läget kan komma att skärpas ytterligare.</textBlock>
    <textBlock id="i-b5037fa9651dff8c">Under den gångna hösten har ledande fackföreningsledare ställts inför rätta. Sedan framträdande företrädare för kampen mot ockupationen av östra</textBlock>
    <textBlock id="i-d50862488bdd6407">Timor erhållit Nobels fredspris har läget på ön skärpts. Av det senaste numret av den ansedda tidskriften Far Eastern Economic Review framgår att den amerikanska administrationen tills vidare inställt redan avtalade leveranser av krigsmateriel till Indonesien mot bakgrund av utvecklingen det senaste året.</textBlock>
    <textBlock id="i-182a46b2a54029ee">När är det dags för Sveriges riksdag att säga ifrån?</textBlock>
    <textBlock id="i-2b6df9cff92cbdfb">Jag vill fråga Nils T Svensson, som företräder Socialdemokraterna i den här debatten, om han delar uppfattningen att de sedan länge av riksdagen kritiserade förhållandena på Indonesien förvärrats under det senaste året. Om svaret är nej, vill jag fråga: På vilka grunder gör Socialdemokraterna denna bedömning?</textBlock>
    <textBlock id="i-32ee382f3191cf47">Om svaret är ja, vill jag fråga: När avser Socialdemokraterna att dra någon slutsats av detta förhållande?</textBlock>
    <textBlock id="i-9123792adf147c1d">Det är en ohållbar situation att år efter år rikta kraftig kritik mot förhållandena i Indonesien och inte kunna reagera när utvecklingen sedan går åt fel håll.</textBlock>
    <textBlock id="i-64060e09966b157c">Svensk krigsmaterielexport skall vara restriktiv.</textBlock>
    <textBlock id="i-3b9d558ccd3348c5">Svensk krigsmaterielexport till Indonesien står helt uppenbart i strid mot grunderna för den svenska politiken. Statsrådet Pagrotsky har hävdat att om fyra riksdagspartier säger nej till export till ett bestämt land blir det ingen export. Bakom reservation 11 i utskottets betänkande står nu fem av riksdagens partier. Det är dags för riksdagen att sluta ducka.</textBlock>
    <textBlock id="i-4999c788f712291e">Herr talman! Jag instämmer i Helena Nilssons bifallsyrkande till reservation 11. Folkpartiet står bakom samtliga reservationer som vi stött i utskottet, men jag begränsar mig nu till att yrka bifall till reservationerna 2 och 7.</textBlock>
  </contentBlock>
  <contentBlock page="0" id="i-ab425d5515e14365">
    <textBlock id="i-72e85b90e7222f6f">Anf.  3  EVA ZETTERBERG (v):</textBlock>
    <textBlock id="i-8fbddcf08a440854">Herr talman! När riksdagen i dag debatterar krigsmaterielexporten för 1995 kan man säga att det är ett år för sent. Den här debatten skulle vi ha haft i början av 1996 för att direkt kunna påtala de fel som har begåtts av regeringen när den gett tillstånd till viss krigsmaterielexport. Men vi har fått debatten väldigt mycket senare.</textBlock>
    <textBlock id="i-2fcf51fcbdee1f6f">Desto viktigare är det då att vi ser vilka principiella slutsatser som vi kan dra av de ärenden där tillstånd till export har getts och hur regeringen har handlagt dessa frågor. Vi vet nämligen att krigsmaterielexport är ett av världens största problem. Vi vet att 90 % av världens 20 miljoner flyktingar flyr från krig där industrialiserade länder har bidragit med vapen. 65 %</textBlock>
    <textBlock id="i-ee659c0c05f7e7e6">av dem som sökte asyl i Sverige under 1983-1994</textBlock>
    <textBlock id="i-1e99597b8f85e624">kom från länder dit Sverige exporterat krigsmateriel.</textBlock>
    <textBlock id="i-7e509fae2f520632">Det finns ett mycket klart samband mellan flyktingar och vapenexport.</textBlock>
    <textBlock id="i-d9db2dda00b00572">När Sverige nu har kommit in i säkerhetsrådet är det också viktigt att konstatera att 80 % av de fem permanenta staterna i FN:s säkerhetsråd står för världens vapenexport. Jag vill understryka att nio av de länder som det 1995 gavs tillstånd att exportera vapen till enligt Amnesty International kunde karakteriseras som länder där det begicks omfattande och grova kränkningar av mänskliga rättigheter. Det står för</textBlock>
    <textBlock id="i-323880a0e4c3f714">29 % av exporten under 1995. Detta är mycket allvarliga siffror som bör leda till eftertanke.</textBlock>
    <textBlock id="i-e0125700e71198ca">För Vänsterpartiets del vill jag understryka att det leder till slutsatsen att svensk vapenexport bör avvecklas, även om vi inser att det inte går att göra på ett år utan att det måste ta sin tid. Därför är det desto mer angeläget att en avvecklingsplan sätts i gång och att det ges möjlighet för de människor och orter som i dag är beroende av denna industri för sin sysselsättning får alternativ. Där har definitivt inte krigsmaterielindustrin själv bidragit särskilt mycket. Men jag vill understryka att det var välkommet att statsrådet</textBlock>
    <textBlock id="i-a279b0774e31e1b5">Pagrotsky i samband med ett besök i Karlskoga underströk för Bofors att detta inte är en industri som ser fram emot ökad sysselsättning och mer tillfällen till export, utan att det snarast är en minskande bransch.</textBlock>
    <textBlock id="i-db1570324db417d8">Det tycker jag är väldigt väsentligt att regeringen framhåller.</textBlock>
    <textBlock id="i-8d659a49f0ebf809">Vi har dock en situation där en avveckling av försvarsindustrin inte står direkt på dagordningen. Därför är det viktigaste för oss som vill avveckla, men för alla som vill att svensk lagstiftning upprätthålls, att vi i dag ser hur riktlinjerna efterlevs och ser till att de skärps i en hel del avseenden. Det stora problemet i dag är nämligen att de riktlinjer som vi ändå har och som är relativt restriktiva inte efterlevs.</textBlock>
    <textBlock id="i-73e4a9d2fae274b3">Vi har från Vänsterpartiets sida tagit upp frågan om följdleveranser. Vi anser att de bör likställas med leveranser av nya system. Vi menar att den här skillnaden som har visat sig speciellt i fallet Indonesien är ohållbar. Samma kriterier bör gälla för att ge tillstånd till följdleveranser som till nya system. Eftersom konstitutionsutskottet nu granskar hela följdleveransbegreppet avstår jag i dag från att över huvud taget gå in på det och ser fram emot att man från konstitutionsutskottet kommer fram till en ny bedömning i fråga om hur följdleveransbegreppet kan skärpas.</textBlock>
    <textBlock id="i-07386a0123e8e792">Jag vill också påpeka skillnaden mellan krigsmateriel för strid och övrig krigsmateriel. Vi menar att man bör jämställa dessa och att samma hårda krav skall gälla vid export.</textBlock>
    <textBlock id="i-23f0c07712feb827">Herr talman! Vi har sedan ett drygt år en ny organisation, en ny myndighet, ISP, Inspektionen för strategiska produkter, som arbetar med dessa frågor.</textBlock>
    <textBlock id="i-9cc741ae694e02fb">Vi var flera som var skeptiska till att regeringen skulle förlora ansvaret för frågorna. Man kan väl se detta utifrån att det under det gångna året bara är ett ärende som har gått till regeringen. Dessutom tycks det ärendet ha avslutats på ett väldigt olyckligt sätt. Det visar att regeringen vill komma ifrån sitt ansvar. Och det är allvarligt.</textBlock>
    <textBlock id="i-eff81c08cc64f69a">Jag vill också understryka att det som sägs i skrivelsen från regeringen om att ISP skall gå ut med omfattande information, seminarier och konferenser för att sprida verksamheten och för att få en debatt till stånd om den faktiskt inte har uppfyllts. Även vi som är direkt involverade i Exportkontrollrådet kan konstatera att någon sådan verksamhet inte har kommit till stånd. Däremot är det naturligtvis välkommet och bra att partierna har representanter i Exportkontrollrådet. Men det viktiga är ju att riksdagen ändrar lagstiftning och riktlinjer för att få en skärpning till stånd.</textBlock>
    <textBlock id="i-5946f4d94342d8a0">Naturligtvis ser vi som är intresserade av detta område att det krävs ett gemensamt agerande mellan europeiska länder och inom Norden. Det går inte att isolera detta till Sveriges export. Därför finns det många förhoppningar om att man skall kunna ta fram riktlinjer och en skärpt lagstiftning eller ett skärpt förhållningssätt från de europeiska staterna inom EU.</textBlock>
    <textBlock id="i-4ea04c691373a842">Men jag hoppas fortfarande att det är möjligt precis som de förslag Safe world, Kristna fredsrörelsen och</textBlock>
    <textBlock id="i-77197590d1c41495">Svenska freds- och skiljedomsföreningen har lagt fram. Det är bra förslag. Men problemet är att vi inte kan ändra i den riktningen förrän vi är säkra på att samtidigt kunna behålla en egen restriktiv lagstiftning.</textBlock>
    <textBlock id="i-cfdae7a5f46ed80e">Vi får inte göra avkall på den.</textBlock>
    <textBlock id="i-e50c12200204ee84">Jag menar, precis som Henrik Westander i en artikel i tidningen Norden, att vi skall se över hur vi kan samordna oss mellan de nordiska länderna för att åtminstone mellan de nordiska länderna få en mer restriktiv hållning. Vi vet att Sverige har sagt nej i vissa situationer, men där Norge eller Finland då har beviljat export. Det är ingen särskilt lyckad situation.</textBlock>
    <textBlock id="i-245f14c7c9693143">Från Vänsterpartiets sida är vi också mycket skeptiska till försvarsmaterielsamarbete och samarbetsavtal som gör att vi tappar greppet om vad som händer.</textBlock>
    <textBlock id="i-1112ce7d57b15c46">Herr talman! I det här ärendet finns det flera reservationer. Jag vill bara hänvisa till tre. Jag står bakom samtliga reservationer där Vänsterpartiet finns med, men jag yrkar bifall till reservation 1, där vi kräver en mer utförlig redovisning och till reservation</textBlock>
    <textBlock id="i-f6cf6c1027fcc0df">6 om en avveckling av vapenexporten och framför allt till reservation 11 som tidigare talare har tagit upp och som gäller exporten till Indonesien. Jag vill där understryka för kammarens ledamöter hur väsentligt det är att se att vi här i riksdagen har en reservation från fem partier, där vi menar att vi inte kan krypa bakom generella regler och bara hänvisa till att regeringen beslutar när det gäller enskilda länder. Vi har uppenbara bevis i fråga om detta. Lennart Rohdin och</textBlock>
    <textBlock id="i-0c9e382230a8102f">Helena Nilsson har varit inne på situationen i Indonesien och östra Timor. Allt detta gör att krigsmaterielexport till Indonesien borde vara utesluten. Vi har</textBlock>
    <textBlock id="i-e3ee59bd1f1d241f">Leif Pagrotskys ord på att om fyra partier säger nej så skall det inte bli något tillstånd. Nu är vi fem partier.</textBlock>
    <textBlock id="i-8685170d3df78ee9">Jag hade önskat att statsrådet Pagrotsky hade varit här. Jag kan konstatera att regeringen aldrig, såvitt jag kan påminna mig, har varit med i dessa diskussioner.</textBlock>
    <textBlock id="i-3b0ed16a9ff8821c">Jag undrar varför. Det är ju ändå regeringens ansvar.</textBlock>
    <textBlock id="i-9dffc7cea48d3b07">Men eftersom Leif Pagrotsky inte är här vill jag ställa en fråga till Nils T Svensson. Jag vet att det finns ett oerhört starkt tryck från era egna inom Socialdemokraterna mot exporten till Indonesien. Föranleder inte detta er till att tänka om och i dag se till att denna reservation bifalls?</textBlock>
    <textBlock id="i-b3f8dc542c604ea3">Till slut, herr talman, är det inte bara vi i riksdagen som agerar mot vapenexporten till Indonesien. Vi får många brev och många samtal från medborgare som inte förstår hur detta är möjligt. Jag vill bara läsa upp ett mycket uppmuntrande kort som jag fick av en kvinna i Karlstad.</textBlock>
  </contentBlock>
  <contentBlock page="0" id="i-7fc54b45c1a07b09">
    <textBlock id="i-78ee8ab4310fb21b">Nu öppnar sig chansen till ett annat sätt att leva.</textBlock>
    <textBlock id="i-1d5b0fb1c032d306">Skall vi ta den?</textBlock>
    <textBlock id="i-6b47b57fd5004318">Skall vi se den klart i ögonen?</textBlock>
    <textBlock id="i-be6603e68c047129">Jag tror chansens springa är mycket liten.</textBlock>
    <textBlock id="i-e27c5e4ea7ea210a">Den lyser vid tröskeln till en stängd dörr som kan öppnas.</textBlock>
    <textBlock id="i-34fbef3b7e6e2dfb">Den kan bara öppnas av många människor tillsammans.</textBlock>
  </contentBlock>
  <contentBlock page="0" id="i-c9877e4049b48b76">
    <textBlock id="i-3c5fe870c27f46b6">Avsändaren av kortet har citerat ur Göran Sonnevis diktsamling Det omöjliga och avslutar med följande ord:</textBlock>
    <textBlock id="i-651fffd00efc1be0">"Konkret, just nu, gäller det ju: Nej, till all export av krigsmateriel till Indonesien.</textBlock>
    <textBlock id="i-6bbb36ba5b3075e6">Vänliga hälsningar/Görel Westander, Karlstad"</textBlock>
    <textBlock id="i-8da7dd5a046ffc14">Låt oss ta denna uppmaning på allvar och se till att reservation nr 11 mot krigsmateriel till Indonesien, går igenom!</textBlock>
  </contentBlock>
  <contentBlock page="0" id="i-f36305b9391845cd">
    <textBlock id="i-741fe0af84f11e3d">Anf.  4  BODIL FRANCKE</textBlock>
    <textBlock id="i-e7d766ee1fe8a1d3">OHLSSON (mp):</textBlock>
    <textBlock id="i-55d77f28bb078796">Herr talman! Miljöpartiet anser att vapenexport bidrar till att krig och våld används som ett naturligt sätt att lösa konflikter. Världen vet av erfarenhet att ju mera vapen det finns att tillgå i en konflikt, desto mera förvärras och förlängs denna. Vi anser det därför vara följdriktigt att svensk krigsmaterielexport bör avvecklas.</textBlock>
    <textBlock id="i-dce88498521a7d27">I höstas lämnade jag en skriftlig fråga till utrikesministern om svensk vapenexport mot bakgrund av just Indonesien. Jag menar att vårt freds- och nedrustningsarbete mister i trovärdighet när vi exporterar vapen över huvud taget, i synnerhet till ett sådant land som Indonesien som nu i mer än 20 år ockuperat</textBlock>
    <textBlock id="i-7418ba0a03ddb99d">Östtimor. I december 1975 invaderade Indonesien</textBlock>
    <textBlock id="i-69cd988f3bfa3c85">Östtimor, som just då var inne i en avkoloniseringsprocess efter att ha varit koloni under Portugals kolonialvälde. Man struntade i säkerhetsrådets krav på att trupperna skulle dras tillbaka.</textBlock>
    <textBlock id="i-f6c1691be0c656c9">I utrikesutskottets debatter om mänskliga rättigheter förekommer Indonesien ofta. Det är ett land som inte respekterar de mänskliga rättigheterna, och den ockupation som Östtimor utsätts för är hård. Trots detta, och trots att det förekommer en väpnad konflikt i landet, fortsätter vi med vapenexport dit. Det är som om det fanns täta skott mellan att fördöma landet från</textBlock>
    <textBlock id="i-67da4d00eff6d024">MR-synpunkt, men man glömmer det när man sedan står inför att ge tillstånd till vapenexport. Då bortser man helt från de grova kränkningarna av mänskliga rättigheter och från de inre väpnade oroligheterna.</textBlock>
    <textBlock id="i-0833627dbf6e80a9">Utskottets majoritet har i ett tidigare betänkande dragit slutsatsen att riksdagen inte bör göra något särskilt tillkännagivande beträffande ett vapenembargo gentemot enskilda länder. Denna utskottets bedömning kvarstår, står det i dagens betänkande.</textBlock>
    <textBlock id="i-6276226e8062b646">Jag tycker att detta skorrar falskt med tanke på behandlingen av en annan motion som tas upp i just detta betänkande. Miljöpartiet har nämligen en motion om Nigeria med yrkandet att Sverige bör verka internationellt för att all försäljning av militär utrustning till Nigeria upphör. I motiveringen till detta krav tar Miljöpartiet upp händelserna 1993 i Ogoni, River state-området i Nigeria. Ogonifolket, en minoritetsbefolkning på 500 000 människor, gjorde då en stor icke-våldsprotest mot Shells exploatering av området, där stora oljeläckage skadat mark och förorenat floddeltat. Nigerianska staten sände militär dit. Byar förstördes. Tusentals människor dödades eller sattes i fängelse på falska grunder. Två år senare avrättades nio människorättsförkämpar, däribland den kände författaren Ken Saro Wiwa. Miljöpartiets yrkande avstyrks inte av utskottets majoritet, utan man besvarar det och säger följande om Nigeria:</textBlock>
    <textBlock id="i-2151b2e24435244a">"Beträffande försäljning av krigsmateriel till Nigeria konstaterar utskottet att EU:s ministerråd den</textBlock>
    <textBlock id="i-a4066a4be9511245">20 november 1995 fattade beslut om ett embargo på vapenområdet rörande Nigeria. Någon svensk vapenexport till detta land är således inte aktuell under rådande förhållanden. Någon svensk export av krigsmateriel till Nigeria har enligt vad utskottet erfarit inte ägt rum sedan 1988. Utskottet förutsätter att regeringen så länge förhållandena i Nigeria påkallar det verkar för att det internationella embargot upprätthålls."</textBlock>
    <textBlock id="i-e6d186b1e2ea0ab1">I skrivningen används ordet förutsätter. Det är ett i sammanhanget starkt ord. Man "förutsätter" att så länge förhållandena i Nigeria påkallar det verkar man för att det internationella vapenembargot upprätthålls.</textBlock>
    <textBlock id="i-56ec7df93ee43fcd">Men vilka är förhållandena i Nigeria? Jo, inre väpnade oroligheter och brott mot mänskliga rättigheter.</textBlock>
    <textBlock id="i-8d7e56a1ba6734e3">Och hur är situationen i Östtimor? Jo, inre väpnade oroligheter och brott mot mänskliga rättigheter. Säkerhetsstyrkor där torterar och misshandlar gripna personer, och allvarliga brott begås ständigt mot mänskliga rättigheter. Vad är skillnaden mellan Nigeria och Östtimor i det här fallet? Är det så att Östtimor lidit ett antal år mera under svåra förhållanden - 17 år längre - så att man där har blivit van och kan tåla litet till, eller vad? Jag frågar Nils T Svensson: Vad är skillnaden?</textBlock>
    <textBlock id="i-25172f99f51550f7">Den redogörelse som vi egentligen skall ta ställning till gäller krigsmaterielexport för år 1995. Som vi redan har hört var 1995 ett vitt år. Det var däremot inte 1996.</textBlock>
    <textBlock id="i-8cd0967eb939ba44">Nu har alltså fem partier förklarat att all form av krigsmateriel till Indonesien - dvs. både krigsmateriel för strid och övrig krigsmateriel som omfattas av de svenska exportreglerna - står i strid med de riktlinjer för svensk krigsmateriel som riksdagen ställt sig bakom.</textBlock>
    <textBlock id="i-2dfef2d0d2fc64c6">Det svar som vi väntar på från minister Pagrotsky gäller följande: Har fem partiers ställningstagande till en vapenexport som inte anses kunna förekomma om de svenska reglerna skall följas - har alltså Folkpartiets, Centerns, Vänsterns, Miljöpartiets och Kristdemokraternas åsikter - några påverkansmöjligheter och någon genomslagskraft som är avgörande i den svenska demokratin? Det är en principiell fråga.</textBlock>
    <textBlock id="i-286101a514f088c5">Kommer det stora samstämmiga tvärpolitiska fördömandet av Indonesien, som jag bl.a. har sett i riksdagens grupp för mänskliga rättigheter, att ge utslag när vi i dag röstar? Det skall verkligen bli spännande att se.</textBlock>
    <textBlock id="i-8934779d7633bccf">Vad gäller riktlinjerna för exportvillkoren anser vi i Miljöpartiet att man måste ta hänsyn till eventuella negativa samhällsförändringar också i mottagarländerna. Vi menar att all krigsmateriel - det gäller även avtal med leveransgarantier - skall stoppas om köparen kommer i krig.</textBlock>
    <textBlock id="i-88d8dd9133099dd6">Beträffande följdleveranser finns också risken att produkter säljs till länder som egentligen skulle ha varit uteslutna som köpare, eftersom de vid ett senare leveranstillfälle inte klarar kriterierna. Jag tar inte upp den saken nu. Det har ju redan nämnts att konstitutionsutskottet skall ta hand om och gå igenom detta.</textBlock>
    <textBlock id="i-914baa1366353835">När det gäller våra nuvarande regler är det viktigt att alla ärenden som man hyser minsta tvekan inför, också följdleveranser av reservdelar och ammunition, bedöms i Exportkontrollrådet. Enligt Miljöpartiets uppfattning måste också principen att regeringen skall avgöra krigsmaterielärenden av principiell betydelse få större genomslagskraft, så att alla ärenden där det råder oklarhet om regeringens uppfattning hänskjuts till regeringen för avgörande.</textBlock>
    <textBlock id="i-9d32dc6eb95a6c90">Sverige har aktivt medverkat i arbetet för ett internationellt förbud mot truppminor/antipersonella minor. Som ett led i detta arbete har riksdagen förbjudit sådana minor, liksom komponenter till dessa, inom svensk export. Ett av Miljöpartiets yrkanden handlar om Bofors mina FFV 013. Mina 013 är en mina som av Rädda Barnen i dess kampanj 1994 har klassats både som en antipersonell mina och som en fordonsmina - dvs. för bekämpning av flygplan och fordon, men den kan också användas mot trupp och kommer därmed in i gråzonen när det gäller antipersonella minor. Tveksamheten kring minans användningsområde och verkningar gör, menar vi i Miljöpartiet, att den borde förbjudas.</textBlock>
    <textBlock id="i-6e8e9565baf2f5e7">Här kommer beskrivningen av den: Den är en hårt slående riktad splittermina med dödande omgivning som kan mäta sig med ett gevärskompani. Den utlöses manuellt via tändkabel eller elektrisk kabel. Den är inte avsedd att lämnas obevakad. Om detta ändå sker tillsammans med snubbeltrådsutlösning kan minan förorsaka skada för civilpersoner så länge snubbeltrådsutlösningen fungerar. I och med att den är en dyr mina kommer den förmodligen inte att spridas i terräng, och eftersom den också är stor - ungefär lika stor som en normal svensk TV-apparat - är risken att civilbefolkningen skadas mycket lägre när det gäller</textBlock>
    <textBlock id="i-5844e27c43ff6931">013 än de vanliga antipersonella minorna. 013-minans verkanselement består av 1 200 ca 6 grams sexkantade kulor. Genom att de är sexkantade kan de packas tätt, och när minan sprängs får man en jämn splittertäthet på upp till 150 meters avstånd. Om nu denna mina, stor som en TV-apparat, är placerad så att man tydligt ser den och om det dessutom är dagsljus, kan man undvika att komma i närheten av den. Men är den placerad så att man inte kan upptäcka den är väl frågan om man märker den på 150 meters håll.</textBlock>
    <textBlock id="i-8074d04888f048bb">Jag började med att tala om avveckling av vapenexporten. Jag skall sluta med en vision om en allmän och fullständig nedrustning i världen. Först ett förslag om en trestegsplan för avskaffande av alla massförstörelsevapen och minskning av andra vapen och militära styrkor till en nivå som helt utesluter angreppskrig.</textBlock>
    <textBlock id="i-03306d54438373d5">Sedan kommer nästa steg: Vi utökar förslaget med en allmän och fullständig nedrustning som innebär att alla väpnade styrkor och vapen skall avskaffas under en period av fyra år. Det här kunde vara en miljöpartivision. Men det är det inte utan två olika stormaktsförslag i FN:s generalförsamling den 17 och</textBlock>
    <textBlock id="i-f01c771ab780aab1">18 september 1959.</textBlock>
    <textBlock id="i-d1f204b56a400b41">Miljöpartiet står bakom alla de motioner som vi väckt och yrkandena i dem. Vi ger vårt stöd till reservationer och yttranden. Jag yrkar bifall till vår reservation 1 om krigsmaterielexporten och reservation 8</textBlock>
    <textBlock id="i-9a46124813a33bd2">om minor samt till reservation 11.</textBlock>
  </contentBlock>
  <contentBlock page="0" id="i-c62ff11437c27403">
    <textBlock id="i-bc46e127a7e62d1c">Anf.  5  INGRID NÄSLUND (kd):</textBlock>
    <textBlock id="i-f5e5ad276298c292">Herr talman! Hur ser vi kristdemokrater på vapenexport? Jag skulle vilja svara med att vi egentligen anser att vapenexport bara borde få förekomma till stabila demokratiska stater. Det är det som står i vårt principprogram, och det står jag bakom. Men i politikens värld förekommer kompromisser, och sådana har säkert också vi gjort i denna fråga.</textBlock>
    <textBlock id="i-c7e1bcca51a248a4">Det brukar sägas att krig inte förekommer mellan demokratiska stater. Därför är det så viktigt att vapenexporten mer och mer begränsas till att bara gå till demokratiska stabila stater. Konklusionen blir alltså att vi kristdemokrater egentligen bara vill exportera till de stater som inte förväntas använda sina vapen och som förmodligen inte kommer att behöva att använda dem. Är det ologiskt? Egentligen inte. Vi har själva ett försvar som är utrustat med vapen som vi förhoppningsvis - vi är alla överens om det - inte kommer att behöva använda. Sverige kommer inte att börja något krig, och vi hoppas och har avsikten att föra en sådan politik att vi inte heller blir anfallna.</textBlock>
    <textBlock id="i-72eaf98b2cf8ac90">Säkerhetspolitiken i dag går ut på en ökad integration i vårt närområde och i hela Europa, där vi hoppas på ett allt intimare fredligt samarbete för att bättre lära känna varandra och göra det alltmer otänkbart att låta konflikter blomma ut mellan våra stater. Det är hela tanken med den europeiska unionen, ett stort fredsprojekt mellan stater som har insett det fåfänga i att kriga med varandra och som slutit avtal med varandra om att aldrig börja krig sinsemellan. Det gäller inte bara en gemensam marknad även om den är bra.</textBlock>
    <textBlock id="i-043c8dec8699ea6d">Är man klok bekämpar man inte den som man har många gemensamma intressen med. Man arbetar i stället fram mot gemensamma mål.</textBlock>
    <textBlock id="i-a4fe98c9ede86bc5">Den europeiska unionen är först och främst ett stort fredsprojekt. Jag skulle önska att den visionen skulle bli starkare i vårt land, för den gör oss bättre skickade att stärka freden och medverka till att konflikter inte uppstår i vår omvärld. Det är därför utvidgningen av EU österut är så angelägen. När det otroliga hände som knappast någon hade vågat hoppas på och ingen egentligen förutsåg, att Berlinmuren föll och en möjlighet till frihet och fred öppnades för alla de människor som hade levt bakom järnridån under starkt förtryck, då öppnades en stor möjlighet till ökat samarbete. Därför är den europeiska unionens angelägnaste projekt i dag enligt mitt sätt att se inte</textBlock>
    <textBlock id="i-d363d9bcaad142fd">EMU, som man har planerat för och förutsett, utan det är att öppna gemenskapen österut för de stater som bara för några år sedan inte vågade drömma om att de skulle kunna vara en del av den europeiska unionen.</textBlock>
    <textBlock id="i-0ff218f42351aea2">De flesta konflikter i världen i dag är inte mellan stater. Man räknar med att över 90 konflikter pågår, nästan alla interna konflikter och bara några enstaka mellan stater. Därför har västvärlden ett oerhört ansvar för vapenexport, och Sverige har ett stort ansvar att också försöka påverka västvärlden.</textBlock>
    <textBlock id="i-42b19eab71cfba9b">Vi kristdemokrater menar att vi i möjligaste mån skall undvika framtida internationella konflikthärdar genom att västvärlden inte exporterar vapen på det sätt som man gör i dag. Vi menar att Sverige skall försöka påverka EU i riktning mot en gemensam restriktiv syn på krigsmaterielexport som är baserad på de svenska riktlinjerna och kriterierna. Det här kan synas vara en väldigt optimistisk syn, men tror vi på</textBlock>
    <textBlock id="i-fc1d1492ced83ad0">EU som ett fredsprojekt måste vi också tro att det är möjligt att komma framåt på den här vägen. Det kommer inte att gå på en dag. Som enda parti förde vi fram den här tanken i ett av våra motionskrav när vi skrev betänkandet om regeringskonferensen. Vi hade gärna sett att den här frågan kom upp på regeringskonferensen. Många fredsorganisationer, kyrkor och olika ideella organisationer i Europa har arbetat för att den här frågan skall komma upp på regeringskonferensen. Vi vet inte om det sker, men jag tror att det är oerhört viktigt att frågan hålls levande. Det är också oerhört viktigt att vi som enskilda parlamentariker ställer upp på den uppförandekod, code of conduct, som de här organisationerna har fört fram. Den stämmer i ganska stor utsträckning med de regler för vapenexport som vi har i Sverige. Jag vill därför uppmana parlamentariker att ställa upp bakom denna och försöka driva frågan vidare i Europa.</textBlock>
    <textBlock id="i-d06a1130cb83fa9c">Därför yrkar jag bifall till reservation 9 om en bättre kontroll av den internationella vapenhandeln genom överenskommelse inom EU efter de restriktiva linjer som vi har i vårt land.</textBlock>
    <textBlock id="i-d7a7b7989513aafa">När detta är sagt vill jag komma in på hur vi ser på den svenska krigsmaterielexporten. De regler, lagar, direktiv och kriterier som vi har ställer vi upp på. Vi tycker att de är bra, men vi tycker inte riktigt att de tillämpas i praktiken.</textBlock>
    <textBlock id="i-9388affc5a4015b4">Om kriterierna efterlevs är de väl avvägda och kan förhindra att export sker till länder som vi som land inte kan stå för att vi exporterar till. Vi kristdemokrater understryker därför vikten av löpande utvärderingar av den export som har skett. Vi tycker att en sådan uppföljning och utvärdering borde ske varje år, inte bara som nu med en skrivelse utan regering och riksdag borde verkligen pröva om exporten har stämt överens med de grundläggande kriterierna. I detta ingår frågan om att ett land inte skall befinna sig i en internationell konflikt, frågan om att man inte skall vara i krig eller riskera att hamna i krig med ett annat land och den övergripande frågan om hur man behandlar sina medborgare eller de människor som är beroende av en som stat.</textBlock>
    <textBlock id="i-e3987aa5d21bb3c5">Då har vi rest stora frågetecken när det gäller en rad länder. Vi har nämnt Indien, Pakistan, republiken</textBlock>
    <textBlock id="i-8a7a70cf54717b77">Korea, Kina och Mellanöstern. Man behöver verkligen gå igenom land för land och se om dessa länder verkligen lever upp till de kriterier som vi har fastställt. Skall vi försöka att driva denna fråga vidare i den europeiska unionen är det viktigt att Sverige har en hög trovärdighet på området - jag tycker inte att den är tillräckligt hög i dag. Annars kommer vi inte att tas på allvar.</textBlock>
    <textBlock id="i-1993df2712851196">Vi ställer oss naturligtvis bakom den reservation som vi också har undertecknat om att krigsmaterielexport inte bör fortsätta till Indonesien. Vi tycker att detta är ett klart fall där man bryter mot de kriterier som vi har att utgå ifrån. Här sker sådana flagranta övertramp när det gäller de mänskliga rättigheterna att jag inte kan förstå hur Sverige har sett det som möjligt att exportera vapen till Indonesien. Även om detta skall skötas av en myndighet och regeringen har det yttersta ansvaret så känner jag som riksdagsledamot och vald representant för en del av Sveriges folk att jag måste säga min mening. Därför reserverar vi oss tillsammans med fyra andra partier. Vi hoppas också att detta skall visa sig i de beslut som fattas i fortsättningen.</textBlock>
    <textBlock id="i-f6c4a09b1fb6fcf3">När det gäller minor vill jag personligen säga att jag tycker att Sverige skall fortsätta med det som man har tillämpat sedan 1970 - om de uppgifter som vi har fått är riktiga - dvs. att man över huvud taget inte skall exportera minor. Om det rör sig om antipersonella minor eller inte har jag inte helt klart för mig.</textBlock>
    <textBlock id="i-bf70e867c8c34630">Därför har jag inte ställt mig bakom reservationen, eftersom mitt parti har uttalat att det skall gälla antipersonella minor. Personligen kommer jag dock att rösta för denna reservation.</textBlock>
  </contentBlock>
  <contentBlock page="0" id="i-d1020648bf3481fb">
    <textBlock id="i-d126ae749bf3838e">Anf.  6  NILS T SVENSSON (s):</textBlock>
    <textBlock id="i-9d4c4d69af818d84">Herr talman! I detta betänkande från utrikesutskottet behandlas regeringens redogörelse för krigsmaterielexporten under 1995 och ett antal motioner som rör krigsmaterielexporten och dess regelverk.</textBlock>
    <textBlock id="i-076093ce8a269e03">Innan jag kortfattat redovisar utskottets överväganden vill jag nämna något om anledningen till att</textBlock>
    <textBlock id="i-403eee3cda393709">Sverige över huvud taget har en export av krigsmateriel.</textBlock>
    <textBlock id="i-522ec2b9145041c3">Vår säkerhetspolitik har under mycket lång tid varit uppbyggd kring den militära alliansfriheten och kring ett starkt och allsidigt försvar med vars hjälp vi skall kunna trygga vår självständighet. En viktig förutsättning för denna inriktning av säkerhetspolitiken har varit en kvalificerad inhemsk försvarsindustri.</textBlock>
    <textBlock id="i-f6a4dff49f71326f">Med dess hjälp har vi kunnat utveckla, tillverka och underhålla vapensystem anpassade för våra speciella förhållanden. Det har gett oss en trygghet och minskat risken för att vi skall utsättas för utländska påtryckningsförsök. Detta har verksamt bidragit till trovärdigheten i vår säkerhetspolitiska linje.</textBlock>
    <textBlock id="i-5ae80248e7918d71">Vi har internationellt sett haft en hög självförsörjningsgrad när det gäller militär utrustning. Men det svenska försvarets beställningar har inte räckt till för att vidmakthålla den kvalificerade industriella kapacitet som vi har ansett oss behöva. Därför har export av krigsmateriel varit ett element i vår säkerhetspolitik. Vi har varit beredda att acceptera en viss export för att kunna upprätthålla denna kvalificerade försvarsindustri. Jag poängterar "viss", därför att vår exportpolitik uppfattas både av mig själv och av de flesta andra bedömare i Sverige och utomlands som både ansvarsfull och restriktiv.</textBlock>
    <textBlock id="i-74243fdcff6c8ae3">Den övervägande delen av vår export har gått till andra OECD-länder. Vi har undvikit all ny export till länder som befunnit sig i väpnad konflikt eller haft inre väpnade oroligheter. Riktlinjerna för krigsmaterielexport har över tiden utvecklats på ett sätt som bl.a. tagit hänsyn till den ökade betoningen av respekten för mänskliga rättigheter. Grova och omfattande kränkningar av mänskliga rättigheter vittnar om en typ av instabilitet som lätt övergår i inre eller yttre konflikter.</textBlock>
    <textBlock id="i-47e42bf8a626df0a">Ibland pekar man i debatten på att svenska vapen skulle ha använts i krig i andra delar av världen. Delvis är dessa uppgifter överdrivna eller felaktiga, men det är riktigt att så har skett i vissa fall. Orsaken är då inte en slapphet i tillämpningen av riktlinjerna eller en överdriven omsorg om försvarsindustrins välbefinnande, utan oftast har allvarliga och oförutsedda förändringar inträffat i mottagarlandet långt efter det att exporten ägt rum. Sådant kan man inte gardera sig mot med mindre än att man avstår helt och hållet från att exportera.</textBlock>
    <textBlock id="i-670e92d3cfd3d56e">Min bedömning förblir den att Sverige bedriver en ansvarsfull och restriktiv krigsmaterielexportpolitik som vi inte har anledning att skämmas för i ett internationellt perspektiv.</textBlock>
    <textBlock id="i-a9ede09631b26634">Betydande förändringar har ägt rum i Sveriges närområde under 90-talet, förändringar som även påverkat den hotbild vårt försvar skall vara inriktat på. I det senaste försvarsbeslutet har konsekvenserna av denna avveckling för försvarsmaktens storlek och inriktning behandlats. Även försvarsindustrins fortsatta roll berördes. Det konstaterades att en inhemsk försvarsindustri alltjämt måste anses utgöra en säkerhetspolitisk tillgång. En produktionskapacitet måste finnas för att underbygga den återtagningsförmåga som försvarsmakten skall ha liksom en utvecklingskompetens på nyckelområden för att underlätta försvarsmaktens anpassning till framtida förändringar av hotbilden. En särskild tonvikt lades i försvarsbeslutet vid betydelsen av ett utökat och fördjupat internationellt samarbete för att bevara svensk försvarsindustriell kompetens. Samtidigt fastslogs att den traditionella exportförsäljningen även fortsatt har en viktig roll att spela. Det är mot denna bakgrund som utskottet har tagit ställning till innehållet i regeringens skrivelse och de olika motionsyrkanden som har förelegat.</textBlock>
    <textBlock id="i-27a204b0e2faee9d">Ett antal reservationer har anmälts till utskottets betänkande. Dessa rör i stor utsträckning frågeställningar som har behandlats även tidigare år. Den första reservationen tar upp kravet på en mer detaljerad offentlig redovisning av krigsmaterielexporten. Utskottet vidhåller uppfattningen att regeringens årliga redogörelse, med hänsyn till de gränser för den öppenhet som vår sekretesslagstiftning uppställer, ger en god samlad bild av den svenska krigsmaterielexporten.</textBlock>
    <textBlock id="i-9c76e8021d395293">Den andra reservationen aktualiserar ännu en gång kravet på en lagreglering av riktlinjerna för krigsmaterielexport. Utskottsmajoriteten menar att det ter sig mycket svårt att på ett ändamålsenligt sätt författningsreglera handlingslinjer på detta område. De utrikes- och säkerhetspolitiska intressen som måste beaktas vid prövningen av enskilda exportärenden är så mångskiftande och så beroende av förändringarna i vår omvärld, att den nuvarande ordningen är att föredra. Jag vill också erinra om det faktum att ISP:s exportkontrollråd numera ger alla riksdagspartier en löpande insyn i hur riktlinjerna tillämpas.</textBlock>
    <textBlock id="i-b2733db5f5cf5adc">I den tredje reservationen menar man att uppdelningen av krigsmateriel i två kategorier med delvis olika riktlinjekrav inte är befogad, eftersom materielen i kategorin övrig krigsmateriel inte är mindre farlig, mindre förstörelsebringande eller beskedligare än materielen i kategorin krigsmateriel för strid. Personligen har jag svårt att se hur en spaningsradar eller ett transportfordon kan jämställas med en kanon i destruktiv kraft. Utskottsmajoriteten vidhåller alltså uppfattningen att uppdelningen i två kategorier är sakligt grundad.</textBlock>
    <textBlock id="i-5445b14f4e930e9c">I den fjärde reservationen anser man att all export av krigsmateriel skall stoppas om en stat inte uppfyller riktlinjernas villkor. Detta skulle även gälla i de fall då en regeringsöverenskommelse om leveransgarantier slutits med den mottagande staten. Utskottet har tagit del av ett omfattande underlag rörande följdleveransavsnittet i riktlinjerna, men vi har avstått från att ta ställning i frågan om hur sådana leveranser skall hanteras med hänvisning till den granskning som nu pågår i konstitutionsutskottet. Mer generellt har utskottsmajoriteten menat att en regel av det slag som reservanten förespråkar skulle få orimliga konsekvenser.</textBlock>
    <textBlock id="i-4c59966946bb325c">Den femte reservationen tar upp ett förslag om att slutanvändarintyg skall krävas även vid komponentleveranser från Sverige. Utskottsmajoriteten har inte funnit anledning att förespråka någon ändring av nuvarande ordning, som innebär att man genom att kräva s.k. OPD-intyg förhindrar vidareexport av komponenten i sig. Även komponentexport är underkastad sedvanlig prövning enligt riktlinjerna, och inom ramen för en helhetsbedömning ser man också till vilken sorts exportpolitik som mottagarlandet för.</textBlock>
    <textBlock id="i-08ec4f10560305e3">Den sjätte reservationen förordar en successiv avveckling av svensk krigsmaterielexport med hänvisning till att denna påverkar trovärdigheten i svenska fredssträvanden i internationella sammanhang. Det finns färska exempel på att reservanterna kanske överskattar denna negativa effekt. Jag har tidigare redovisat att vår krigsmaterielexport uppfyller mycket bestämda försvars- och säkerhetspolitiska syften.</textBlock>
    <textBlock id="i-3d6b45dc1545af05">Utskottsmajoriteten står fast vid sitt avstyrkande av detta förslag.</textBlock>
    <textBlock id="i-69663e45a5e7e5c6">I den sjunde reservationen menar man att ett demokratirekvisit i större utsträckning skall beaktas vid bedömningen av krigsmaterielexportärenden. Utskottsmajoriteten menar att ett sådant element redan ingår i bedömningen, där det vägs samman med andra aspekter som man har att ta hänsyn till.</textBlock>
    <textBlock id="i-57fec23d7c2273c3">Den åttonde reservationen yrkar på att export av</textBlock>
    <textBlock id="i-f0a3056143f9419f">Bofors mina 013 inte bör tillåtas därför att den är konstruerad för att utlösas automatiskt av förbipasserande. Enligt vad utskottet inhämtat är mina 013 i första hand konstruerad för att utlösas manuellt vid försvar av fasta installationer. Det åligger inte utskottet att göra den typ av bedömning av enskilda vapensystem som reservanterna efterlyser. All export av krigsmateriel är som bekant enligt lag förbjuden.</textBlock>
    <textBlock id="i-2f9c9dcbe1e6bf58">Ansvaret för att avgöra frågan om undantag i enskilda fall vilar på Inspektionen för strategiska produkter och ytterst på regeringen. Exporten av mina 013 bör bedömas enligt denna ordning och i enlighet med de riktlinjer som riksdagen godkänt.</textBlock>
    <textBlock id="i-36687bda42d09650">I den nionde reservationen menar man att Sverige bör ta initiativ till att förmå EU:s medlemsstater att bedriva en mer restriktiv vapenexportpolitik. I utskottets betänkande redovisas en rad olika forum både inom och utom EU där Sverige är aktivt engagerat i diskussioner som ytterst har till syfte att främja en ökad restriktivitet i den internationella vapenhandeln.</textBlock>
    <textBlock id="i-40338705612c9a4c">Utskottet har noterat dessa ansträngningar och utgår från att de kommer att fortsätta.</textBlock>
    <textBlock id="i-54c6b09bbfba62ce">Den tionde reservationen yrkar på att allt svenskt stöd till försvarsindustriellt samarbete och exportstöd upphör för att Sverige skall verka som föregångsland för att den totala produktionen och exporten av krigsmateriel skall minska. Utskottsmajoriteten har tagit fasta på den övergripande säkerhetspolitiska målsättningen med svensk krigsmaterielexport och på de bedömningar från det senaste försvarsbeslutet som jag har redovisat och funnit att det aktuella yrkandet bör avstyrkas.</textBlock>
    <textBlock id="i-f5c88eb20958c192">Den elfte och sista reservationen berör exporten till ett enskilt land, Indonesien. Utskottsmajoriteten har beaktat vad 1993 års riksdagsutredning konstaterade beträffande den avgränsning som regeringsformen gör mellan riksdagens ansvarsområde och regeringens. Vi menar att bedömningen av enskilda länders uppfyllande av riktlinjernas krav är ett ansvar för den myndighet som har att fatta beslut på detta område och ytterst för regeringen. Samtidigt menar vi att utskottet, bl.a. i årligen återkommande betänkanden, gör landspecifika bedömningar som kan vara av relevans vid uttolkningen av riktlinjerna. Detta betänkande, det s.k. MR-betänkandet, skall ju behandlas i kammaren om några veckor. Vi utgår från att hänsyn tas till sådana bedömningar av utskottet när enskilda ärenden på krigsmaterielexportområdet behandlas.</textBlock>
    <textBlock id="i-41992cba4cea43d5">Utskottsmajoriteten ser mot denna bakgrund inte att det finns anledning att i sitt betänkande behandla enskilda länder på det sätt reservanterna önskar.</textBlock>
    <textBlock id="i-d3eaa82bd986c81a">Jag yrkar alltså bifall till utskottets hemställan och avslag på reservationerna.</textBlock>
  </contentBlock>
  <contentBlock page="0" id="i-d69638b56ece0fe8">
    <textBlock id="i-5c95701b0bc0b3f9">Anf.  7  EVA ZETTERBERG (v) replik:</textBlock>
    <textBlock id="i-d94bf56d302070e0">Herr talman! Jag har en del frågor till Nils T</textBlock>
    <textBlock id="i-274f92516a8fe276">Svensson, och jag får också ställa frågor till honom som representant för regeringen, eftersom den lyser med sin frånvaro här i dag. Egentligen får vi också rikta de frågor vi vill ställa till moderaterna till Nils T</textBlock>
    <textBlock id="i-09f5fa3586036e2a">Svensson, som uppenbarligen i dag talar även för dem. Moderaterna har uppenbarligen valt Nils T</textBlock>
    <textBlock id="i-a0bbaec7dfc908b3">Svensson som sin talesman i denna fråga.</textBlock>
    <textBlock id="i-527710f5610e5737">Jag vill återkomma till den fråga som Nils T</textBlock>
    <textBlock id="i-cb376a0c0c889227">Svensson slutade med. Riksdagen har gjort uttalanden och bedömningar av enskilda länder i sitt årliga betänkande om mänskliga rättigheter i världen. Ja, vi har där oerhört starkt och tydligt uttalat vår oro över situationen i Indonesien, på Östra Timor. Men vad har det lett till, Nils T Svensson? Det har ju inte lett till att regeringen har tagit detta ad notam och agerat därefter. Det är därför vi är tvungna att lyfta fram enskilda länder, för att påvisa det absurda i regeringens handläggning av frågor - annars hade det inte varit nödvändigt.</textBlock>
    <textBlock id="i-39aef8b3535708be">Nils T Svensson säger apropå att vi tar upp och kritiserar vapenexporten under 1995 därför att vapenexport har skett till länder som inte borde ha fått någon sådan, att det rör sig om tillfälliga fel eller att det har uppstått problem efteråt. Amnesty har gjort en lista på 16 länder, varav nio fick tillstånd för export från Sverige under 1995. Är den listan då felaktig? Är</textBlock>
    <textBlock id="i-fd6264731f44c20b">Pakistan, Bahrain, osv. länder som plötsligt har hamnat i politiska problem? Enligt Amnestys uppgift har</textBlock>
    <textBlock id="i-b5bb15d7676cd2b9">29 % av vapenexporten gått till dessa länder. Är detta felaktiga uppgifter från Amnesty? Det är inte min uppfattning att Amnesty brukar lämna felaktiga uppgifter, utan de brukar vara väldigt tillförlitliga.</textBlock>
  </contentBlock>
  <contentBlock page="0" id="i-b27495227cb78018">
    <textBlock id="i-28f23d3bef711cc5">Anf.  8  NILS T SVENSSON (s) replik:</textBlock>
    <textBlock id="i-d3d228424354c68f">Herr talman! Som Eva Zetterberg vet hade vi i utskottet en ganska grundlig genomgång av just kapitel</textBlock>
    <textBlock id="i-f3f56171c8c3707e">11 i regeringsformen, och vi konstaterade då att riksdagen i princip är förhindrad att besluta i förvaltningsangelägenheter, som det enligt författningen ankommer på regeringen, domstolar eller andra myndigheter att besluta i. Mot den bakgrunden kom vi fram till att det inte är utskottets uppgift att behandla dessa frågor.</textBlock>
    <textBlock id="i-54e17982e791b73d">I det särskilda yttrandet från bl.a. Eva Zetterberg säger man att utrikesutskottet är den instans som bör få yttra sig om vapenexport sker till länder som enligt utskottets bedömning inte uppfyller kraven. Jag är litet fundersam över vad Eva Zetterberg egentligen vill åstadkomma. Vill hon alltså att man skall ändra i regeringsformen vad gäller förhållandet mellan riksdagens och regeringens ansvar, så att utrikesutskottet skulle ha till särskild uppgift att varje år upprätta något slags lista över länder? I så fall blir det väldigt märkligt. Jag är inte sakkunnig i grundlagsfrågor, men det Eva Zetterberg resonerar kring förefaller mig onekligen litet besynnerligt.</textBlock>
    <textBlock id="i-cfdeea7c2ce4d5e7">Som jag också påpekade har flera talare i sina huvudanföranden målat upp en vision om en värld i fred och samförstånd, där inga vapen behövs. Självfallet vill vi alla uppnå en sådan situation.</textBlock>
  </contentBlock>
  <contentBlock page="0" id="i-e4ea1c17376ee94d">
    <textBlock id="i-7bdb6559940b979e">Anf.  9  EVA ZETTERBERG (v) replik:</textBlock>
    <textBlock id="i-698fb33ebefd610e">Herr talman! Jag menar att det är viktigt att riksdagen, i det här fallet utrikesutskottet, lämnar synpunkter på enskilda länder. Svaret är ja. Däremot behövs ingen regelrätt genomgång land för land av vilka som skall ha krigsmateriel.</textBlock>
    <textBlock id="i-751eec9a19eab8ee">Men här har vi ett tydligt exempel i Indonesien.</textBlock>
    <textBlock id="i-a04c387798085fa0">Enligt mångas förmenande lägger sig Sverige där direkt i en väpnad konflikt. Vi exporterar vapen till den ena parten, till Indonesien. I de fall där regeringen inte har dragit rätt slutsatser av våra MR-</textBlock>
    <textBlock id="i-532c936c2fda2e53">betänkanden måste vi klart påtala detta.</textBlock>
    <textBlock id="i-ed7073779201f137">Nils T Svensson menade att begreppet övrig krigsmateriel är så oskyldigt - det är bara spaningsradar. Men jag anser att eldrörsvapen, kanoner, pansarvärnsvapen, krut och sprängämneskomponenter osv.</textBlock>
    <textBlock id="i-a4d0284bdbf47be7">är användbara delar när man för krig. Jag har svårt att se varför vi skall ha den här uppdelningen i övrig krigsmateriel och krigsmateriel för strid.</textBlock>
    <textBlock id="i-83e39edfc6a3106e">Till slut vill jag säga Nils T Svensson att det är viktigt att vara trovärdiga när vi agerar internationellt.</textBlock>
    <textBlock id="i-a08096d8dbdf0c54">Vi har i år gjort en enorm vinst i och med att Sverige fattat beslut om att avskaffa antipersonella minor i vårt eget försvar. Det ger oss en enorm styrka i det internationella förhandlingsarbetet. Där är Sverige effektivt och arbetar konstruktivt, t.ex. i Wassenaarsamarbetet och i nedrustningsarbete över huvud taget i världen. När vi diskuterar vapenexport internationellt måste vi därför driva på att vi har gjort rent hus och inte har den här typen av skamfläckar i vår egen krigsmaterielexport.</textBlock>
  </contentBlock>
  <contentBlock page="0" id="i-13fd6ba868dce7c4">
    <textBlock id="i-658cce7e53505e56">Anf.  10  NILS T SVENSSON (s) replik:</textBlock>
    <textBlock id="i-b70f86fa0605dfe8">Herr talman! Som jag påpekade inledningsvis har vi i vårt s.k. MR-betänkande en mycket genomarbetad redovisning av läget i länderna.</textBlock>
    <textBlock id="i-5a4564199e7f5c66">Som Eva Zetterberg mycket väl känner till är förhållandet sådant att vi i Exportkontrollrådet har att yttra oss över de ärenden som handlar om export.</textBlock>
    <textBlock id="i-a46e56cce29dc7b8">Självfallet är det av intresse att eftersträva en bred samsyn. Nu är alla partier medlemmar i Exportkontrollrådet och kan där framföra sina synpunkter. Utöver detta kan ärenden föras upp till Utrikesnämnden för prövning, och i ett annat sammanhang kan man också få agerandet prövat av KU. Jag tycker faktiskt,</textBlock>
    <textBlock id="i-eb56675cc1736264">Eva Zetterberg, att den ordning som vi fått med den nya organisationen, den nya myndigheten och Exportkontrollrådet gör att partierna har ett verkligt inflytande över och insyn i dessa exportfrågor.</textBlock>
    <textBlock id="i-e4fa52e0ad2655f6">Men ibland blir jag litet fundersam över var Eva</textBlock>
    <textBlock id="i-6eed09dfbdbd884d">Zetterberg står i frågan. I en annan reservation skriver hon nämligen att krigsmaterielbegreppet vidare bör breddas, så att all materiel som de stora exportföretagen själva anser vara försvarsmateriel omfattas. Menar hon att man skall överlåta till försvarsindustrin att själv avgöra vad som är krigsmateriel eller annat?</textBlock>
    <textBlock id="i-7ea6b52a1c1ffc36">Ibland blir jag fundersam över Eva Zetterbergs argumentation.</textBlock>
  </contentBlock>
  <contentBlock page="0" id="i-68c66c2b8b5616b3">
    <textBlock id="i-18b0ab5016bea9dc">Anf.  11  INGRID NÄSLUND (kd) replik:</textBlock>
    <textBlock id="i-5518ffabf6447a86">Herr talman! Nils T Svensson talade om export som eventuellt har förekommit till länder som sedan har visat sig inte uppfylla kriterierna och därför använt svenska vapen i vissa konflikter. Jag undrar vilka länder han menar. Det kan väl inte vara så att han t.ex.</textBlock>
    <textBlock id="i-64279ef54fb2fbe6">syftar på de svenska haubitsar som lär ha använts i</textBlock>
    <textBlock id="i-a5bc2f04949b9183">Kashmir? Konflikten mellan Indien och Pakistan när det gäller Kashmir har ju varit känd så länge att jag har svårt att föreställa mig att dessa vapen har exporterats till dessa länder innan konfliktsituationen uppkom.</textBlock>
    <textBlock id="i-db3351bc4aba27ad">Vi tycker att det är bra att konstutionsutskottet nu skall granska följdleveranserna. De har åstadkommit mycket bekymmer, och jag tror att följdleveranser är en av de saker som många svenskar ställer sig mest frågande inför. Från kristdemokraternas sida har vi velat påpeka att de grundläggande kriterierna inte på något sätt kan skrivas bort när det gäller följdleveranser. Kraven på mänskliga rättigheter måste fortfarande gälla. När grova och omfattande kränkningar av dessa förekommer skall inte följdleveranser kunna ske.</textBlock>
    <textBlock id="i-941abf3f608e3af1">Det finns alltså ingen rätt till följdleverans, även om länderna skall kunna räkna med att få följdleveranser om de fortfarande uppfyller kriterierna. Då finns rätten, men absolut inte annars. Jag förstår inte att man kan göra någon annan tolkning. I en del fall ser det ut som om det ändå görs, men det måste uppebarligen vara fel. Jag ser fram emot konstitutionsutskottets granskning av följdleveranser och förväntar mig sedan att regering och riksdag skall titta närmare på det omedelbart efteråt och uttala sig om vad man anser.</textBlock>
  </contentBlock>
  <contentBlock page="0" id="i-435211fe240768ea">
    <textBlock id="i-f971bd45d60ec1e9">Anf.  12  NILS T SVENSSON (s) replik:</textBlock>
    <textBlock id="i-b09bfead30989ae4">Herr talman! Vi bestämde oss för att ha den ordningen i utskottet att avvakta konstitutionsutskottets litet djupare granskning i frågan innan vi tar ställning.</textBlock>
    <textBlock id="i-72b4544de3ed200c">På den punkten är vi alla överens i utskottet.</textBlock>
    <textBlock id="i-dab44f54af69e542">I sitt inledningsanförande konstaterade Ingrid</textBlock>
    <textBlock id="i-2c5b594999eca8eb">Näslund att det regelverk vi har är bra enligt kristdemokraterna och att man i politiken måste använda sig av kompromisser. Om jag förstod det rätt var det också ett accepterande av att man skall göra dessa många gånger grannlaga avvägningar i dessa svåra exportärenden.</textBlock>
    <textBlock id="i-1b8e9ab1b72eb214">Men senare sade Ingrid Näslund att dessa regler inte tillämpas i praktiken. Då blev jag litet fundersam över vad hon menade. Detta med krigsmaterielexport är ju inget nytt. Det förekom under den regering där</textBlock>
    <textBlock id="i-14705262d32e44bd">Ingrid Näslunds parti ingick den förra perioden, och som jag nämnde i repliken till Eva Zetterberg har vi nu en ny ordning där alla partier ingår i Exportrådet och också i utrikesnämnden.</textBlock>
    <textBlock id="i-6c31f668a0e5031d">Det är viktigt att vi har ett brett samförstånd i dessa frågor, och min uppfattning är att det finns ett sådant samförstånd i de organ som haft att ta ställning till olika exportärenden. Men på den punkten har tydligen Ingrid Näslund en annan uppfattning.</textBlock>
  </contentBlock>
  <contentBlock page="0" id="i-6e512aae0b90cd37">
    <textBlock id="i-aeabd1ab39bdcb0e">Anf.  13  INGRID NÄSLUND (kd) replik:</textBlock>
    <textBlock id="i-cb2fd6917c31b5d1">Herr talman! Det vi har sagt är att vi så långt vi kan se nu tycker att reglerna är bra. Men hela den här diskussionen försiggår ju därför att vi inte tycker att reglerna följs i alla stycken. Nils T Svensson efterlyste exempel, och Indonesien är ett. Det verkar som om en del tycker att detta inte skall få sägas i kammaren, men hur skall vi annars kunna veta om vi är överens?</textBlock>
    <textBlock id="i-633be7135b4cb8e7">Visserligen har vi Exportkontrollrådet, men det som försiggår där är hemligt, och därför vet vi inte alltid vad som sker där. Så vi riksdagsmän måste ha möjlighet att yttra oss om detta, och vi måste också i partierna ha möjlighet att ta ställning till det som sker inför våra ögon och säga om vi tycker att det överensstämmer eller inte. Om inte detta kan diskuteras kan vi inte ha ordningen att detta skall vara en fråga för regeringen och en myndighet med hjälp av Exportkontrollrådet.</textBlock>
  </contentBlock>
  <contentBlock page="0" id="i-d90955911aafc6a6">
    <textBlock id="i-4f8f98c31a081c84">Anf.  14  NILS T SVENSSON (s) replik:</textBlock>
    <textBlock id="i-9795f5b4f4ed886f">Herr talman! Om Ingrid Näslund är väldigt besviken på ordningen blir det konflikt med regeringsformen. I sådana fall får man försöka åstadkomma någon förändring där av ansvarsfördelningen mellan regeringen och riksdagen, som jag tidigare nämnde.</textBlock>
    <textBlock id="i-557c8a3e8dec6627">Ett uttryck för strävan att åstadkomma en bred samsyn i dessa frågor är just förhållandet att alla partier ingår i Exportkontrollrådet sedan den nya myndigheten inrättades. Den har nu varit verksam i ett drygt år. Det är kort tid, och partiernas företrädare där är ju, som Ingrid Näslund påpekade, naturligtvis förhindrade av sekretesslagstiftningen att tala om saker och ting. Men det hindrar inte att partierna orienterar sig om vilken riktning man skall ha på sina ställningstaganden.</textBlock>
    <textBlock id="i-0209c45d4520f30f">För egen del är jag förhoppningsfull om att man i detta samråd och ytterligare samråd i utrikesnämnden, i den mån det behövs, skall kunna finna en inriktning för dessa svåra frågor. Vi skall ha klart för oss att detta är ett element i hela vår säkerhetspolitik. De som kräver att vi skall avveckla hela vapenexporten borde man också avkräva ett svar på hur de kommer att lösa detta problem och ersätta detta element i den svenska säkerhetspolitiken. Därom har vi ingenting hört, men det kanske är en annan fråga.</textBlock>
  </contentBlock>
  <contentBlock page="0" id="i-b780ad3c6ac0d88b">
    <textBlock id="i-36e61e0813c57507">Anf.  15  LENNART ROHDIN (fp) replik:</textBlock>
    <textBlock id="i-60386087032f8c36">Herr talman! Socialdemokraterna och Folkpartiet delar i allt väsentligt synen på svensk säkerhetspolitik.</textBlock>
    <textBlock id="i-053d7a673976a64d">Partierna delar åtminstone i ord synen på den restriktiva krigsmaterielexporten. Partierna skiljer sig -</textBlock>
    <textBlock id="i-d38875ab63f88750">vilket har framgått i tidiga debatter - i synen på hur tydliga regler som önskas för att tillgodose tilltron till hanteringen av de här frågorna. Socialdemokraterna verkar åtminstone när de är i regeringsställning vara nöjda med att in blanko lita på regeringen. Vi har en litet annan syn från Folkpartiets sida på detta.</textBlock>
    <textBlock id="i-724f152f55133f75">Det är förvisso bra att det finns forum för att diskutera vapenexport i Europa, vilket också Nils T</textBlock>
    <textBlock id="i-343da550a046c05b">Svensson redovisade. Vi i Folkpartiet tycker att det hade varit bättre om det där också hade funnits svenska initiativ till att främja en mer restriktiv vapenexportpolitik bland Europas länder. Nils T Svensson säger att det redan finns ett demokratirekvisit som vägs samman med andra aspekter. Det är just här vi skiljer oss åt. Från Folkpartiets sida anser vi att demokratirekvisitet bör stå på egna ben. På vilket sätt menar Nils T Svensson att ett demokratirekvisit och kriterium skulle kunna få negativa konsekvenser om det stod på egna ben och inte bara vägs samman mot de övriga kriterierna?</textBlock>
    <textBlock id="i-bf95aa027b23f219">Anser Nils T Svensson att utrikesutskottets kritik av Indonesien under en följd av år har varit mycket hård? Innebär utvecklingen under det senaste året enligt Nils T Svensson att läget har förvärrats? Har vi då inte nått ett läge när svensk krigsmaterielexport till</textBlock>
    <textBlock id="i-e23e6f6720fb9f20">Indonesien inte längre bör förekomma? Om svaret är nej - hur lågt ligger i så fall den socialdemokratiska ribban för restriktiviteten i svensk vapenexportpolitik som Nils T Svensson vältaligt talade för i talarstolen?</textBlock>
  </contentBlock>
  <contentBlock page="0" id="i-e5222b9414744646">
    <textBlock id="i-c9a5e56c51575f5e">Anf.  16  NILS T SVENSSON (s) replik:</textBlock>
    <textBlock id="i-4f186ed7aa8f28db">Herr talman! Den svenska rollen i den internationella vapenhandeln motsvarar 0,5 %. Det är inte särskilt mycket. Från den utgångspunkten är det naturligtvis viktigt att Sverige engagerar sig i internationella forum för att kunna påverka de övriga 99,5 procenten av vapenhandeln. Jag tycker nog att den kritik som Lennart Rohdin nu riktar mot regeringen för att den inte är tillräckligt aktiv inte är korrekt. Här tas initiativ t.ex. i FN, där vapenregistret undergår en översyn. Sverige har drivit den här frågan under många år, och har kanske möjlighet att driva den hårdare som medlem i säkerhetsrådet. Sverige har drivit frågan i EU, och gör också det fortsatt. Det s.k.</textBlock>
    <textBlock id="i-d2a0d97a0f428f7b">Wassenaararrangemanget - där den svenske krigsmaterielinspektören för närvarande är ordförande - är ett forum där man försöker diskutera fram olika arrangemang som skall hålla tillbaka vapenexporten och hålla den på en väldigt restriktiv nivå. Så visst finns det många bra svenska initiativ, tycker jag.</textBlock>
    <textBlock id="i-1846dad2f80d3a06">Lennart Rohdin talade om demokratirekvisitet.</textBlock>
    <textBlock id="i-99deba8718b91e56">När vi gått igenom grunderna för exportfrågorna har vi bedömt att i bedömningen av länder är demokratirekvisitet en del. Därför har jag svårt att se hur detta skulle kunna stå på egna ben, som Lennart Rohdin uttrycker det. Jag skulle finna det svårt att hitta något slags kriterium och regelverk som skulle kunna utgöra en självständig bedömningsgrund utan koppling till andra grunder för bedömningen. Men det är möjligt att Lennart Rohdin har kommit fram till svaret på den frågan. Det kan vara intressant att höra vad han har för funderingar i den riktningen.</textBlock>
  </contentBlock>
  <contentBlock page="0" id="i-a36fd3640d99b94a">
    <textBlock id="i-001abd69d15f9620">Anf.  17  LENNART ROHDIN (fp) replik:</textBlock>
    <textBlock id="i-7ff063edbf282b9c">Herr talman! Det är förvisso sant att Sverige under årens lopp har tagit initiativ i FN. Men vad vi förespråkar här är svenska initiativ för att få våra huvudsakliga konkurrentländer, de östeuropeiska stater som exporterar krigsmateriel, att bedriva en restriktiv vapenexportpolitik. Där har icke redovisats ett enda svenskt initiativ.</textBlock>
    <textBlock id="i-2059efaea9a2005f">Från Folkpartiets sida menar vi att demokratirekvisitet bör stå på egna ben och inte vägas samman mot andra kriterier. Det räcker med att titta i listan på vilka länder Sverige exporterar till, Nils T Svensson, för att se att demokratikriteriet skulle kunna få större genomslag vid bedömningen av lämpliga mottagarländer för svensk export.</textBlock>
    <textBlock id="i-049f5150e330edd3">Nils T Svensson undvek helt frågan om Indonesien i sitt första svar. Har utrikesutskottets kritik under de gångna åren varit mycket hård? Har läget förvärrats? På vilket sätt anser Socialdemokraterna att vi inte har nått det läge där svensk restriktivitet kräver att krigsmaterielexporten till Indonesien upphör?</textBlock>
    <textBlock id="i-cef4cbaba256f537">Förvisso har vi ett exportkontrollråd som skall hantera de enskilda ärendena, men det finns en gräns där riksdagen måste säga ifrån när det gäller de generella och övergripande utrikespolitiska bedömningarna av ett enskilt land. Detta särskilt som utrikesutskottet under så många år mycket hårt kritiserat Indonesien.</textBlock>
    <textBlock id="i-c7936fb6d55b0e5c">Nils T Svensson! Det föreligger inte längre något brett samförstånd om Indonesien i svensk vapenexportpolitik.</textBlock>
  </contentBlock>
  <contentBlock page="0" id="i-957b08ba3efe5fea">
    <textBlock id="i-49c36611228991fb">Anf.  18  NILS T SVENSSON (s) replik:</textBlock>
    <textBlock id="i-280fb88ad7737469">Herr talman! Jag menar att demokratirekvisitet måste vägas ihop med andra komponenter. Jag tycker inte att det argument Lennart Rohdin framförde var särskilt stabilt. Det måste också till en del av övriga komponenter för att göra denna helhetsbedömning.</textBlock>
    <textBlock id="i-d8c4707736e4f799">Jag tror att vi egentligen inte har så skiljaktiga uppfattningar i den frågan.</textBlock>
    <textBlock id="i-2e5721085e174659">När det gäller Indonesien kommer utskottet att utifrån motioner som har skrivits justera ett betänkande om läget för de mänskliga rättigheterna i olika länder, som jag har berättat tidigare. Det skall ske i nästa vecka. Den debatten kommer senare, och i det sammanhanget kommer självfallet också Indonesien att behandlas.</textBlock>
    <textBlock id="i-ad68a7ff57f7a7d2">Varje exportärende bedöms enskilt och utifrån sina specifika förutsättningar. Som Lennart Rohdin känner till har partierna möjlighet att framföra sina synpunkter i Exportkontrollrådet. Som jag tidigare framförde tycker jag att utskottets och riksdagens uttalande om MR-läget i skilda länder skall beaktas i de utrikespolitiska sammanhang där Sverige agerar.</textBlock>
    <textBlock id="i-b1fd793d696f863c">Jag tycker att så också sker.</textBlock>
  </contentBlock>
  <contentBlock page="0" id="i-380d11ba3b88be54">
    <textBlock id="i-95e24ecb44c79718">Anf.  19  BODIL FRANCKE OHLSSON (mp)</textBlock>
    <textBlock id="i-7c172d9fdd6887e0">replik:</textBlock>
    <textBlock id="i-7b409febdca641d8">Herr talman! Jag ställde en fråga om skillnaden mellan två länder, som jag ansåg var oerhört lika vad gäller situationen för de mänskliga rättigheterna. Båda har inre väpnade oroligheter och båda kränker väldigt starkt de mänskliga rättigheterna. Om det finns någon skillnad är Indonesien, som jag ser det, det värsta landet i det här fallet. Där har man också hållit på längst. Utskottet uttalar sig på ett helt annat sätt om det ena landet än när det nu gäller exporten till Indonesien.</textBlock>
    <textBlock id="i-f7f791251f4c33df">Jag uppfattade inte riktigt vad Nils T Svensson sade om minan som jag pratade om. Jag återger ett par rader ur Krigsmaterielinspektionens promemoria från</textBlock>
    <textBlock id="i-8998cb9d5c933045">1993:</textBlock>
    <textBlock id="i-f7b25e21cf454d4a">Det här är en mina som utlöses manuellt via tändkabel eller elektrisk kabel. Den bör icke lämnas obevakad. Den kan nämligen också utlösas med snubbeltrådsutlösning. Den kan då orsaka skador på civilpersoner så länge snubbeltrådsutlösningen fungerar.</textBlock>
    <textBlock id="i-4cd5b23e4e42c7db">Detta är dock normalt en mycket begränsad period, då nedfallande grenar och passerande djur utlöser den.</textBlock>
    <textBlock id="i-2b2f579cbc18acbf">Det behövs alltså inte så mycket för att den skall utlösas. Man kan tänka sig att den trupp som ligger på en plats och har en snubbeltråd kanske inte kan stanna, utan snabbt måste ge sig därifrån. Då har vi minorna där.</textBlock>
  </contentBlock>
  <contentBlock page="0" id="i-5ac247d68568c724">
    <textBlock id="i-5eb461e8c289f55e">Anf.  20  NILS T SVENSSON (s) replik:</textBlock>
    <textBlock id="i-4197e852e2d88e79">Herr talman! Som Bodil Francke Ohlsson själv påpekade finns ju ett embargo mot Nigeria. Det har ju beslutats om embargo mot andra länder också både i</textBlock>
    <textBlock id="i-4ab6eb7b46a613ff">FN- och EU-sammanhang. Det är alldeles självklart att om Sverige är med i den typen av beslut skall det följas upp i alla avseenden, och det görs ju också.</textBlock>
    <textBlock id="i-02d5556cac642978">Jag kan inte uttala mig om konstruktionen av den mina som Bodil Francke Ohlsson också berör och hur den fungerar. Men vi har ju, som jag nämnde i mitt inledningsanförande, frågat om detta i utskottet och fått veta hur denna mina fungerar. Om någon skulle efterfråga köp av den minan får det naturligtvis bedömas i vanlig ordning om den över huvud taget skall kunna exporteras. Jag kan inte tillräckligt mycket om minan för att kunna ge mig in i någon djupare diskussion med Bodil Francke Ohlsson. Om det är frågan om export av denna mina måste det bedömas utifrån alla de kriterier som gäller för exportärenden.</textBlock>
  </contentBlock>
  <contentBlock page="0" id="i-08ccc712cb27c4ac">
    <textBlock id="i-fedd651a1faec304">Anf.  21  BODIL FRANCKE OHLSSON (mp)</textBlock>
    <textBlock id="i-39065a85dd86d4a4">replik:</textBlock>
    <textBlock id="i-f4b4680b0e3ccb99">Herr talman! Jag har för mig att EU:s generalförsamling också har yttrat sig om Indonesien och anser att man bör införa ett vapenembargo. Det är kanske ytterligare ett litet tryck, eftersom man rättar sig efter</textBlock>
    <textBlock id="i-a6d0b32c8b2c531e">EU i många andra fall.</textBlock>
  </contentBlock>
  <contentBlock page="0" id="i-12ac50a0ef6a76cd">
    <textBlock id="i-9901cfd9d70bc3e5">Anf.  22  NILS T SVENSSON (s) replik:</textBlock>
    <textBlock id="i-2a39328a6717fbd6">Herr talman! Det var kanske när annekteringen av</textBlock>
    <textBlock id="i-ccde90fa92f28044">Östra Timor skedde som man skulle ha utlyst detta embargo. Att nu göra det på ett ensidigt sätt är kanske inte den rätta metoden. Det pågår ju många slags förhandlingar och informella och formella kontakter för att finna lösningar på detta problem. Den diskussionen får vi väl återkomma till när vi behandlar det betänkandet i kammaren.</textBlock>
  </contentBlock>
  <contentBlock page="0" id="i-6a3a59bc943d5de8">
    <textBlock id="i-0db065cfd6c51422">Anf.  23  ANNIKA NORDGREN (mp):</textBlock>
    <textBlock id="i-e1c31832cfc03729">Herr talman! Ibland känner man sig litet tjatig när man sitter på sin kammare och skall upp och prata om ett område som man har pratat om många gånger förut och ett område där det inte händer speciellt mycket.</textBlock>
    <textBlock id="i-7487e663660525ff">Det händer i alla fall inte saker som man själv skulle önska. Men tystnad är ju medhåll, och med anledning av detta står jag i talarstolen igen.</textBlock>
    <textBlock id="i-1c2e9566a019179c">Jag vill börja med att yrka bifall till reservation nr</textBlock>
    <textBlock id="i-9275ef51b4570d32">6 och reservation nr 10.</textBlock>
    <textBlock id="i-0e889bf6bd9b6b25">Sveriges utrikespolitiska mål är nedrustning. Sedan slutet av första världskriget har det officiellt rått ett principiellt förbud mot krigsmaterielexport. Hur kommer det sig då att vi får ständiga påminnelser om den svenska vapenexportpolitikens misslyckanden?</textBlock>
    <textBlock id="i-5279f78cd34d9b51">Kan man någonsin komma åt kortsiktigt ekonomiskt profittänkande, missbedömningar av situationer i olika länder och spådomar som inte slår in när det gäller vapenexport? Svaret är ju nej.</textBlock>
    <textBlock id="i-837938cf30c84506">Vi vet alla att den militära förbrukningen av resurser förlänger och understöder den orättvisa fördelningen av jordens tillgångar, och regeringarna stöder denna verksamhet. Rustningsspiraler slukar mycket stora pengar. Dessa pengar skulle t.ex. kunna användas till att minska klyftorna mellan fattiga och rika samt ge möjligheter för en långsiktigt hållbar utveckling genom satsningar för en god miljö och en ekologiskt hållbar utveckling. Vapen dödar därmed även om de inte används.</textBlock>
    <textBlock id="i-b15bd252af458a1f">Vi vet också att det finns en rad problem förknippade med vapenhandel i världen. Export av krigsmateriel till länder i krig leder till att människor dödas eller flyr. 90 % av världens ungefär 20 miljoner externa flyktingar är på flykt undan krig. Export av krigsmateriel till fattiga länder bidrar till fattigdom, svält och utebliven hälsovård. Export av krigsmateriel till ett konfliktområde kan öka risken för att krig bryter ut. Det är ju så att kapprustningar skapar ömsesidig misstro. Export av krigsmateriel ingår ofta i en större överenskommelse där säljaren hjälper köparen att bygga upp en egen krigsindustri och tillverka vapen på licens.</textBlock>
    <textBlock id="i-948ce8fb1fd5350c">Herr talman! Miljöpartiet de gröna vill därför avveckla den svenska krigsmaterielexporten. Fred är inte bara målet utan också vägen. Vi kan inte ställa krav på andra länder som vi inte själva kan uppfylla.</textBlock>
    <textBlock id="i-4e97160cafa38c26">Jag ställer mig ständigt frågan när den svenska riksdagsmajoriteten skall ta ansvar för det utrikespolitiska målet om nedrustning.</textBlock>
    <textBlock id="i-8a06f36261baad5d">Det blir allt vanligare att svenska och utländska företag samarbetar om utveckling och tillverkning av nya vapensystem. När regeringen väl godkänt ett samarbetsprojekt skall exporten få fullföljas även om samarbetslandet kommer i krig så länge FN inte lägger ett vapenembargo. Ett vapensystem som vid ett samarbetsprojekt fått övervägande svensk identitet, som det heter, får enligt riktlinjerna säljas vidare till ett tredje land i enlighet med de regler som gäller i samarbetslandet. Även om systemet har svensk identitet kan det under vissa omständigheter få säljas vidare till stater som är förbjudna för export från Sverige.</textBlock>
    <textBlock id="i-d6adaa7b3171634c">Samtillverkning av vapensystem kan innebära att svenskdesignade system med svenska komponenter i större och större utsträckning säljs vidare till i Sverige förbjudna stater. Jag tycker att det borde vara en självklarhet att alla länder som deltar i ett samarbetsprojekt om att utveckla nya vapensystem har vetorätt över eventuell export. Jag tycker att Sverige borde gå i spetsen för en sådan politik. Det kan ske genom att de s.k. OPD avskaffas.</textBlock>
    <textBlock id="i-ebe4219a5138c562">I kölvattnet efter Boforsaffären infördes obligatoriska intyg från köparen för att garantera att svensk krigsmateriel inte såldes vidare till förbjudna stater.</textBlock>
    <textBlock id="i-89ddab3587b86dfc">Det finns två olika varianter av de här intygen, EUC</textBlock>
    <textBlock id="i-c39fbe4eabf3d89e">som används vid export av hela system och OPD som kan användas vid komponentleveranser. Det sägs bara att köparen inte får sälja produkten vidare i obearbetat skick. Men om den svenska komponenten ingår i ett vapensystem som inte har svensk identitet kan detta system exporteras till stater som Sverige inte medger export till. Jag befarar att det är sannolikt att en växande del av krigsmaterielexporten kommer att ske med stöd av dessa OPD och alltså få säljas vidare till förbjudna stater.</textBlock>
    <textBlock id="i-a70b8dc61c0720af">Miljöpartiet de gröna vill införa slutanvändarintyg för all svensk krigsmaterielexport, också komponenter. Utskottet säger i sitt betänkande att det inte är påkallat med en förändring. Mycket mer förklaring än så får vi inte.</textBlock>
    <textBlock id="i-1026581a7e1d2c02">Vid tre tillfällen har den svenska regeringen utfärdat skriftliga garantier till köparen att alla leveranser och allt underhåll skall fortsätta även om landet kommer i krig så länge FN inte har beslutat om embargo. År 1985 gällde de Bofors luftvärnsrobot, Robot 70, till Australien. År 1986 gällde det Bofors haubitsar till Indien, och år 1987 Kockums ubåtar till</textBlock>
    <textBlock id="i-aaa428e8d225d858">Australien.</textBlock>
    <textBlock id="i-5808135eed4f37e6">Den medborgarkommission som utredde vapenbyken var mycket kritisk till de här leveransgarantierna som gavs till Indien, men det hände igen. År 1993</textBlock>
    <textBlock id="i-b6f84059beabe3a0">gav regeringen liknande garantier till Indiens fiende</textBlock>
    <textBlock id="i-7f2a739bed3ba11c">Pakistan som var intresserade av att köpa ubåtar från</textBlock>
    <textBlock id="i-42779b53868a8487">Kockums. Vi i Miljöpartiet anser att det inte skall upprättas avtal med leveransgarantier om köparen kommer i krig. Men det anser inte utskottsmajoriteten som säger att det skulle innebära orimliga konsekvenser för mottagande stater och för svenskt utrikespolitiskt agerande. Det skulle innebära väldigt stora konsekvenser för många stater, och naturligtvis för de stater som ligger i fejd med varandra. Det ser jag som positivt. Därför stöder Miljöpartiet att det inte skall ges leveransgarantier även om landet kommer i krig.</textBlock>
    <textBlock id="i-786503cbdb79793a">När det gäller försvarsindustrisamarbetet har regeringen gång på gång under den senaste tiden med hjälp av en majoritet i riksdagen tagit klara steg mot en harmoniserad vapenmarknad inom EU. Riksdagen har ställt sig bakom att vi medverkar till en harmonisering mellan EU-länderna av regler för försvarsupphandling m.m., som det är uttryckt i betänkandet.</textBlock>
    <textBlock id="i-249426de0422b518">Riksdagen har också sagt att EU:s roll inom försvarsindustriområdet alltjämt är utomordentligt begränsad. En vidgad roll för EU skulle ge större möjligheter för Sverige att delta i samarbetet och skapa bättre möjligheter till harmonisering.</textBlock>
    <textBlock id="i-eda8ab8c360a1667">Riksdagsmajoriteten anser också, och det har riksdagen slagit fast, att ett medlemskap i WEAG, Western European Armament Group, är eftersträvansvärt.</textBlock>
    <textBlock id="i-a1b0bb92c25d6a65">Allt detta anser man skall kunna ske inom gällande lag om krigsmateriel. Jag tycker att detta är nonsens, och det är löjligt att påstå det. Hur skall man t.ex.</textBlock>
    <textBlock id="i-d3932ed2e8591821">kunna samarbeta om ett materielprojekt om man inte får exportera till samma länder? Miljöpartiet anser alltså inte att ett medlemskap i WEAG är förenligt med en trovärdig militär alliansfrihet med de starka kopplingar som finns mellan krigsmaterielindustri och ett gemensamt försvar.</textBlock>
    <textBlock id="i-27f4d0a16b40e162">Jag är tacksam för att inte utrikesutskottet i detta betänkande väljer att återupprepa dessa formuleringar. Vad som däremot gör mig väldigt bekymrad är när utskottet skriver: "Vad gäller en eventuell framtida harmonisering av exportlagstiftningen måste för Sveriges vidkommande vår restriktiva exportpolitik tas som utgångspunkt." Det gör mig bekymrad.</textBlock>
    <textBlock id="i-168d609b978dfd14">Innebär detta vad det låter som, nämligen att det skall tas som utgångspunkt för vidare förhandlingar och att det alltså går att rubba? Är den svenska exportlagstiftningen förhandlingsbar? Det vill jag fråga socialdemokraterna.</textBlock>
    <textBlock id="i-f2eb52561e7e5f53">I en rapport från kommissionen om vapenindustrifrågor inom EU, som vi fortfarande inte har sett någon reaktion på från regeringen, står det att en konsolidering av den europeiska unionen för att på lång sikt även omfatta försvarspolitik är högt prioriterad. Ett stärkt samarbete på försvarsindustriområdet är en huvudfaktor i försvarspolitiken. Därmed ser vi kopplingarna från EU:s sida.</textBlock>
    <textBlock id="i-d2c25f549bc58280">Frågan är alltså värd att ställas. Kan man ha en gemensam vapenmarknad i EU - det verkar regeringen åtminstone agera för eller tala om i ganska dunkla ordalag - utan att ha ett gemensamt försvar? Tyvärr verkar det som regeringen varken vill sätta stopp för det ena eller det andra. I och med att man är tyst tycker jag att det visar på medhåll, t.ex. när det gäller kommissionsrapporten.</textBlock>
    <textBlock id="i-c7bea5dd1769775d">Avslutningsvis, herr talman: Enligt Miljöpartiets mening bör Sverige, i stället för att på alla sätt försöka hålla försvarsindustrin under armarna, koncentrera ansträngningarna på att stödja krigsmaterielindustrin att ställa om till civil produktion. Vi ser vad som händer nu i t.ex. Arboga. Då måste man ha en handlingsplan och göra satsningar för en utveckling i positiv riktning. En plan för avveckling av den svenska krigsmaterielexporten bör tas fram som en del i arbetet med att minska vapenflödet i världen, och naturligtvis behövs det även en plan för stöd till de orter som drabbas så att man kan göra de rätta satsningarna.</textBlock>
    <textBlock id="i-b5359de5cf6e97cc">Vad jag summa summarum vill skicka med utskottets ledamöter som till stor del är här i dag är just att man måste ta ansvar för sina egna handlingar för att kunna ställa krav på andra länder. Jag vill uppmana till att vi skall ta det utrikespolitiska målet om nedrustning på allvar och gemensamt arbeta för att vi kan stå för det med glädje och stolthet.</textBlock>
  </contentBlock>
  <contentBlock page="0" id="i-892688ccd08919b2">
    <textBlock id="i-ae556928906f49b8">Överläggningen var härmed avslutad.</textBlock>
    <textBlock id="i-8a0f38cb13c2c8bf">(Beslut fattades efter 5 §.)</textBlock>
  </contentBlock>
  <contentBlock page="0" id="i-f03f71678f53f7b4">
    <textBlock id="i-15ecc66614f36c5e">4 §  Sveriges samarbete med Central- och Östeuropa</textBlock>
  </contentBlock>
  <contentBlock page="0" id="i-5309fc3412e4d205">
    <textBlock id="i-46bf38ace3822237">Föredrogs</textBlock>
    <textBlock id="i-0eea9cb20376f2f2">Utrikesutskottets betänkande 1996/97:UU16</textBlock>
    <textBlock id="i-341f785b891a715c">Sveriges samarbete med Central- och Östeuropa</textBlock>
  </contentBlock>
  <contentBlock page="0" id="i-e35048d726190850">
    <textBlock id="i-7196abeaa452974c">Anf.  24  GÖRAN LENNMARKER (m):</textBlock>
    <textBlock id="i-f2bac5cecf9cd999">Herr talman! Om man läste i tidningarna inför dagens debatt kunde man se att vi i dag skall debattera östbiståndet. Det stod även i kammarkalendern, trots att betänkandet faktiskt heter Sveriges samarbete med</textBlock>
    <textBlock id="i-f519010003a5d898">Central- och Östeuropa. Det är ingenting att göra en stor sak av, om det inte vore så att just den här beteckningen, östbiståndet, på sätt och vis reflekterar det felaktiga synsätt som ofta finns på det här området.</textBlock>
    <textBlock id="i-d4278377bba5ea36">Det handlar ju inte om östbistånd, utan om ett samarbete med sikte på integration av våra grannländer i</textBlock>
    <textBlock id="i-d7933b367e46b449">Central- och Östeuropa.</textBlock>
    <textBlock id="i-5b63e59e642f6c8e">Det här är en väldigt viktig skillnad i synsätt. Det är inte ett nytt Tanzania som ligger på andra sidan</textBlock>
    <textBlock id="i-59e3f1b44c5c568c">Östersjön och som vi i allt väsentligt har en samarbetsrelation till via bistånd. Det handlar i stället om grannländer som övergångsvis behöver ha litet hjälp och stöd för att genomföra ett systemskifte då de har varit felutvecklade.</textBlock>
    <textBlock id="i-c06599d149ed41b7">Därför hävdar vi moderater att hela organisationen och upplägget av det samarbete med Central- och</textBlock>
    <textBlock id="i-e0bb8f00299d6908">Östeuropa som genomfördes efter det socialdemokratiska regeringsövertagandet våren 1995 är felaktigt.</textBlock>
    <textBlock id="i-0392fb6d16ca1192">Vi menar att samarbetsfrågorna inklusive de biståndsinsatser som görs direkt från Sverige - även om vi skall veta att huvuddelen går via EU, via gemensamma västvärldsorganisationer och via Nordiska rådet -</textBlock>
    <textBlock id="i-112785a14a01015c">även fortsättningsvis skulle ha legat kvar inom UD.</textBlock>
    <textBlock id="i-ec146f3d2c2ff4ef">De skulle inte ha förts över till Sida som en del i ett slags biståndstänkande, som det tyvärr har blivit. Jag kan också säga att många av våra samarbetsländer i</textBlock>
    <textBlock id="i-a9f8a1f5b11e3ceb">Central- och Östeuropa var mycket bekymrade över den här omorganisationen.</textBlock>
    <textBlock id="i-7d6ddb211eec63ad">Med det vill jag yrka bifall till reservation 1, som just tar upp den frågan.</textBlock>
    <textBlock id="i-1e9f7b6ef80a8815">Detta om organisationen. Låt mig också göra några reflektioner om själva utvecklingen i Central- och</textBlock>
    <textBlock id="i-ad229836480bfde9">Östeuropa. Det har nu gått sju år sedan Polen inledde sitt systemskifte och fem år sedan Ryssland gjorde det. Däremellan ligger huvuddelen av systemskiftena i</textBlock>
    <textBlock id="i-02cb699e8df61a5f">Central- och Östeuropa.</textBlock>
    <textBlock id="i-a9157b82939a5e4d">Vad vi i dag kan se är att den debatt som då fördes om huruvida man skulle ha chockterapi eller en gradvis övergång nu har fått ett kristallklart svar. Den chockterapi som Polens dåvarande finansminister</textBlock>
    <textBlock id="i-c5ab750a85b68aa5">Balcerowicz förespråkade är helt klart det bästa sättet att klara övergången. Det är bättre i alla avseenden, med betoning på alla, inte minst av sociala skäl. Ser vi på sociala indikatorer som t.ex. livslängd och barnadödlighet, liksom på hela raden av sociala indikatorer, är de bättre i länder som har genomgått ett snabbt systemskifte jämfört med länder som har dröjt sig kvar i de gamla strukturerna.</textBlock>
    <textBlock id="i-72729e38ecf82838">På två områden ser vi nu, efter fem-sju år, att de största problemen finns när det gäller systemskiften.</textBlock>
    <textBlock id="i-8c060c253f35374f">Det ena är rättsstaten, detta att verkligen kunna bygga upp ett fungerande rättssystem och rättsstatens djupa kultur, som måste genomsyra inte bara en regim eller ett parlament utan också domstolar, åklagare, polisväsende etc. Det har visat sig vara det område där det kanske är allra svårast att verkligen bygga upp någonting nytt.</textBlock>
    <textBlock id="i-47c47b0a8f59db6b">Orsaken är naturligtvis klar. I det gamla systemet var det staten som hade monopol på brottsligheten.</textBlock>
    <textBlock id="i-b45f9def8f56871a">Det var den som begick brotten, övergreppen, morden och massmorden. I proletariatets diktatur fanns ju ingen rättsstat över huvud taget. Det var själva definitionen att en domstol tog order från politiska instanser. Den som hade kontakter blev aldrig dömd; det var förbehållet den som saknade kontakter.</textBlock>
    <textBlock id="i-3efb7d036cb26be7">Därför ser vi att man har så förfärligt svårt att utifrån den gamla strukturen bygga en rättsstat. Det här är bekymmersamt, inte minst om vi ser det i perspektivet av integrationen. De länder som kommer in i vårt gemensamma europeiska samarbete måste faktiskt vara rättsstater. De skall ju vara med och fatta beslut om gemensamma angelägenheter, och de skall tillämpa gemensamma regler. Då måste vi lita på att de nya medlemsstaterna faktiskt också är rättsstater, demokratiska rättsstater.</textBlock>
    <textBlock id="i-a5a7261eea93fe7f">Herr talman! Det var det ena området där vi bekymmersamt kan iaktta svårigheterna att genomföra systemskiftet. Det andra området är det sociala. Det är ett område där de flesta länder inte har genomfört vare sig chockterapi eller ens systemskifte. Man har ofta koncentrerat sig på i första hand liten och medelstor företagsamhet, på viss typ av serviceverksamhet, på finansiella system och på att få bort priskontroller, och man har också genomfört mycket reformer på den makroekonomiska sidan.</textBlock>
    <textBlock id="i-c0b3618059b2da21">Men på det sociala området har man varit mycket långsam. Vi bör då minnas att socialpolitiken i de socialistiska samhällena var särskilt misslyckad.</textBlock>
    <textBlock id="i-730e297172c0d05e">Sjukvård, social service och omsorg om samhällets svaga fungerade inte. Handikappade, psykiskt sjuka, missbrukare och andra samhällets olycksbarn som inte bidrog till femårsplanen fick ofta en omänsklig behandling. Detta var delar av det systemet.</textBlock>
    <textBlock id="i-6fe38aa592c7d6b2">Vad innebär då det här? Socialismens sociala trygghetssystem bygger på att man ger stora subventioner till statliga företag, kolchoser. Det här lever kvar i väldigt stor utsträckning. Av Rysslands budget för förra året, 1996, var kanske två tredjedelar egentligen sociala satsningar. Men huvuddelen av dessa sociala satsningar gick i form av subsidier till undantagslöst, vågar jag säga, ineffektiva statliga företag och kollektiva jordbruk.</textBlock>
    <textBlock id="i-88e7f71c09d1d9e5">Det här har ju förfärligt låg träffsäkerhet. Häri ligger också skillnaden mellan systemen. I en marknadsekonomi är de sociala trygghetssystemen inriktade på individen eller familjen. Den som behöver stöd får det direkt. I det kvardröjande socialistiska systemet däremot går stödet via arbetsplatserna. Där försvinner det också regelmässigt, både genom korruption och ineffektivitet, dvs. de som behöver stöd får ofta väldigt litet eller kanske ingenting alls.</textBlock>
    <textBlock id="i-1a119a51c1be9251">Därför behövs det en snabb övergång också på det sociala området. Det behövs helt enkelt en chockterapi, så att man inte får de effekter vi ser på åtskilliga håll med kortare medellivslängd, i några fall t.o.m.</textBlock>
    <textBlock id="i-7cee6a086bce6f2e">ökad barnadödlighet och en hel rad mycket allvarliga sociala missförhållanden.</textBlock>
    <textBlock id="i-84bcd2009d6c468b">De här länderna måste på allvar ta itu med systemskiftet också på det sociala området, så att de inte drabbas av en fortlöpande social nedgång. Det är detta som vi tar upp i reservation nr 6, som handlar om insatser i den sociala sektorn. Återigen: Vad som behövs är inte bistånd till det sociala området utan ett systemskifte på detta område, så att marknadsekonomi och sociala system blir gällande.</textBlock>
  </contentBlock>
  <contentBlock page="0" id="i-1b59c270c063cf62">
    <textBlock id="i-c927d44fcc1b5e40">Anf.  25  EVA ZETTERBERG (v):</textBlock>
    <textBlock id="i-73ad70a011b0fb94">Herr talman! Det var bra att Göran Lennmarker betonade att det här ärendet gäller samarbete med</textBlock>
    <textBlock id="i-f6e389ad996915f7">Central- och Östeuropa. Det gäller inte regelrätt bistånd på det sätt som vi bedriver i länder i exempelvis</textBlock>
    <textBlock id="i-3b645cb533f7a2ef">Afrika, även om också där inslaget av samarbete har ökat och måste öka ännu mer. Nej, det gäller ett samarbete där Sverige som nation men också genom EU,</textBlock>
    <textBlock id="i-4af7cd3efa2d2e67">FN och andra internationella organisationer kan delta i uppbyggnaden av länderna i fråga.</textBlock>
    <textBlock id="i-36a60e6666cee541">Det som vi framför allt har inriktat oss på i detta samarbete är stöd till demokratin men också en omfattande verksamhet inom miljöområdet. Båda komponenterna är lika väsentliga.</textBlock>
    <textBlock id="i-f675d5b730e3c7c0">Det finns också ett starkt inslag, och det borde finnas ännu mer, av sociala insatser. Vi vet alla hur den snabba förändringen och den av Göran Lennmarker så önskade chockterapin har lett till stor fattigdom i många av dessa länder. Vi vet hur det ser ut i Ryssland, med tiggare på Moskvas gator, och känner till de problem som finns i vissa baltiska länder. Därför är det väldigt väsentligt att insatserna också går till det sociala området.</textBlock>
    <textBlock id="i-0187ab8bf7c67771">Jag vill särskilt poängtera det arbete som Rädda</textBlock>
    <textBlock id="i-7d83d741bf4fe62b">Barnen och andra organisationer bedriver för att söka upp och rehabilitera barn som i dag tigger eller ägnar sig åt att stjäla på gatorna och att försöka få ett bra liv för dessa barn. Det är väl så viktigt som att bygga upp ett tekniskt samarbete, insatser vad gäller avfallssystem etc.</textBlock>
    <textBlock id="i-d6686cda8c1b3767">I betänkandet understryks också att jämställdheten är väsentlig. Jag är dock litet missnöjd med det sätt som jämställdheten lyfts fram på i samarbetet med</textBlock>
    <textBlock id="i-1ef95c2774b58ac7">Central- och Östeuropa. Jämställdheten finns ju där inte med på samma sätt som inom biståndet, som ett övergripande mål för all verksamhet, även om jämställdheten skall komma komma till uttryck. Jag tycker att regeringen i detta avseende borde likställa verksamheterna.</textBlock>
    <textBlock id="i-467a6e396a5d27de">I miljöarbetet vill jag särskilt framhålla behoven av insatser i Ryssland och Vitryssland, vad gäller</textBlock>
    <textBlock id="i-95f68d6676058253">Ryssland särskilt i S:t Petersburgs-området. Där bör de svenska insatserna öka betydligt.</textBlock>
    <textBlock id="i-503c0c8eead2f261">Jag vill också peka på Barentssamarbetet. Vi har från de nordiska länderna ett väldigt bra samarbete kring Barents hav, men många som är engagerade i det anser inte att den svenska andelen har varit tillräckligt stor och tydlig. Vänsterpartiet har förutom de pengar som går till Öst- och Centraleuropa i övrigt föreslagit en fond om 100 miljoner för stärkande av samarbetet i Barentsregionen. Detta är av stor betydelse.</textBlock>
    <textBlock id="i-12cdc94eaba806b5">På miljöområdet är kärnsäkerheten i energisystemen av särskild betydelse. Vi vet hur mycket svenska pengar som har gått till att förbättra säkerheten i det litauiska kärnkraftverket Ignalina, och man är i Litauen oerhört beroende av Ignalina. Men i stället för att bygga upp säkerheten kring kärnkraftverk borde man kanske ägna sig åt att bygga upp alternativa system.</textBlock>
    <textBlock id="i-5980c414d0de33c8">Även om man är oerhört beroende av Ignalina i dag, tror jag inte att den nuvarande utvecklingen är önskvärd.</textBlock>
    <textBlock id="i-2a6234f58e0c9fab">Jag vill också understryka den folkliga förankringen. Vi har ett samarbete mellan Sverige som stat och övriga stater, men  Sverige bedriver också ett enormt direkt samarbete genom organisationer och inom ramen för vänortssystemet. Detta är väldigt väsentligt och går inte att byta ut mot ett statligt stöd. Men jag tror också att de insatser som sker ibland är vildvuxna och att det skulle behövas mer av kartläggning och samordning.</textBlock>
    <textBlock id="i-74846673f274a607">Göran Lennmarker tyckte att chockterapin har varit fruktbar i Central- och Östeuropa. Detta stämmer inte riktigt med den bild som jag själv har. Vi är från samtliga partier mycket kritiska mot det system som rådde under kommunismen, men samtidigt vet vi att den fattigdom som i dag finns i Ryssland och i flera andra länder inte hade samma utbredning tidigare. Jag pekade förut på tiggarna i Moskva. Jag vill fråga</textBlock>
    <textBlock id="i-4548375eedc93296">Göran Lennmarker om han verkligen menar vad han säger. Är de metoder som man i vissa fall har använt särskilt gångbara?</textBlock>
    <textBlock id="i-bf3c54c16f637442">Demokratistödet är av stor betydelse, och att bygga upp en fungerande rättsstat, som Göran Lennmarker var inne på, är naturligtvis en huvuduppgift. Sverige har bl.a. genom partibiståndet kunnat etablera en hel del fruktbara kontakter på det området. Detta har skett från flera partier, och det är av stor betydelse.</textBlock>
    <textBlock id="i-7924bb0bee01d362">När det gäller EU-utvidgningen - tio eller eventuellt elva stater är på väg att ansöka om medlemskap i Europeiska unionen - är det viktigt att se till att det blir fråga om fungerande demokratier. Man får från</textBlock>
    <textBlock id="i-ae7d6bb8172cb75c">EU:s sida inte underlåta att tillräckligt väl granska dessa länders förhållanden. Vi kan inte se mellan fingrarna med länder som har dödsstraff, med länder där man sätter sig över mänskliga fri- och rättigheter, som t.ex. yttrandefriheten. EU:s krav måste vara väldigt tydliga vid den granskningen.</textBlock>
    <textBlock id="i-b00ff7caa8f17655">Jag vill understryka, herr talman, att de samarbetsinsatser som Sverige gör samtidigt i högsta grad gynnar oss själva. Detta samarbete ger nämligen ökad säkerhet i regionen och leder till en bättre miljö för oss själva. Det finns alltså all anledning att göra dessa insatser även av egoistiska skäl.</textBlock>
    <textBlock id="i-11b1495bca5cc771">Jag står bakom samtliga reservationer som Vänsterpartiet finns med på, men jag vill särskilt yrka bifall till de krav på svenska företag som framförs i reservation 4. Jag vill understryka betydelsen av ökat samarbete och ökad handel med Öst- och Centraleuropa och att svenska företag gör större investeringar där. Det måste dock ske med upprätthållande av samma krav som vi här ställer på att produkter skall vara miljöriktiga, att produktionsmetoder stämmer överens med svensk lagstiftning etc.</textBlock>
    <textBlock id="i-024409f22926f0cb">Jag vill bara peka på ett exempel på att inte all utvidgning av handelskontakter är av godo. Jag var nyligen i Vilnius i Litauen och fick där bl.a. höra att det amerikanska företag som ökar mest i omfattning i</textBlock>
    <textBlock id="i-e53458ee4a4b2eb6">Litauen är Marlboro. Man kan undra om det är rätt inriktning. Jag vill definitivt hävda att det är andra företag och typer av investeringar som behövs i Litauen.</textBlock>
    <textBlock id="i-1a9f5599b0a563d0">Nu tror jag inte att Sverige gör motsvarande satsningar, men exemplet visar ändå på betydelsen av att samarbetet inrymmer ekologiskt hållbara lösningar.</textBlock>
    <textBlock id="i-209f09a233a27741">Det är företag som uppfyller hårda krav på miljöinvesteringar och produktion som kan ge utveckling åt länderna i fråga.</textBlock>
  </contentBlock>
  <contentBlock page="0" id="i-9f71928d7975e89c">
    <textBlock id="i-c7166f5a80d20ec5">Anf.  26  GÖRAN LENNMARKER (m) replik:</textBlock>
    <textBlock id="i-465b85c1f15916d3">Herr talman! Eva Zetterberg sade att det var chockterapin som var orsaken till de sociala problemen. Om det vore så, borde rimligtvis de länder som har genomgått särskilt snabb chockterapi ha de största sociala problemen, medan de länder som inte har genomgått chockterapi eller som haft långsam eller kanske ingen förändring ha mindre sociala problem eller eventuellt inga sociala problem alls.</textBlock>
    <textBlock id="i-4e783a5515192fba">Tittar man på hur det ser ut, är det precis tvärtom.</textBlock>
    <textBlock id="i-b210746ca0824698">De länder som har genomgått snabb chockterapi har minst sociala problem, och de som har dröjt sig kvar i det gamla systemet har störst sociala problem. Polen, som ligger först i spåret, har i dag t.o.m. en inkomst per capita som är högre än den var 1989. Man har gått igenom svackan, och man har genomfört systemskiftena som ju innebär inkomstfall. Sedan har man börjat växa, och man har kommit i fatt.</textBlock>
    <textBlock id="i-1d870d8860d77c5f">Vi kan se det här mycket tydligt på medellivslängden, som är en tydlig indikator på det allmänna tillståndet, det vet vi sedan långt tillbaka. Man kan se att medellivslängden har blivit längre i länder som har genomgått chockterapi och kortare i dem som haft långsamma systemskiften eller inga systemskiften alls.</textBlock>
    <textBlock id="i-dc7d0a0ebb0ea1c6">Skall man då satsa mer på det sociala området?</textBlock>
    <textBlock id="i-af545fe5a6c9ee06">Sanningen är att man satsar enorma summor på detta i</textBlock>
    <textBlock id="i-9efc378622a951a7">Central- och Östeuropa. En mycket stor andel av pengarna i statsbudgetarna läggs där, men de läggs total fel. De läggs som subventioner till statsföretag och kolchoser. Därmed får de ingen effekt, eller mycket liten effekt. Pengarna når inte fram till dem som behöver dessa. Det behövs en övergång inom den sociala sektorn. Också den behöver genomgå chockterapi. Annars blir följden att man lägger mycket stora pengar i subventioner som inte når fram till de svaga och behövande utan som tvärtom låser fast människor i värdelös verksamhet och som därmed är fattigdomsskapande för samhället i stort utan att hjälpa dem som behöver det. Då ser vi de sociala problem som kommer fram mer och mer som en följd av det gamla systemet och de kvardröjande effekterna av det gamla sättet att göra sociala insatser på.</textBlock>
  </contentBlock>
  <contentBlock page="0" id="i-6015713778908db1">
    <textBlock id="i-ca3c881afc735f71">Anf.  27  EVA ZETTERBERG (v) replik:</textBlock>
    <textBlock id="i-e98a957a31d3a73e">Fru talman! Jag tror att Göran Lennmarker drar alldeles för snabba slutsatser av chockterapin och dess eventuella goda verkan. Jag tror inte att sambanden är så enkla som Göran Lennmarker vill göra gällande.</textBlock>
    <textBlock id="i-4d32ea53aaebdaf4">Däremot förstår jag att det är väldigt önskvärt från</textBlock>
    <textBlock id="i-a3813638e6b6f2d1">Moderaternas sida att lyfta fram sociala trygghetssystem som inte fungerar och där människor faller emellan. I stället vill man exportera en moderat socialpolitik som går ut på att privatisera och bara rikta sig till de mest behövande och inte på att bygga upp alternativa system som gör att större delen av folket faktiskt omfattas av ett trygghetssystem.</textBlock>
    <textBlock id="i-20f20d1e55395e27">Jag tycker att det är märkligt att Göran Lennmarker vill förespråka en helt ny modell för dessa länder där man har genomgått, och överlevt, ett system som var väldigt negativt och destruktivt för människorna.</textBlock>
    <textBlock id="i-01b8301e713dcdfa">Det är märkligt att då önska ett nytt system som är så dåligt som det Moderaterna förespråkar, där man bara går till den enskilda människan och inte bygger upp ett generellt välfärdssystem.</textBlock>
  </contentBlock>
  <contentBlock page="0" id="i-fe3d8cdbc51c61cb">
    <textBlock id="i-4581ab47194bc162">Anf.  28  GÖRAN LENNMARKER (m) replik:</textBlock>
    <textBlock id="i-7a4539dc1bc666f3">Fru talman! Det var en något egenartad replik. Nu har det gått så lång tid, 5-7 år, att man kan börja iaktta effekterna. Man studerar det här ganska noggrant både utifrån och - framför allt - i länderna själva. Politiker och allmänhet i de central- och östeuropeiska länderna lever ju mitt i sin egen verklighet. Att de på något sätt skulle vara blåögda eller naiva i det här avseendet är naturligtvis inte sant. De studerar ivrigt vad man skall göra och kommer fram till just dessa entydiga slutsatser.</textBlock>
    <textBlock id="i-dcca00f2926a2dbf">Det gäller att få ett snabbt systemskifte också på det sociala området, så att man inte får förvärrade sociala problem. De länder som inte har genomfört dessa systemskiften, utan ligger kvar i det gamla, upplever mycket allvarliga problem. De får inga effekter av de i proportion mycket stora satsningar på det sociala området som de gör i sina budgetar. Skälet är att de gör satsningarna i form av subventioner till verksamheter som inte fungerar. Dessutom är de korrumperade. Det mesta försvinner på vägen.</textBlock>
    <textBlock id="i-9997a8c67f59c8b7">Det är klokt att ha ett socialförsäkringssystem.</textBlock>
    <textBlock id="i-d2453032e7681698">Den striden stod redan på 1880-talet mellan kapitalismen och socialismen. Kapitalismen vann i detta avseende. Det är dags att den vinner också i Centraloch Östeuropa. Annars blir de sociala konsekvenserna förfärliga, Eva Zetterberg.</textBlock>
  </contentBlock>
  <contentBlock page="0" id="i-14ca0c3b0b586726">
    <textBlock id="i-6104a47c83fea6ea">Anf.  29  EVA ZETTERBERG (v) replik:</textBlock>
    <textBlock id="i-eee868b79090a9ec">Fru talman! Jag förstår att Göran Lennmarker gärna tar till sig dessa analyser och tolkar dem utifrån sin egen uppfattning. Det är inget unikt för Göran Lennmarker. Det gör vi gärna samtliga - den erfarenheten har vi. Men jag tror ändå inte att han gör en särskilt god tjänst för Öst- och Centraleuropa när han är så entydig. En chockterapi, där man ställer människor totalt utan skydds- och säkerhetssystem i socialt avseende, är inte någon ideal lösning. Det är väl snarare utifrån situationen i respektive land som man skall se hur man kan bygga upp ett annat fungerande system.</textBlock>
    <textBlock id="i-965772d06518a91a">Man skall inte exportera modeller som inte skulle fungera här hemma i Sverige heller.</textBlock>
  </contentBlock>
  <contentBlock page="0" id="i-34d81d9d89a2a38b">
    <textBlock id="i-8790135af6fb6fef">Anf.  30  BODIL FRANCKE</textBlock>
    <textBlock id="i-ae4da9cc2550a29f">OHLSSON (mp):</textBlock>
    <textBlock id="i-f4da4f889a27b271">Fru talman! Östersjörådet bildades 1992. Det bildades ursprungligen för att rädda Östersjön, som då var ett svårt förorenat innanhav. Det kallades "en döende östersjö". Kort därefter bildades Barentsrådet med fem nordiska länder samt Ryssland som medlemmar. Samarbetet med Central- och Östeuropa är i dag koncentrerat till de baltiska länderna, Ryssland och Polen. Det är ganska naturligt eftersom det är de länderna som ligger runt Östersjön.</textBlock>
    <textBlock id="i-c012ae5f47162d38">Man startade med att lista upp s.k. hot spots. Om man tittar på resultatet nu, är det knappt en tredjedel man har kunnat starta arbetet med, och antalet åtgärdade föroreningar är betydligt mindre.</textBlock>
    <textBlock id="i-5ce96612375d67c3">Nu kommer dock den miljard som har utlovats.</textBlock>
    <textBlock id="i-1c2d76b2004e0dcd">Miljardsatsningen är på fem år och skall ta hand om miljön, men också om ekonomin och om sådana saker som mejeri och jordbruk. I regeringens proposition nämndes miljön som en av de målsättningar man var angelägen om att stödja. I samband med det nämnde man också förvaltningsstöd och kunskapsuppbyggnad. Man nämnde också t.ex. eleffektiviseringar, nya ledningsnät och alternativ energiproduktion som viktiga verksamheter i miljöarbetet, framför allt när det gäller nedläggningen av, och jag citerar: "osäkra kärnkraftverk". Då prioriterades bl.a. säkerhetsförbättringar i Ignalina. 1994-1995 avsatte Sverige 83</textBlock>
    <textBlock id="i-6020408ce56f7c39">miljoner kronor för just kärnsäkerhetsåtgärder i Östeuropa. I budgeten för 1997 krympte man summan till</textBlock>
    <textBlock id="i-71f73c13876f5f35">55 miljoner kronor för denna delpost.</textBlock>
    <textBlock id="i-e30714011b09f41e">I Barentsregionen förvaras en stor del av det ryska radioaktiva kärnkraftsavfallet, och det är också ett område där fartygsvrak med uttjänta kärnreaktorer avlämpas. De nordiska länderna har tillsammans med den europeiska utvecklingsbanken skapat en ganska stor kärnsäkerhetsfond som just skall ta itu med kärnkraftsavfall och föroreningar av det slaget.</textBlock>
    <textBlock id="i-7d482a2663bdda1a">Samtidigt som de nordiska länderna är engagerade i att hjälpa Ryssland med osäkra kärnkraftverk, säljer</textBlock>
    <textBlock id="i-4da7fa4877142d8a">Ryssland två kärnreaktorer till Indien. Förra året hade man planer på att sälja till Iran också, något som upprörde USA så mycket att det ännu inte har blivit av. Man har också visat planer på att starta tillverkning av mobila kärnkraftverk som man skall ha just uppe vid Barents hav. Det skall vara fartyg som har kärnkraftsreaktorer ombord. Fartygen skall användas i områden där landets eller den respektive regionens egen energiförsörjning inte räcker till. Flera intressenter har redan anmält sig. De här kärnkraftverken kommer tydligen att gå på export. Risken för olyckor ökar ju i förhållande till den kunskapsnivå som finns i landet man säljer till och den ambition och ekonomi som köparlandet har att kunna kontrollera, underhålla och reparera.</textBlock>
    <textBlock id="i-131f3a3192e1bfec">När Miljöpartiet kritiserade den svenska bristen på nödvändiga insatser för att komplettera efter försvagningen i svensk lagstiftning i samband med havsrättskonventionen, tog vi just upp riskerna med de flytande kärnkraftverken. Sedan har jag inte hört något om detta, så förhoppningsvis var det bara ett förslag av många för att få de inkomster som Ryssland så väl behöver för att kunna betala sin skulder.</textBlock>
    <textBlock id="i-9988c813f1081c6a">Sverige är sedan i fjol ordförande i Barentsrådet och har alltså en möjlighet att göra positiva insatser i ett område som har rykte om sig att vara ett rikt framgångsland med mineraler, skogar, olja, gas och fisk.</textBlock>
    <textBlock id="i-3e55c4f4bd4a73cc">Sverige borde satsa på miljökunskapsöverföring och miljöteknik i Barentsområdet, menar Miljöpartiet.</textBlock>
    <textBlock id="i-8619be21013dfdea">Vi tror att just det området löper risk att bli ett nybyggarland med hård exploatering av naturtillgångarna och stora påfrestningar på miljön. De större orterna i området har redan periodvis svåra luftföroreningar.</textBlock>
    <textBlock id="i-391eced467669775">När jag var valövervakare för lokala val i S:t Petersburg såg jag hur mycket vi skulle kunna lära storstäder av det slaget, så att inte östländerna får samma problem som vi har kämpat med i våra storstäder och fortfarande periodvis gör. Biltrafiken var tät, man kunde parkera var man ville, det kostade ingenting.</textBlock>
    <textBlock id="i-139908c6449438de">Jag nästan saknade de problem man själv har när man besöker en svensk storstad: Det är svårt att finna en parkeringsplats, det kostar ganska mycket och man har ändå en god bit att ta sig till fots till sitt mål. Då kan man lika gärna åka kollektivt, och man får en bättre stadsmiljö. Här har vi kunskaper att dela med oss av.</textBlock>
    <textBlock id="i-9f23a904a09b3695">Här har redan sagts att Ryssland och de baltiska länderna genomgår stora förändringar. Det sociala trygghetsnät som fanns under kommunisttiden är raserat. Den ekonomiska krisen utsätter befolkningen för stora påfrestningar. Man har en ökande arbetslöshet. Vi ser ständigt i tidningarna att arbetarna inte får sina löner. Brottsligheten ökar, liksom korruptionen.</textBlock>
    <textBlock id="i-c8f6b6a6d39f6ed4">Det här drabbar speciellt kvinnorna i dagens Ryssland. Många av dem kan inte arbeta på grund av att det inte längre finns några dagis att lämna barnen på.</textBlock>
    <textBlock id="i-9df887f8c5e45af1">Över huvud taget behöver kvinnans ställning stärkas -</textBlock>
    <textBlock id="i-434b80440fdfb150">där behöver Ryssland stöd. Jämställdhet är inget mål i</textBlock>
    <textBlock id="i-8679de629bbb6579">Östeuropa, och kvinnan skall helst inte delta i det politiska livet förrän barnen är vuxna. Gör hon det är hon en dålig mor, berättar en rysk småbarnsmamma och f.d. lokalpolitiker i S:t Petersburg för mig.</textBlock>
    <textBlock id="i-5b1707bd6938fcb5">Det behövs gränsöverskridande samarbete mot ökande kriminalitet. Det har också samband med stöd till institutionsutbyggnad, så att t.ex. jordbruket kan komma i gång. En så enkel sak som att själv få äga den jord man brukar är i Ryssland beroende av att det finns ett fungerande lantmäteri och en fastighetsregistrering så att man får sin lagfart och vågar satsa på sin odling, som betyder mycket för bygden.</textBlock>
    <textBlock id="i-0de5a379b91835c6">Det svensk-ryska lantmäterisamarbetet har i tysthet varit mycket framgångsrikt i nordvästra Ryssland, och SIDA har bidragit med ekonomiska medel för utveckling av fastighetsregister och vidareutbildning av lantmätare och rådgivning. Det är insatser som inte är i den stora ekonomiska klassen men som har stor verkan. Småskalig hjälp är ofta mycket ekonomisk i proportion till sin kostnad. Stora problem tacklas bättre med många mindre lösningar tillsammans än en enda stor.</textBlock>
    <textBlock id="i-c040c0fa0005605d">Det menar t.ex. Gunnar Norin, på Coalition Clean</textBlock>
    <textBlock id="i-4aecb73e0be04e94">Baltic. Han är kritisk till det svenska biståndet i Baltikum. Han menar att många små reningsverk i mindre samhällen ger betydligt större effekt på t.ex. vattenrening än dyra, avancerade större punktinsatser med traditionell teknik. Vad som behövs är tekniskt enkla lösningar som inte kräver import av dyr utrustning från väst och därför blir mycket billigare.</textBlock>
    <textBlock id="i-37389455dc6e5882">Vi har talat om satsningar på alternativ energi.</textBlock>
    <textBlock id="i-749478c6e0ec0c69">Ryssland har naturgasfyndigheter, och de baltiska länderna har torv. Miljöpartiet menar att bränslet i första hand skall användas i de länder där det finns, medan man själv bygger upp egna, förnybara energisystem. För övrigt anser jag, liksom Det Naturliga</textBlock>
    <textBlock id="i-6c418b3c683ade19">Steget, att det bara finns en enda energi som håller i längden, och det är den ständigt förnybara energi som solen ger, men det skall jag ta upp i ett annat sammanhang. Här vill jag yrka bifall till reservation 2, som avvisar planerna på ledningar för naturgas i Östersjöregionen, och till reservation 3, som handlar om teknikval och miljövänliga lösningar vid utbyggnad av infrastruktur.</textBlock>
    <textBlock id="i-2801b5a6b3d4fdd3">En viktig roll spelar kulturutbytet länderna emellan. Här tror jag att partiernas demokratiprojekt har stor betydelse. Det är inget nytt att ha projekt i småskalig form. Jag tänker på de vänortsprojekt mellan våra städer som ofta har varit mycket framgångsrika.</textBlock>
    <textBlock id="i-877c704afe9496cd">Vi vill inte att Baltikum skall vara med i NATO, för vi vill inte ha en ny gräns och stå utanför Europa, sade en av mina vänner i Ryssland till mig. Jag blev litet förvånad, för jag har alltid räknat Ryssland som ett europeiskt land. Det kan ju vara ett yrkesdrag -</textBlock>
    <textBlock id="i-c08ba53f4e7d9ab3">som gammal bibliotekarie känner jag till den oerhörda påverkan och det stora inflytande som Ryssland har haft på övriga europeiska länders kultur och hela tankevärld. Jag tänker på Pusjkin, Tolstoj, Dostojevskij, Solsjenitsyn, osv. för att bara nämna några namn.</textBlock>
    <textBlock id="i-f18b10581ac116e8">Jag yrkar bifall till reservationerna 2 och 3, men jag stöder givetvis alla våra reservationer. Jag stöder också våra särskilda yttranden om kärnsäkerhet i</textBlock>
    <textBlock id="i-1dfd1c65b94d3307">Ryssland och om Barentsområdet. Dem kommer Eva</textBlock>
    <textBlock id="i-72147348700ed806">Goës att ta upp.</textBlock>
  </contentBlock>
  <contentBlock page="0" id="i-ece9c41286398e0f">
    <textBlock id="i-c4a3a92764d890b6">Anf.  31  INGRID NÄSLUND (kd):</textBlock>
    <textBlock id="i-fccbb9a2f2661472">Fru talman! Jag skall först be att få yrka bifall till reservation 2, som innebär att vi vänder oss emot naturgasledningar från Norge över Sverige till Baltikum.</textBlock>
    <textBlock id="i-6be8564a9a8a8915">När det gäller vår samverkan med länderna i öst finns det en stor överensstämmelse mellan oss och flera av partierna här, bl.a. regeringspartiet. Vi ställer upp på de mål som vi var ense om tidigare vid behandlingen av propositionen om samarbete med länderna i öst. Som jag nämnde också när vi behandlade det förra betänkandet ser vi med tillfredsställelse att</textBlock>
    <textBlock id="i-c8ba2131af49143c">EU-samarbetet med all säkerhet kommer att leda till en ökad integration av våra grannländer i öst. Vi anser att det är den absolut viktigaste grunden för vårt fortsatta samarbete, och vi ser med stora förhoppningar fram emot att dessa länder mer och mer integreras i</textBlock>
    <textBlock id="i-50d4e9b19a973a6d">EU-samarbetet. Även där är många partier här i riksdagen överens: Vi skall verka för att också de baltiska staterna får vara med i förhandlingarna från början.</textBlock>
    <textBlock id="i-09c029b5d69d74ac">Det som skedde när Berlinmuren föll är själva grunden till att vi nu kan tala om ett stort och vitt samarbete med dessa länder. Vi vet att demokratiutvecklingen är oerhört viktig. Det ställer ju alla partier upp på med stort intresse. Jag tror också att många av partierna, om inte alla, har samarbetspartner i något eller några av dessa länder och den vägen försöker att verka för en demokratiutveckling på ett mer personligt plan.</textBlock>
    <textBlock id="i-cc0e1c26208ce9f4">Jag tror att det är oerhört viktigt att olika rörelser från det civila samhället där bidrar. I Sverige byggdes demokratin upp till stor del genom ideella organisationer, genom folkrörelser, genom inte minst frikyrkorna som utvecklades vid seklets början. De var en grogrund för demokrati. Nykterhetsrörelsen kan jag också nämna i sammanhanget. Där utvecklades människors förmåga att gemensamt kämpa för mål som man satte upp, och där utvecklades också en stark känsla för att alla kunde bidra till att bygga upp ett gemensamt samhälle där man arbetade mot gemensamma mål och där man också kunde göra en insats på ett personligt plan. Detta tror jag att vi kan dela med oss av i våra kontakter med dessa länder. Det tror jag har stor betydelse.</textBlock>
    <textBlock id="i-ab82ebf2f3d13938">När det gäller demokratiutvecklingen skulle jag speciellt vilja nämna en farhåga som gäller ett par av de länder vi samarbetar med, men den berör också våra baltiska grannar, och det är att dödsstraff fortfarande är lagenligt i dessa länder. Av rapporter från</textBlock>
    <textBlock id="i-e855be30eedcb22a">Amnesty vet vi att även efter det att exempelvis</textBlock>
    <textBlock id="i-cc44d92752a5f12f">Ryssland och Ukraina inför Europarådet försäkrat att man inte längre skulle tillämpa dödsstraffet har det förekommit allvarliga övertramp.</textBlock>
    <textBlock id="i-34f960d0f8262c28">Amnesty menar att man i den ryska federationen under 1996 har avrättat 140 fångar - 103 av dem sedan man anslöt sig till Europarådet. Det här tycker jag är skrämmande. Det är någonting som är viktigt för Sverige, för Europarådet och för EU-länderna att ta upp i kontakterna med Ryssland.</textBlock>
    <textBlock id="i-d34148fbfae6ea44">Samma sak gäller Ukraina. Där finns det också starka vittnesbörd om att många människor har avrättats, trots att man har försäkrat att så inte är fallet.</textBlock>
    <textBlock id="i-3cc1ec7973d120fe">Jag har också personligen diskuterat med politiker i Lettland. De känner det svårt att föreslå dödsstraffets avskaffande därför att det stöds av mer än 80 % av befolkningen. Här har vi en fråga som vi behöver driva opinion kring. Vi behöver i våra kontakter med alla olika organisationer och med enskilda människor tala om vår syn på dödsstraffet.</textBlock>
    <textBlock id="i-8d8ee12c7fd064b3">Vi är inte säkra i vårt land heller. Det var oerhört skrämmande att för något år sedan höra att var fjärde gymnasist var positiv till återinförande av dödsstraff i</textBlock>
    <textBlock id="i-a150e1e09e2bb677">Sverige. Jag vet inte hur den undersökningen gjordes och om det är siffror som man kan lita på, men det är en varningssignal. Därför är det också oerhört viktigt att vi arbetar för dödsstraffets avskaffande i vår nära omvärld - annars kan det smitta av sig också på vårt land.</textBlock>
    <textBlock id="i-036a27c26fd4e526">Vi har stora förutsättningar att på många olika sätt arbeta för demokratiutvecklingen. Naturligtvis gäller det då också att arbeta med samhällets institutioner.</textBlock>
    <textBlock id="i-8894276442f51bfe">Jag vet att det görs, och jag tycker att det är ett arbete som vi skall fortsätta med. Vi behöver utveckla de rättsliga institutionerna genom ett nära samarbete mellan motsvarande institutioner här i vårt land och i andra länder som samarbetar med dessa stater. Vi behöver utveckla tull- och polismyndigheter. Det arbetet sker, och det tycker vi skall fortsätta.</textBlock>
    <textBlock id="i-79c7691d751ad164">Vi tror att samarbetet och det ekonomiska bistånd som vi också ger till dessa länder har en alldeles särskilt stor betydelse därför att länderna ligger oss så nära. Det gör att många fler människor kan vara involverade i detta arbete. Det ökar förståelsen för hur det går till, och det ökar också människors känsla av att de kan bidra.</textBlock>
    <textBlock id="i-5565f91f696af561">Därför tror jag att vi på allt sätt skall uppmuntra det vänortssamarbete som är på gång, att kommuner tar ansvar och att olika delar av Sverige tar ansvar för olika delar i ett eller annat land. Jag tror att också politiker på det lokala eller regionala planet kan göra en stor insats på det personliga området och tillsammans som organisationer.</textBlock>
    <textBlock id="i-7c28edaa5d6de96d">Detta är så utvecklingsbart, och det kan betyda så mycket för känslan för solidaritet och känslan för att vi som land skall gå vidare när det gäller att hjälpa till på olika sätt.</textBlock>
    <textBlock id="i-8b5aa521ab22f43e">Vi får också väldigt mycket tillbaka både ekonomiskt och naturligtvis först och främst när det gäller att lära av andra och när det gäller att på det personliga planet uppleva gemenskap med de länder som står oss så nära.</textBlock>
    <textBlock id="i-784f980d48e7dfba">När det gäller miljöarbetet har vi många olika plan som vi kan samarbeta på: genom Nordiska rådet, genom Barentssamarbetet, som har nämnts här, genom Östersjösamarbetet och naturligtvis inom EU. Vi bör göra allt vad vi kan för att få ekonomiskt stöd från</textBlock>
    <textBlock id="i-da7e8b2e0d44f0d7">EU både när det gäller Barentssamarbetet och Östersjösamarbetet. Det är vår sak att arbeta för denna del av Europa, samtidigt som vi också är med och stöder t.ex. Medelhavsområdet. Men vi bör föra talan för dessa landsändar.</textBlock>
    <textBlock id="i-d5a1ec9764c5d515">När det gäller miljön har vi haft motioner vid ett par tillfällen. En av dem, som handlar om oljespillet i</textBlock>
    <textBlock id="i-85c7e46d068a6dcf">Östersjöområdet, behandlas även här. Vi har fått ett så pass bra svar att vi inte har sett någon anledning att reservera oss. Man arbetar för att komma till rätta med detta problem, och det är vi glada för.</textBlock>
    <textBlock id="i-fad44cab9a2ed834">Jag nämnde tidigare att vi är med på en reservation som gäller att det inte skall byggas gasledning från Norge till Baltikum. Jag kan bara uttrycka litet förvåning över att Vänstern inte har varit lika klarsynt när det gäller den överenskommelse som man har gjort med regeringen och Centern om avvecklingen av en känkraftsrektor. I t.ex. Västsverige måste den ersättas med naturgas, vilket jag som göteborgare vänder mig mycket starkt emot. Men det är bra att ni är med på den här reservationen.</textBlock>
    <textBlock id="i-e2f3c158a3b3e58e">Demokratiutveckling, samarbete när det gäller institutioner och miljö är viktigt. Jag vill också säga att vi från Kristdemokraternas sida tycker att det behövs ännu fler insatser när det gäller det sociala området. Naturligtvis skall vi inte uppmuntra att man behåller gamla strukturer, vilket Moderaterna har vänt sig emot. Det tycker inte jag heller. Men vi kan inte överge dessa länder när det gäller den sociala utvecklingen. Om det går snett på detta område kan det tyvärr göra att hela demokratiutvecklingen underkänns. Om alltför många människor får lida alltför svårt under det sociala trycket alltför länge kan vi se misslyckanden.</textBlock>
    <textBlock id="i-9be4a49a842e6d0d">Vitryssland kan här vara ett varnande exempel.</textBlock>
    <textBlock id="i-3dd58a35783c0103">Där har man återgått till diktatur och envälde. Jag tycker inte att vi skall lämna dem i sticket, utan vi skall stödja demokratiska rörelser i Vitryssland. Vi skall försöka att komma dem till hjälp på de sätt vi kan genom täta kontakter. Men det är oerhört viktigt att den sociala situationen förbättras.</textBlock>
    <textBlock id="i-8a5a826a526fefb1">Jag vill nämna ett exempel som jag har stött på i</textBlock>
    <textBlock id="i-9906af6955c7e521">Litauen. När vi höll kongress mot sexuell exploatering av barn i Sverige var det en representant från</textBlock>
    <textBlock id="i-076facb8bf4b30dd">Litauen som nämnde att det fanns tusentals och åter tusentals gatubarn eller barn som inte gick i skola i</textBlock>
    <textBlock id="i-36e8235f89727be2">Vilnius. Jag fick bekräftat att det var på detta sätt när jag träffade en av de tre ledande politikerna i kommunfullmäktige i Vilnius. Det är en oerhörd fara för demokratiutvecklingen i längden. Om många av dem som i dag är unga inte får en riktig skolgång kan det gå väldigt illa med demokratin. Jag tycker att det är oerhört viktigt att vi hjälper till med kunskapsutveckling och att vi gör en insats för att se till att dessa barn så snart som möjligt kommer i skola.</textBlock>
    <textBlock id="i-7740a0ea847e6635">Jag vill innan jag avslutar säga en sak till när det gäller Lettland. Där träffade jag på ett väldigt fint exempel när jag mötte kristdemokratiska politiker. Ett ungt par var med i en samling, och den unga kvinnan berättade att hon själv hade startat en egen privat skola utan att egentligen ha några medel - hon hade lyckats att få en del medel från USA - därför att hon själv hade ett handikappat barn. Barnet var så pass gravt handikappat att det inte fick gå i en vanlig skola.</textBlock>
    <textBlock id="i-dce69f964704008f">Hon kände att hennes barn måste få gå i skola, och hon startade därför en privat skola. Hon hade 64 barn i denna skola, varav flera var handikappade.</textBlock>
    <textBlock id="i-dab15beb05f11844">Sådana initiativ är lovvärda, och dem skulle vi kanske kunna stödja. Vi skulle kunna göra skolan till en modellskola och tala om att man kan och skall ge undervisning också till handikappade barn, och åstadkomma en kunskapsutveckling också på detta område.</textBlock>
  </contentBlock>
  <contentBlock page="0" id="i-fded9ac5474111b5">
    <textBlock id="i-827eac80824b4518">Anf.  32  URBAN AHLIN (s):</textBlock>
    <textBlock id="i-2eadbacabed6f544">Fru talman! Vi riksdagsledamöter brukar få många olika tidningar och tidskrifter till våra postfack.</textBlock>
    <textBlock id="i-e2d2ca4cd26a76fa">Många lobbyorganisationer och föreningar vill att vi skall läsa deras tidningar. Tyvärr har vi alldeles för litet tid att läsa alla dessa. Men häromdagen fick jag en tidskrift som jag med behållning brukar läsa, nämligen Vår Fågelvärld, som utges av Sveriges Ornitologiska Förening. Veckans nummer gladde mig alldeles särskilt. I en stor artikel beskrevs en resa som ett femtiotal svenska ornitologer gjort till en nationalpark i Lettland. Uppgiften de hade var att hjälpa till att göra en inventering av alla de fågelarter som fanns i nationalparken. De svenska ornitologerna spenderade flera dagar där och gick igenom ett stort område för att kunna få en bra bild över hur fågelbeståndet såg ut.</textBlock>
    <textBlock id="i-46b209583055149f">Arbetet skall nu ligga till grund för ett fågelskyddsarbete, och det kan ge värdefull information om hur nationalparken skall bevaras på ett bra sätt.</textBlock>
    <textBlock id="i-4ed8395963a59797">Detta var naturligtvis till stor nytta för de lettiska kollegerna, som utan denna svenska hjälp knappast hade klarat att genomföra denna inventering.</textBlock>
    <textBlock id="i-3823c8d4bfd3d9a8">Vårt samarbete med Öst- och Centraleuropa spänner över många olika områden. Men gav detta arbete något för de svenska ornitologerna? Jo, de fick se rariteter som vitryggig hackspett, svart och vit stork samt blåkråka - som jag själv gärna skulle ha velat se.</textBlock>
    <textBlock id="i-b9837528bead25ca">Det är precis så ett samarbete skall fungera. Båda parter skall få ut något av ett fruktbart samarbete. Det är svårt att tänka sig ett samarbete som ger alla inblandade så mycket gott som just vårt samarbete med</textBlock>
    <textBlock id="i-b160523204f21022">Öst- och Centraleuropa.</textBlock>
    <textBlock id="i-374c72a4553a246a">För endast tio år sedan var Östersjön en vallgrav i det kalla krigets onaturliga uppdelning av Europa i öst och väst. Sedan dess har mycket hänt. Steg för steg har hinder och barriärer brutits, och vi har nu möjligheten att förverkliga en vision om ett enat Europa, präglat av integration, samarbete och gemensam säkerhet. Utvidgningen av EU är motorn i detta skapande av ett Europa med en verklig säkerhet. Det är endast gemensamt och utifrån ett helhetsperspektiv som vi kan nå denna kraftsamling.</textBlock>
    <textBlock id="i-b21eb6e73590108c">Sveriges samarbete med länderna i Central- och</textBlock>
    <textBlock id="i-89da2552566a2ca0">Östeuropa har pågått sedan 1980-talet och omfattar i dag så gott som alla samhällsområden. För Sveriges samarbete med länderna har det anslagits drygt 4</textBlock>
    <textBlock id="i-bdd9c7905106b171">miljarder kronor för perioden juli 1995 till den 31</textBlock>
    <textBlock id="i-9d2dc76a6eb9af9e">december 1998, dvs. drygt 1 miljard om året. Av dessa medel kanaliseras drygt 40 % via SIDA, knappt</textBlock>
    <textBlock id="i-e3549342dd027a4a">30 % via EU:s båda program - PHARE och TACIS -</textBlock>
    <textBlock id="i-4c5a85a3444011c5">och 4 % via Svenska institutet. Resterande medel hanteras av UD för olika insatser.</textBlock>
    <textBlock id="i-a9e64dea0eb380d7">Fyra mål har ställts upp för detta samarbete: att främja en säkerhetsgemenskap, att fördjupa demokratins kultur, att stödja en socialt hållbar ekonomisk omvandling och att stödja en miljömässigt hållbar utveckling.</textBlock>
    <textBlock id="i-5a86cc8767da8594">Vi gläder oss särskilt åt att det samarbete och den kunskapsöverföring som nu finns generellt inriktas på att stödja det anpassningsarbete som krävs med hänsyn till ett framtida medlemskap i EU för de olika ansökarländerna. Sverige verkar dessutom aktivt för att utöka de särskilda utbildningsinsatser som erbjuds ansökarländerna när det gäller lagharmonisering. Vi kan t.ex. dela med oss av våra egna erfarenheter av vårt anpassningsarbete.</textBlock>
    <textBlock id="i-d2799daa72661bad">I budgetpropositionen fastslår regeringen att integrationen av länderna i Central- och Östeuropa med europeiska strukturer är ett övergripande mål för det svenska samarbetet. Sverige stöder aktivt EU:s utvidgning och vill genom samarbete underlätta för ett framtida medlemskap. Sverige verkar särskilt för</textBlock>
    <textBlock id="i-eff1f493910c61e9">Estlands, Lettlands och Litauens fulla Europaintegration och medlemskap i EU. Även Polens medlemskap i EU är en svensk angelägenhet, inte minst ur ett Östersjöperspektiv. Sverige stöder också EU:s strävan att knyta Ryssland och andra östeuropeiska länder allt närmare det europeiska samarbetet.</textBlock>
    <textBlock id="i-83013af1c3c08abc">Allteftersom EU:s strategi har antagit fastare former och flertalet länder i Central- och Östeuropa i allt större utsträckning inriktar sina politiska och ekonomiska ansträngningar på ett framtida EU-medlemskap har också svenska stödinsatser fått en tydligare integrationsprofil. Exempel på detta är de landstrategier som har utarbetats för det svenska samarbetet med</textBlock>
    <textBlock id="i-1b93f8750a4a75a0">Lettland och Litauen. Där slås det fast att det fortsatta bilaterala samarbetet med dessa länder bör inriktas på en konsolidering och en fördjupning av reformprocessen för att man på så sätt skall kunna hjälpa länderna att förbereda sig för medlemskapsförhandlingarna och stödja deras anpassningsarbete.</textBlock>
    <textBlock id="i-a2163b31fb73b5b8">Detta leder naturligtvis automatiskt till att det samarbete som vi har haft kommer att förändra karaktär. De central- och östeuropeiska parterna blir alltmera likvärdiga oss själva. Stödåtgärderna ersätts av reguljärt samarbete. Tendensen till detta är tydlig då det gäller Polen och Estland, vars andelar av östsamarbetet nu minskar.</textBlock>
    <textBlock id="i-39e791344c48b2d5">Fru talman! I stället kommer andra länder in i samarbetet. Samarbetet med Ukraina bör äga prioritet, mot bakgrund av att landets storlek, geopolitiska läge och pågående reformprocess samt utvecklingen i landet är av oerhört stort säkerhetspolitiskt intresse för Sverige. Vi måste också utveckla samarbetet med</textBlock>
    <textBlock id="i-dc6e9eb0d3076139">Vitryssland så snart den inhemska reformprocessen öppnar möjligheter för effektiva svenska insatser och ett svensk-vitryskt samarbete. Vi i utskottet anser att dessa insatser bör fokuseras på att man skall främja respekt för mänskliga rättigheter och demokratiska fri- och rättigheter.</textBlock>
    <textBlock id="i-7e118cfd9ea6da22">När det gäller Ryssland framhåller regeringen att den högre prioritet som Ryssland har givits under senare år även bör gälla i framtiden, förutsatt att reformprocessen medger fortsatt effektiva insatser.</textBlock>
    <textBlock id="i-911933dc1d25150f">Utskottet ställer sig bakom detta.</textBlock>
    <textBlock id="i-32c61b3a559ec9f1">De säkerhetsfrämjande insatserna utgörs också av kunskapsöverföring och materialförsörjning inom gränsbevakning, tull, räddningstjänst, polis och försvarsmakt. Stödet till Baltbat - den gemensamma baltiska fredsbevarande bataljonen - och minröjningsverksamheten i estniska farvatten har varit särskilt uppmärksammade projekt.</textBlock>
    <textBlock id="i-114afb0a0fe24ee5">På demokratiområdet ges stöd till rättsstatens centrala funktioner, t.ex. åklagarväsende och domstolar, till utveckling av lokal demokrati och förvaltning och till insatser för att stödja fria och oberoende massmedier. Samarbete mellan enskilda organisationer är också viktiga delar i detta demokratifrämjande arbete. Det totala demokratirelaterade stödet i samarbetet med Central- och Östeuropa uppgick till 130</textBlock>
    <textBlock id="i-cb5dd4b79d9076be">miljoner förra året. Det samlade demokratistödet kommer under innevarande år att uppgå till ungefär samma belopp.</textBlock>
    <textBlock id="i-06d751f3ded38e64">Utskottet ser positivt på den här utvecklingen och utformningen av vårt demokratistöd. Ett demokratiskt samhälle är inte bara ett samhälle som har fungerande demokratiska institutioner utan ett samhälle där demokratin även byggs upp underifrån genom folkligt deltagande och skapande av organisationer som kan artikulera den folkliga viljan och tillvarata olika intressen i samhällsbygget och i samhällsdebatten. Där har alla våra enskilda organisationer, kommuner och politiska partier ett oerhört stort ansvar. Det tar man också i det stora samarbete som sker med de här länderna.</textBlock>
    <textBlock id="i-8e63798512f4b756">Miljösamarbetet består till största delen av satsningar inom ramen för åtgärdsprogrammet för Östersjön. Det gäller främst vatten- och avloppsrening.</textBlock>
    <textBlock id="i-69e71b1c5dd19e4f">Insatser för energieffektiviseringar och besparingar är andra viktiga områden. Ett stort samarbete bedrivs också inom områdena kärnsäkerhet och strålskydd.</textBlock>
    <textBlock id="i-7fa6d40564e42712">Den av statsministern sammankallade regeringskonferensen om Östersjösamarbetet som ägde rum i</textBlock>
    <textBlock id="i-b166530120e24292">Visby i maj 1996 beslutade om en vidgad samverkan bl.a. för förbättring av miljön. Vid utrikesministrarnas möte samma år inom ramen för Östersjörådet antogs ett omfattande handlingsprogram för Östersjöregionen. Detta framförhandlades under det svenska ordförandeskapet i rådet 1995/96.</textBlock>
    <textBlock id="i-87c3ce55335434c9">Det samarbete på miljöområdet som påbörjades genom Ronnebytoppmötet 1990 skall ytterligare fördjupas och breddas. Bl.a. eftersträvas en regional</textBlock>
    <textBlock id="i-5c28a98934c93afe">Agenda 21. En uppdatering av det gemensamma åtgärdsprogrammet för Östersjön har redan påbörjats, och den kommer att följas upp av miljöministermötet</textBlock>
    <textBlock id="i-377a2e85b2b3662c">1998.</textBlock>
    <textBlock id="i-39dbaa27d6727951">Fru talman! Mycket har gjorts. Mycket återstår att göra. Men vi kan känna både glädje och stolthet över det allomfattande samarbete som Sverige har med de central- och östeuropeiska länderna. Med detta vill jag yrka bifall till utskottets hemställan och avslag på alla reservationer. Tack för ordet!</textBlock>
  </contentBlock>
  <contentBlock page="0" id="i-063574c21f8c64e8">
    <textBlock id="i-050d7a43a4a6739d">Anf.  33  GÖRAN LENNMARKER (m): replik</textBlock>
    <textBlock id="i-2edc22d4c843ffa7">Fru talman! Jag begärde inte replik för att jag har någon synpunkt på blåkråkan. Den är jag inte kompetent att ha något omdöme om.</textBlock>
    <textBlock id="i-f2e1a65206369114">Det gäller Urban Ahlins mycket positiva framställning av vikten av samarbete. Jag har inget att invända mot den. Jag t.o.m. gläder mig åt det engagemang som han känner för detta.</textBlock>
    <textBlock id="i-b8431d4b65cce913">Det finns dock en detalj som gäller Vitryssland.</textBlock>
    <textBlock id="i-61b138a60e74ca66">Vitryssland är ju nästan ett grannland. Det ligger inte precis på andra sidan havet, men nästintill. Det är angeläget att Sverige faktiskt känner ett ansvar för att stödja och hjälpa, inte minst i en situation när demokratin är skakig. Vi har länge drivit önskemålet att</textBlock>
    <textBlock id="i-1843c639b4abb2f6">Sverige skulle göra detta tydligt och klart.</textBlock>
    <textBlock id="i-d86e538706ce08da">Ett sätt vore att se till att vi hade diplomatisk närvaro i Minsk. Då kunde vi få både en bättre kunskapsinhämtning, en permanent sådan, och naturligtvis även en kontaktpunkt för de krafter i Vitryssland som faktiskt är europeiska och demokratiska. Jag vill erinra om den roll t.ex. svenska ambassaden i Moskva spelade under ett kritiskt skede i den dåvarande sovjetiska utvecklingen mot demokrati. Därför är jag litet bekymrad över att vi fortfarande, ett och ett halvt år efter det att vi drivit fram det här, inte har någon diplomatisk representation i Minsk.</textBlock>
  </contentBlock>
  <contentBlock page="0" id="i-511025149f56d5b7">
    <textBlock id="i-30be0c48a6bb023f">Anf.  34  URBAN AHLIN (s) replik:</textBlock>
    <textBlock id="i-30e76e0ff53324dc">Fru talman! Jag gläds över att Göran Lennmarker delar vår entusiasm över samarbetet med Central- och</textBlock>
    <textBlock id="i-de1b7d2109661db8">Östeuropa. Jag gläds också, med tanke på den debatt som varit, över att Göran Lennmarker erkänner att han inte har kompetens när det gäller blåkråkeområdet. På många områden anser sig Moderaterna kunna veta exakt vad de olika länderna skall göra, men det finns alltså åtminstone ett kompetensområde som</textBlock>
    <textBlock id="i-e84da8204a737d1b">Moderaterna känner att de kanske skall lämna därhän.</textBlock>
    <textBlock id="i-6c89216d52d59f42">När det gäller Vitryssland håller jag med Göran</textBlock>
    <textBlock id="i-482bcd9a4a4a91fe">Lennmarker om att Sverige naturligtvis på alla sätt skall stödja de olika demokratiska grupperingar, massmedier och annat i det landet som krävs för att landet skall gå åt ett demokratiskt håll. Det gör vi också i dag. Vår Moskvaambassad följer utvecklingen, är i Vitryssland och Minsk och har ett gott samarbete med olika grupper.</textBlock>
    <textBlock id="i-bae00efa3290f792">Tyvärr är det ju så, och det är också Göran Lennmarker pinsamt medveten om, att vi i utrikesutskottet har beslutat att lägga ned en mängd ambassader utomlands. Av vilken anledning? Jo, att det ekonomiska utrymmet inte räcker till. Vem som har varit orsak till att det ser ut som det gör på det området kan vi lämna därhän; det har debatterats många gånger här i kammaren. Självklart skulle vi alla önska att vi kunde ha diplomatisk närvaro precis överallt där vi känner att vi skulle behövas. Men det kan vi inte.</textBlock>
    <textBlock id="i-fcb9eac4eaaf0bde">Vi hoppas att vi i framtiden kan skapa resurser för att ha en permanent ambassad i Minsk. Tyvärr finns inte de resurserna i dag, men vi följer utvecklingen på ett bra sätt genom vår Moskvaambassad.</textBlock>
  </contentBlock>
  <contentBlock page="0" id="i-5516ac8263672693">
    <textBlock id="i-a6fb43323af65496">Anf.  35  GÖRAN LENNMARKER (m) replik:</textBlock>
    <textBlock id="i-423a6375e85facd1">Fru talman! Jag var mer generös än så, Urban Ahlin. Jag sade inte bara att vi moderater saknade kompetens när det gäller blåkråkan; jag tyckte t.o.m. att den socialdemokratiske representantens kompetens översteg vår. Så generös kan man vara ibland.</textBlock>
    <textBlock id="i-97ec8ade2af7fc91">Tillbaka till Minsk. Det är sant att det är tufft i budgetarbetet ibland. Men nu är det faktiskt så att vi prioriterar samarbetet med Vitryssland, tycker det är angeläget, ser en kritisk fas i deras utveckling och vill på alla sätt finnas med och hjälpa till på den goda sidan - och då skulle vi inte klara av att ha diplomatisk representation där! Vi har ju samtidigt ett östbistånd, om vi nu skall använda det uttrycket, som herr</textBlock>
    <textBlock id="i-2543bb5600158705">Ahlin själv beskrev som över 1 miljard per år. Att då hävda att vi inte kan göra en omfördelning så att vi får en permanent närvaro i Minsk är tyvärr - ursäkta uttrycket - en undanflykt. Jag tycker det vore bra om vi från riksdagen ännu tydligare kunde sända signalen över vattnet till Utrikesdepartementet att det är angeläget att ha en diplomatisk närvaro - nu!</textBlock>
  </contentBlock>
  <contentBlock page="0" id="i-1fdbb81f88826bc0">
    <textBlock id="i-43bb87253f8e73f8">Anf.  36  URBAN AHLIN (s) replik:</textBlock>
    <textBlock id="i-f1650c891621f376">Fru talman! Jag håller i princip med Göran Lennmarker om att det är oerhört väsentligt att ha diplomatisk representation i ett så nära grannland. I dag sköts detta via vår Moskvaambassad.</textBlock>
    <textBlock id="i-8dd14ce2b9a4d8d1">Göran Lennmarker har faktiskt en ganska lätt situation här. Vi har gjort tuffa besparingar inom Utrikesdepartementet. Detta har förorsakats av att vi har dålig ekonomi, vars ursprung vi kan diskutera. Men</textBlock>
    <textBlock id="i-80162ee3294f7db9">Moderaterna har bevisligen också sagt att de inte vill lägga ned så många ambassader som de andra har velat. Ni har skjutit till pengar på detta område. Naturligtvis kan ni då spela hjältar litet extra i dag och säga: Vi borde ha haft råd med en ambassad i Minsk.</textBlock>
    <textBlock id="i-c10d5689ba12c5be">Tyvärr har det ekonomiska utrymmet i landet inte givit oss de resurserna. Jag hoppas att vi kommer att kunna skapa detta i framtiden.</textBlock>
    <textBlock id="i-54d1047a4b4059fb">Jag hoppas också att utvecklingen i Vitryssland öppnar för att vi i vårt land skall kunna ge ett gott tillskott till reformprocessen och att människorna i</textBlock>
    <textBlock id="i-85e43d42e54def9f">Vitryssland skall få nytta av det svenska samarbetet.</textBlock>
    <textBlock id="i-7e78e547dd0ec0f3">Jag hoppas att det kommer att bli en sådan öppenhet i</textBlock>
    <textBlock id="i-7fb7501210aa005f">Vitryssland att vårt arbetet verkligen kan fördjupas och intensifieras. Jag är medveten om att Göran</textBlock>
    <textBlock id="i-39c475b75b35e032">Lennmarker instämmer i denna vilja från min sida.</textBlock>
    <textBlock id="i-5861d5bf4170f70e">Tyvärr har vi inte resurserna i dag, men Moskvaambassaden följer det här med ett starkt och gott intresse.</textBlock>
  </contentBlock>
  <contentBlock page="0" id="i-4de8929795e5791d">
    <textBlock id="i-92810f87acd0fc32">Anf.  37  HELENA NILSSON (c):</textBlock>
    <textBlock id="i-c26dba248bec8e40">Fru talman! Samarbetet med Öst- och Centraleuropa sker på många olika nivåer. På det europeiska planet är det EU:s östutvidgning som enligt Centerpartiet är det viktigaste för att genom ekonomiskt och politiskt samarbete integrera länderna i Öst- och Centraleuropa med det Europa de en gång tillhört.</textBlock>
    <textBlock id="i-f6aea30d402948b5">Efter avslutningen av EU:s pågående regeringskonferens är det därför angeläget att alla ansökande länder får gemensam förhandlingsstart. Sverige, och för den skull också Finland, har en betydelsefull roll att bistå ansökarländerna med erfarenheterna från våra medlemskapsförhandlingar, som inte ligger så långt tillbaka i tiden. Något gemensamt nordiskt initiativ finns inte på det här området, men i utrikesdebatten sade utrikesministern att detta viktiga samarbete med ansökarländerna pågår från svensk sida. Det är bra.</textBlock>
    <textBlock id="i-d5fc3931d0d83ac7">Detta är en viktig del i samarbetet på nationell nivå. En annan är det vi benämner bistånd. Detta ges inte minst på miljöområdet men också för demokratiutveckling. När det gäller detta område har det tidigare i dag vittnats från talarstolen om att det pågår ett intressant och spännande samarbete mellan de svenska partierna och partianknutna organisationer å ena sidan och partier i Öst- och Centraleuropa å den andra, med det särskilda demokratistöd som finns för</textBlock>
    <textBlock id="i-3c99d2988d28ee44">1996 och 1997. Det känns naturligtvis angeläget att man gör en utvärdering av det här särskilda biståndet för att se om det kan fortsätta och eventuellt utvecklas.</textBlock>
    <textBlock id="i-6d0e42b48e2c08bf">Mellan kommuner och mellan många organisationer byggs det också upp vad vi litet övergripande kallar för vänortssamarbete - kanske framför allt mellan länderna kring Östersjön. Men det är ett samarbete som har många dimensioner. Inte minst sker det på kultur- och folkbildningsområdet. Det bidrar förhoppningsvis till att utveckla ett mycket starkt mellanfolkligt samarbete och till att förståelse byggs upp mellan människor, något som kan vara lika viktigt som politiskt och ekonomiskt samarbete i ett större sammanhang.</textBlock>
    <textBlock id="i-15cda3ea3a06dc04">Centerpartiet hade gärna sett att mer av det s.k.</textBlock>
    <textBlock id="i-cfd91ebdcc1e77dd">Östersjöanslaget, som riksdagen beslutade om sommaren 1996, hade gått just till studieförbunden och folkrörelsernas kontaktskapande verksamhet som ett sätt att främja demokratiutvecklingen.</textBlock>
    <textBlock id="i-3729fdb0c19cf741">För att bygga upp en demokratisk samhällsutveckling behövs också bl.a. stöd till de rättsliga institutionerna. SIDA har också i sin strategi för detta bistånd bl.a. påbörjat ett mycket viktigt arbete på det här området.</textBlock>
    <textBlock id="i-75017dbb16bc5e2d">Samarbetet kring Östersjön har under många år också inriktats på att förbättra miljön på olika områden. Miljöproblemen är gränsöverskridande, och det kanske blev mest påtagligt för många av oss här i</textBlock>
    <textBlock id="i-06ec8976b22f5bd9">Sverige när det radioaktiva nedfallet från Tjernobyl kom över oss 1986. Därför känns det angeläget att, såsom också beskrivs i betänkandet, fortsätta samarbetet för att på olika sätt förbättra miljön. Som exempel nämns att förbättra vattenmiljön i Östersjön och säkerheten i kärnkraftverken.</textBlock>
    <textBlock id="i-c729eff757138d50">Där vill jag erinra om vad utrikesutskottet sade redan 1994/95 - det är lika angeläget i dag: Parallellt med säkerhetssatsningar i kärnkraftverk är det angeläget att hjälpa staterna i Central- och Östeuropa att planera för och utveckla alternativ, säker och miljöanpassad energiproduktion och framför allt att åstadkomma en effektivare och resurssnålare energianvändning. Det här är som sagt lika angeläget i dag, och trovärdigheten från svensk sida i ett sådant samarbete har ju ökat genom den energiöverenskommelse som nyligen har träffats och där vi kan peka på att vi kommer att avveckla vår egen kärnkraft.</textBlock>
    <textBlock id="i-dc30afe1f57cb589">Sverige är ordförande i Barentsrådet. I utrikesdeklarationen, som regeringen presenterade för några veckor sedan, står tydligt vad Sverige som ordförande kommer att prioritera i detta samarbete. Jag tycker att det är bra prioriteringar. Det är bra att de har kommit.</textBlock>
    <textBlock id="i-7cef1daee9a8d4cd">Vi har efterlyst dem i flera debatter tidigare.</textBlock>
    <textBlock id="i-314a5241bb6e9143">Enligt Centerpartiet hade det varit önskvärt att få en genomlysning av hur miljösituationen ser ut i Barentsområdet. Det är ett av de mest förorenade områdena i Europa. En sådan inventering hade kunnat ligga till grund för ett åtgärdsprogram. Enligt vår uppfattning hade det också känts angeläget att Sveriges ekonomiska insats hade ökat. Både Norge och</textBlock>
    <textBlock id="i-4e6e7a69ed90960c">Finland ger större belopp till det här samarbetet än vad Sverige gör. Vi tyckte att vi hade kunnat ta av det samarbetsanslag som finns för Öst- och Centraleuropa och lägga på Barentsområdet. Det har jag också påpekat i ett särskilt yttrande.</textBlock>
    <textBlock id="i-fd7465d325609fe6">Med detta, fru ordförande, vill jag yrka bifall till utskottets hemställan.</textBlock>
  </contentBlock>
  <contentBlock page="0" id="i-1019e90ba3ec9b38">
    <textBlock id="i-715a0b5e75ce441f">Anf.  38  HÅKAN HOLMBERG (fp):</textBlock>
    <textBlock id="i-351f4e7983a16565">Fru talman! Ibland kan det vara nyttigt att blicka bakåt och ställa frågan hur ett ämne debatterades för låt oss säga tio år sedan.</textBlock>
    <textBlock id="i-26f2379f31d669d7">För tio år sedan var det 1987. Frigörelsen i Östeuropa hade inte inletts. Sovjetunionen bestod och behärskade militärt alltjämt halva Europa. Den debatt vi för i dag var självfallet otänkbar den gången.</textBlock>
    <textBlock id="i-4a48813e85fb59a5">Däremot debatterades det kommunistiska systemet som sådant och Sveriges lämpliga förhållningssätt till den kommunistiska diktaturen. Hade det som då sades från en del håll varit riktigt, hade det kommunistiska systemets kollaps snarast varit en olyckshändelse -</textBlock>
    <textBlock id="i-b4942d9c55c0549b">eller en ren olycka - och den debatt vi nu för onödig och missriktad.</textBlock>
    <textBlock id="i-758723302caf600d">Föreställningen att grundläggande sociala behov hade tillgodosetts i de kommunistiska diktaturerna var vida spridd. Vittnesmål om motsatsen, t.ex. analyser av barnadödlighet, livslängd och andra nyckeltal i</textBlock>
    <textBlock id="i-b9280f1349f661a3">Sovjetunionen, som började tränga igenom redan under 70-talet, eller de nödrop som nådde också svensk publik, t.ex. i antologin Kvinnan och Ryssland, som kom några år senare, hade märkligt svårt att tränga igenom. I en liten skrift vid 80-talets mitt hävdade Ingvar Carlsson och Anne-Marie Lindgren att det nu stod klart att planekonomin i öst kunde åstadkomma samma framsteg som marknadsekonomin i väst.</textBlock>
    <textBlock id="i-d4ce2b5a063ed97e">Bristen på demokrati kunde ingen förneka, men det var inte ovanligt att den sågs som ett problem som i första hand gällde författare och intellektuella, men saknade betydelse för vanligt folk eller för frågor kring fred och avspänning. När Bengt Westerberg -</textBlock>
    <textBlock id="i-58b016d07475fa8e">jag tror att det var just 1987 - sade att inget skulle gagna världsfreden mer än att Sovjetunionen omvandlades till en demokrati, brännmärktes han av ledande socialdemokrater. För den tidens ledande vänsterpartister var det avgörande att man hade socialism, inte att den socialism man hade var en katastrof för de människor som tvingades leva under den.</textBlock>
    <textBlock id="i-b4a79ec14bf48a1f">Men vanföreställningarna fanns också på andra håll. Det fanns affärsmän, som säkert röstade borgerligt, som hade en märklig tilltro till planekonomin och inte bekymrade sig särskilt om vilket sällskap man umgicks i, bara det gick att göra affärer. Och i en del s.k. borgerliga kretsar kunde man möta en närmast fåraktig beundran för den ordning och disciplin som man trodde präglade t.ex. den sovjetiska skolan.</textBlock>
    <textBlock id="i-8a652e112af37be4">Fru talman! Det gick inte att förutse när och hur de östeuropeiska diktaturerna skulle kollapsa. Men det gick att se den stagnation och det elände som de innebar för sina undersåtar. Såg man det inser man också varför dessa system efter diktaturens kollaps inte kunde bestå utan måste avskaffas.</textBlock>
    <textBlock id="i-5729e55349508f7e">I Folkpartiets motion om Östeuropabiståndet har vi punkt för punkt redovisat den ekonomiska och politiska analys som under hela den tid som gått sedan</textBlock>
    <textBlock id="i-2897552fad31ace5">1989 gjorts av både självständiga analytiker och av de östeuropeiska demokraterna själva.</textBlock>
    <textBlock id="i-b29296bc0f617923">Demokrati kan inte införas med bevarat privilegieoch nomenklaturasystem. Detta system kan inte upphävas med mindre än att kommandoekonomin ersätts av normal marknadsekonomi och likhet inför lagen.</textBlock>
    <textBlock id="i-fd90d50afc24133c">Och samtidigt: Bara en fungerande marknadsekonomi</textBlock>
    <textBlock id="i-aec2f8e6ddb700ff">- inom ramarna för en demokratisk rättsstat - kan bryta den långa ekonomiska nedgången, höja människors levnadsstandard och därmed också ge demokratin legitimitet.</textBlock>
    <textBlock id="i-f359121498b36cc2">I allt väsentligt har också denna insikt präglat den svenska politiken för samarbete med de nya demokratierna i Öst- och Centraleuropa.</textBlock>
    <textBlock id="i-972030066dba77d1">Ändå har en del illusioner om de gamla systemen och om reformpolitikens innebörd och inriktning vårdats in i det sista - dock inte i den senaste budgetpropositionen från regeringen och inte heller i utskottets betänkande.</textBlock>
    <textBlock id="i-4baec6b64a3e3fa5">Det är nu också helt klart att de länder i Öst- och</textBlock>
    <textBlock id="i-a02d4e943b0db2dc">Centraleuropa som lyckats bäst, eller lyckats alls, är de som mest konsekvent gått in för att genomföra det nödvändiga systemskiftet, bort från kommandoekonomi och diktatur till ett normalt europeiskt system med marknadsekonomi och demokrati. De som satsat halvhjärtat eller hoppats kunna slippa ifrån den s.k.</textBlock>
    <textBlock id="i-747701021e7b86ca">chockterapins svårigheter har sjunkit om möjligt ännu djupare ned i det elände där de redan förut befann sig.</textBlock>
    <textBlock id="i-bdfc3741fb60de40">De har inte alls sluppit chocken. Vad de har fått är en större chock än övriga länder och ingen terapi.</textBlock>
    <textBlock id="i-14897ad8334c2c1a">Det är också intressant att se reaktionerna i de länder där de styrande i det längsta har försökt slippa ifrån systemskiftet. I Rumänien har nyligen efter fria val en demokratisk och marknadsekonomiskt inriktad koalitionsregering tagit över med det uttryckliga mandatet att se till att landet slår in på samma kurs som resten av Centraleuropa. De senaste månadernas politiska kris i Bulgarien får sin näring både av de ofullständigt reformerade socialisternas - alltså kommunisternas - fortsatta maktinnehav och av det fria fall som landets ekonomi befinner sig i. Protesterna mot regimen Milosevic i Serbien bottnar inte bara i stulna kommunalval, utan lika mycket i den ekonomiska kollaps som följt både av krigspolitiken och av att ekonomins s.k. kommandoposter - för att använda en gammal kommunistisk term - alltjämt ligger i händerna på samma korrupta nomenklatura som tidigare, förstärkt med diverse rent kriminella element.</textBlock>
    <textBlock id="i-9d9caa6cc21ad0e9">Mot den här bakgrunden känns det något egenartat att höra det som Eva Zetterberg tillät sig säga i ett tidigare replikskifte om systemskiftet som sådant och om frånvaron av den sociala välfärden i de här länderna. Det är närmast en skandalös brist på analys, därför att det grundläggande är att så mycket av den sociala välfärden i dessa länder hittills har hängt ihop med anställning i något av de i längden omöjliga statsföretagen. Välfärden har inte funnits som en normal medborgerlig rättighet. Lyssnar man på det</textBlock>
    <textBlock id="i-6248db157cac92e0">Eva Zetterberg säger får man faktiskt intrycket att hon tycker att man skall ha kvar den typen av välfärdssystem som liksom ett privilegium bygger på anställning i företag X, vilket gigantiskt företag det än är, som förmodligen inte kan överleva av ekonomiska skäl.</textBlock>
    <textBlock id="i-2272b2582ffec8b7">Hon tycker inte att man skall sträva efter att långsiktigt få ett välfärdssystem som bygger på medborgarskapet, vilket socialförsäkringsidéerna, som är välbekanta i nästan alla övriga normala europeiska länder, gör. Det här får möjligen tolkas som en rest av myten att kommunismen på något sätt tillgodosåg grundläggande sociala behov. Men den som ville se redan för</textBlock>
    <textBlock id="i-dac72d1d55b20a08">10 och t.o.m. för 20 år sedan kunde se att det inte var riktigt så.</textBlock>
    <textBlock id="i-a73e3f7b40bc0268">Jag skall inte gå in mycket på det som står i betänkandet, för det är inte särskilt kontroversiellt. Det har talats en del om Ukraina tidigare. Jag håller helt med om vikten av att Sverige anstränger sig för att hjälpa till att föra in det landet på en stabil väg tillbaka till</textBlock>
    <textBlock id="i-9f6cec178495ccb6">Europa.</textBlock>
    <textBlock id="i-2221f7022223ee70">I Ryssland sker reformer på ett mycket ojämnt och alltjämt ganska osäkert och riskabelt sätt. Det svenska samarbetet med Ryssland får enligt min mening inte låsas alltför hårt till landets nordvästra delar, på det sätt som vi har haft en benägenhet att göra i några år, i alla fall retoriskt. De regionala skillnaderna i Ryssland är mycket stora, och de har en väldig betydelse för hur det skall gå långsiktigt, vilka regioner som kommer att dominera politiskt, de reforminriktade eller de där nästan ingenting händer. Det viktiga är att reformerna lyckas, och då borde vi kunna satsa på samarbete med reforminriktade regioner, oavsett var i</textBlock>
    <textBlock id="i-0df3191b55a8653a">Ryssland de ligger. Det kan betyda väldigt mycket för att mer definitivt "tippa över" balansen i landet åt rätt håll.</textBlock>
    <textBlock id="i-448b93cbfcbf8b7a">Fru talman! Folkpartiet har inte föreslagit någon väsentligt annorlunda inriktning av det svenska samarbetet med Öst- och Centraleuropa och har därför inte någon reservation, därför återstår det för mig att nu yrka bifall till utskottets hemställan.</textBlock>
  </contentBlock>
  <contentBlock page="0" id="i-2ec5c64edabc5f3a">
    <textBlock id="i-a37c20da0d19a20a">Anf.  39  EVA GOËS (mp):</textBlock>
    <textBlock id="i-db62d45164bf76af">Fru talman! Jag hade svårt att hålla mig från förra debatten som gällde vapenexport till Indonesien. Jag fick nämligen i morse ett brev från en journalist som har publicerat vad som har hänt sedan jag lämnade</textBlock>
    <textBlock id="i-8b902b7a9bdc8cdb">Östtimor. 30 000 indonesiska soldater försöker rå på</textBlock>
    <textBlock id="i-dade1a3fd86f9596">600 medlemmar av gerillan. Att det råder inbördeskrig i det tysta kan man nog säga. Någon vapenexport skall inte ske till ett sådant land.</textBlock>
    <textBlock id="i-0c7622eece12ee0e">Detta är ett av de områden som jag är väldigt engagerad i. Ett annat är Tjernobyl, Barents hav, och det som händer med kärnavfallet där och de människor som lider.</textBlock>
    <textBlock id="i-490adcbaae5a275f">Vet ni att 1996 var Tjernobyls år? Är det någon som har märkt det? Vad gjorde världssamfundet? Vad gjorde Sverige? Jag tittade igenom betänkandet och såg att vi gav 650 000 kr till Skandinaviska barnmissionen, 960 000 kr till korttidsrehabilitering och</textBlock>
    <textBlock id="i-de67af66af10dc6a">500 000 kr till brandväsendet. Jämför detta med de</textBlock>
    <textBlock id="i-fda10e77b08ff0e3">1 000 miljarder kronor som man tror att det kostar att försöka sanera Tjernobyl, eller jämför med det mänskliga lidande som vi inte har sett slutet på än efter tio år.</textBlock>
    <textBlock id="i-5c49df4a4af22135">Det kom rapporter från Harrisburg häromdagen, ungefär 20 år efter olyckan, som sade att det tillbudet har fått större konsekvenser än man har trott. Det har tystats ned vilka radioaktiva utsläpp som egentligen har kommit ut från Harrisburg.</textBlock>
    <textBlock id="i-dcc218802a2f0f79">Samtidigt har vi varit med i andra projekt. Vi har varit med i Phare och Tacis och satsat ecu - hundra miljoner hit och hundra miljoner dit - och det låter ju väldigt bra. Men när jag var i Kijev i fjol, på tioårsdagen efter Tjernobyl, fick jag en bok i min hand som heter A Fingerbook guide to stopping the Western nuclear industry's expansion in Eastern Europe. I öst upplever man att väst försöker kränga sina reaktorer i öst, nu när det inte är någon försäljning i väst. Det är ingen i väst som vill satsa på kärnkraft utom Frankrike. Men man är inte intresserad av det i öst. Man vill gå direkt över till säker energi och energieffektivisering, och naturligtvis handlar det om biobränsle, vindkraft osv.</textBlock>
    <textBlock id="i-9ff42a9acb0f988b">Jag träffade ungefär 250 experter och aktivister i samband med Lessons of Chernobyl - det var  Heinrich Böll-stiftelsen som hade ordnat det - och de påstår att Ukraina skulle kunna spara 40-60 % av det energislöseri som sker där.</textBlock>
    <textBlock id="i-5681a56070543a90">Jag gav också nyligen Pierre Schori en tjock bunt med förslag på vad man skulle kunna ge direkt i bilaterala bistånd för att vi skulle kunna intensifiera hjälpen till Ukraina, Vitryssland, Ryssland och de områden som är drabbade efter Tjernobyl. Vinden blåste ju även hitåt, men bara 5 % blåste hit, och ändå klagar vi högt.</textBlock>
    <textBlock id="i-0f724b74a28fa327">I öst kohandlar man nu. Får man inte medel vill man inte stänga Tjernobyl. Både president Leonid</textBlock>
    <textBlock id="i-bf4524c5f9ac615b">Kravchuk och hans efterträdare Leonid Kuchma har använt sig av denna utpressningssituationen. Det var inte många dagar sedan som man från väst sade att man ville stoppa bygget av de två reaktorer som planerades i Ukraina. Då fick man återigen till svar att</textBlock>
    <textBlock id="i-dc39cdd8da28ec39">Tjernobyl inte skulle stängas. Den här situationen måste vi komma bort ifrån. Vi måste villkora biståndet till öst.</textBlock>
    <textBlock id="i-8f6db8dc204999a0">Jag reagerade speciellt på att man i Vitryssland har börjat återföra människor till de kontaminerade zonerna, som är mycket radioaktiva. Man har mätt upp mellan 5 och 15 curie per kvadratkilometer. En curie är 37 miljarder becquerel. Det innebär att människorna lever i områden där det är ungefär 200 000-</textBlock>
    <textBlock id="i-91a594a9db8d2bf2">555 000 Bq per kvadratmeter. Dit skickar man människor igen. Man gör så att man tar in pengar till en</textBlock>
    <textBlock id="i-14c4378e6e3ff343">Tjernobylfond. Dessa pengar ger man sedan i bidrag till människor som flyttar tillbaka. Av de människor som man nu så att säga tvångsförflyttar eller återflyttar - det är ungefär en och en halv miljoner människor</textBlock>
    <textBlock id="i-be8d2c07b1eeccc4">- är 400 000 barn.</textBlock>
    <textBlock id="i-0a2702244a46f065">Jag tycker att detta är en skandal. Det är cyniskt.</textBlock>
    <textBlock id="i-a59934b2da84be78">Jag menar att vi skulle kunna ställa villkor när vi ger bistånd till Vitryssland. Så här får det inte gå till. Det är ju som att skicka människor ut i stridszoner, fast den här fienden är osynlig, inte luktar och inte hörs.</textBlock>
    <textBlock id="i-cf349a82684d9702">Men den är farlig.</textBlock>
    <textBlock id="i-eab58bd7fb950bc1">Jag menar att det här är ett katastrofområde. Jag slog upp definitionen av "katastrof". Det definieras som en situation då det akuta hjälpbehovet är större än de omedelbart tillgängliga resurserna. Och man har inte resurser att klara situationen i Vitryssland. Det rör sig om jordbruksmarker som man nu skall börja använda. Man behöver nämligen använda 40 % av budgeten för att försöka råda någon slags bot på effekterna av Tjernobyl.</textBlock>
    <textBlock id="i-07810d5be255fc1d">Jag ser alltså detta som ett katastrofområde, och vi behöver gå in med mycket större medel. Vi skall inte ge tusen gånger mer, jämfört med det bistånd vi har givit, till att bara reparera, lappa och laga reaktorer i öst, som man har gjort nu. Vi skall satsa på människorna, på den sociala infrastrukturen och naturligtvis på demokratiprojekt. Därför är det glädjande att tala om att Miljöpartiet kommer att starta ett sådant projekt i april. Där har vi också efterlyst just det som</textBlock>
    <textBlock id="i-af14a06bfc4c00c3">Göran Lennmarker nämnde, nämligen diplomatisk närvaro. Vi tycker att det är nödvändigt att sådan finns i Minsk. Situationen är verkligen kaotisk.</textBlock>
    <textBlock id="i-5a197a8c662a9b5c">Det är EBRD, alltså europabanken, som har stått bakom de reaktorer som skall byggas i öst. USA:s energidepartement har visat att detta är att kasta pengarna i sjön. I stället borde man satsa på energieffektivitet och på vind, eftersom det är mycket billigare. Det här borde vi kunna driva på EU-nivå, och naturligtvis skall vi också driva det på FN-nivå och ta upp vad som sker i detta område. Jag ser hela Tjernobyl och området runt Tjernobyl - Vitryssland och</textBlock>
    <textBlock id="i-e5198bb731ac0065">Ryssland - som ett experimentfält. Vi vet inte vilka effekterna blir i dag, och jag tycker att detta är ett globalt ansvar.</textBlock>
    <textBlock id="i-164baed3251f5f99">EU:s energikommissionär Christos Papoutsis lät i februari 1996 meddela att pengarna än så länge så gott som uteslutande har använts till studier, och syftet med att förebygga en ny katastrof överskuggas av behovet att accelerera Ukrainas förvandling till en marknadsekonomi. Detta sade han på tal om Tacispengar. Pengarna har alltså gått till att föra in marknadsekonomi, men det har inte gått till det jag tycker är viktigt: att bygga upp demokratin och det sociala nätet, att satsa på miljöfrågorna och naturligtvis att stoppa all vidare utbyggnad av kärnkraften. Det är bara fernissa.</textBlock>
    <textBlock id="i-c5941354dd1b5ca2">Jag tar upp det här därför att jag är något besviken på att man har avstyrkt de yrkanden som jag hade i min motion som handlade om just detta: Vi måste bistå på ett annat sätt. Det sägs att man inte får gå in och lägga sig i inre angelägenheter, men jag ser inte detta som en inre angelägenhet. Jag ser det som en global angelägenhet, och jag anser att detta är ett katastrofområde.</textBlock>
    <textBlock id="i-1aca133aad1af559">Jag anser också att man måste sänka gränsvärdena för radioaktivitet. Det finns en rådsförordning från</textBlock>
    <textBlock id="i-137c9a344954f7c1">1989 som säger att man skall ha en annan måttstock efter nästa Tjernobyl. Man har delat in det hela i fyra olika kategorier med separata tak: plutoniumisotoper, transplutoniumdelar, alfapartikelutsläpp och jodisotoper. Och så skall man höja gränsvärdena så att man t.ex. får ha 1 259 becquerel i livsmedel. Jag menar att vi redan nu måste stoppa ett sådant förslag och utgå ifrån försiktighetsprincipen. Det betyder att gränsvärdena skall ligga så nära noll som möjligt. Jag anser att man kan jobba med detta på EU- och FN-nivå, men jag har fått avslag på även det. Denna fråga hör inte hemma där.</textBlock>
    <textBlock id="i-5bbd20e2bb97603d">Jag vill också en kort stund kasta mig över till Barentsområdet. Jag hoppas verkligen att vi i Sverige nu när vi innehar ordförandeskapet skall agera mycket mer kraftfullt. Vi ger ju väldigt litet pengar jämfört med de övriga nordiska länderna. Vi vet att detta område är en tickande bomb.</textBlock>
    <textBlock id="i-5dcba2ec302f357b">Jag har ett utdrag om den ryska ubåten Konsomolez som ligger på havsbotten och om vad som händer just nu. Man har hittat upp till 20 kvadratmeter stora hål, och dem skall man försöka laga med titan. Man skall också använda plastsäckar med gel som skall läggas in för att stoppa läckaget från denna atomubåt.</textBlock>
    <textBlock id="i-4add29d852aa937b">Kan man då lösa ett så allvarligt problem genom teknik? Vad skall man göra åt den fortsatta dumpningen av reaktorer från de 250 undervattensbåtar som finns där uppe? Vi vet inte var de gör av dem, men vi vet att de ligger och rostar. Människor kan inte ta hand om dem, därför att de får inte ens daglig lön för att ta hand om kärnavfall eller demontera ubåtar.</textBlock>
    <textBlock id="i-8111c10d8750250b">Det finns en stor risk både för smuggling av radioaktivt material och för mycket stora konsekvenser för</textBlock>
    <textBlock id="i-ffe44482a5564608">Nordeuropa och Nordkalotten.</textBlock>
    <textBlock id="i-c6b6de316760c318">Det är viktigt att vi protesterar lika mycket här som vi har gjort när det gäller Mururoa. De här kärnvapenhoten, kärnkraftshoten och kärnavfallshoten är mycket större på närmare håll än vi anar.</textBlock>
    <textBlock id="i-c2634bcd263e8fde">Med det vill jag säga att jag tycker att det är synd att de här yrkandena har avstyrkts, men de finns med i det särskilda yttrandet. Jag hoppas att vi från svensk sida kommer att agera mycket mer kraftfullt i framtiden.</textBlock>
  </contentBlock>
  <contentBlock page="0" id="i-c157c0a6826ea48f">
    <textBlock id="i-afc8f4e40f8c341d">Anf.  40  URBAN AHLIN (s):</textBlock>
    <textBlock id="i-6f93c14e1d981e79">Fru talman! Vi är många som naturligtvis delar</textBlock>
    <textBlock id="i-eb8935f604d329f0">Eva Goës oro och sorg över att barn och vuxna har blivit drabbade av Tjernobylkatastrofen. Jag har själv varit i Kiev på ett barnhem för tjernobyldrabbade barn och lämnat ut medicin, vid en resa som Socialdemokratiska ungdomsförbundet gjorde.</textBlock>
    <textBlock id="i-0fdac0954cbb0dad">Det var någonting annat som jag reagerade över i</textBlock>
    <textBlock id="i-dfd34c223eb72301">Eva Goës anförande. Hon sade att vi måste villkora vårt stöd till öst. Om jag förstod Eva Goës rätt, menade hon att så länge de inte avvecklar sina kärnkraftverk skall vi strunta i att ge stöd till demokrati- och säkerhetsfrämjande åtgärder. Jag hoppas verkligen att</textBlock>
    <textBlock id="i-c798452ba626dff3">Eva Goës svarar på frågan: Är detta Miljöpartiets inställning?</textBlock>
  </contentBlock>
  <contentBlock page="0" id="i-6abb6c0c2a9dbf47">
    <textBlock id="i-c9821854e299b614">Anf.  41  EVA GOËS (mp):</textBlock>
    <textBlock id="i-3b00d9bbd7bfe81f">Fru talman! Det handlar inte om det, utan det handlar om att vi skall ge bistånd med anledning av att det är så många som lider. Vi skall kräva att det inte får ske sådant som att man flyttar 400 000 barn ut i kontaminerade områden. Vi har gett bistånd till</textBlock>
    <textBlock id="i-e343e67aa6de6c64">Vitryssland, och vi kan villkora det och säga att vi inte accepterar att man flyttar människor tillbaka till kontaminerade områden.</textBlock>
  </contentBlock>
  <contentBlock page="0" id="i-cd8a3d301ccd4943">
    <textBlock id="i-fe4a667305d9da0a">Anf.  42  URBAN AHLIN (s):</textBlock>
    <textBlock id="i-1de1cc43e50be967">Fru talman! Om jag förstod Eva Goës rätt, sade hon att vi måste villkora att ledarna i Östeuropa stänger sina kärnkraftverk innan vi fortsätter vårt samarbete med dem. Men det kan vi läsa i riksdagsprotokollet.</textBlock>
  </contentBlock>
  <contentBlock page="0" id="i-9ea3321bfc447f79">
    <textBlock id="i-e48c788851da9cc2">Anf.  43  EVA GOËS (mp):</textBlock>
    <textBlock id="i-226380b6db014804">Fru talman! Ja, det skall bli intressant. Jag menar att det handlar om att vi måste villkora. Vi kan inte fortsätta att låta människor lida i de här områdena. Vi kan inte acceptera att man sänder tillbaka dem eller bara låter det gå - det är en låt-gå-mentalitet. Det är flera som har flyttat in även i Ukraina från andra områden. Vi måste stoppa det och kräva att våra biståndspengar skall användas till att rädda människoliv och satsas på en annan typ av samhälle, ett ekologiskt hållbart samhälle.</textBlock>
  </contentBlock>
  <contentBlock page="0" id="i-f39c5e11f54f02db">
    <textBlock id="i-30e74d13946d5528">Överläggningen var härmed avslutad.</textBlock>
    <textBlock id="i-320c264cffa36978">(Beslut fattades efter 5 §.)</textBlock>
  </contentBlock>
  <contentBlock page="0" id="i-4dc89b52aaef6029">
    <textBlock id="i-576697e0de3376ed">5 §  Vissa plan- och byggfrågor</textBlock>
  </contentBlock>
  <contentBlock page="0" id="i-681a56728a29cca2">
    <textBlock id="i-811fc50fb083c8c6">Föredrogs</textBlock>
    <textBlock id="i-b4e53bc61a9d2e34">Bostadsutskottets betänkande 1996/97:BoU9</textBlock>
    <textBlock id="i-f45dddbe32d2f369">Vissa plan- och byggfrågor</textBlock>
  </contentBlock>
  <contentBlock page="0" id="i-b07126afc132d49d">
    <textBlock id="i-1be262bef902bcb1">Anf.  44  KNUT BILLING (m):</textBlock>
    <textBlock id="i-1a0ef1c17a2495da">Fru talman! Till det här betänkandet finns det två moderatreservationer, och jag tänker beröra dem bägge.</textBlock>
    <textBlock id="i-7213f1e7703964c5">I reservation nr 9, som handlar om regler för byggande på landsbygden, säger vi att det är viktigt att människor har möjlighet att i ökad utsträckning bo på landsbygden, med allt vad det innebär av tillgång till natur, frihet osv. Därför vill vi ändra i reglerna och ge medborgare en lagstadgad rätt att bygga på landet. Vi tror att det därmed skulle kunna bli ökad tillväxt och ökade förutsättningar för människor att få sin utkomst även utanför de stora tätorterna.</textBlock>
    <textBlock id="i-2b740e6e7fa76dd5">I reservation nr 2 är det strandskyddet som är på tapeten. Dagens regler innebär att det finns ett generellt förbud mot att bygga på stränderna i vårt land. Vi vill ändra på den lagstiftningen, på så sätt att det blir tvärtom: Vi vill ge en lagstadgad rätt för alla svenskar att bygga längs stränder och vattendrag.</textBlock>
    <textBlock id="i-05fbbc8802c4ab82">Då kan vän av ordning säga: Men det blir alldeles förfärligt - då kommer man att bebygga alla stränder och vattendrag i vårt land. Vi tror att den risken inte är särskilt stor.</textBlock>
    <textBlock id="i-b7244af857cfd592">För att säkerställa att det finns tillräckligt med obebyggda stränder vill vi att kommunerna skall ha en lagstadgad möjlighet att i plan fastlägga att det skall finnas ett särskilt skydd. Det kan vara för att skydda växtlighet, för att skydda djurliv eller för att stärka människornas möjligheter att vara ute och rekreera sig. Då lägger kommunen helt enkelt en plan och säger att det i ett område av vissa skäl finns anledning att begränsa möjligheterna till bebyggelse. Om kommunen inte gör detta skall rätten finnas för människor att bebygga fastigheter även om de är strandnära.</textBlock>
    <textBlock id="i-752871e2dda94dbc">Detta kommer att innebära utökade möjligheter för människor att komma till stränderna, med allt vad det innebär av möjligheter till rekreation.</textBlock>
    <textBlock id="i-2ea47f1f3fd2c81a">Det finns oerhört gott om stränder och vattendrag i vårt land. Det finns möjligheter för alla svenskar som så vill att bosätta sig vid stränder i Sverige utan att för den skull ianspråkta mer än en liten del av all den strand som finns. Det är dessa möjligheter som vi vill skapa för fler människor än det lilla fåtal som i dag bor längs våra stränder.</textBlock>
    <textBlock id="i-255a4b7829d39e80">Därför, fru talman, yrkar jag bifall till reservationen 2 och reservationen 9.</textBlock>
  </contentBlock>
  <contentBlock page="0" id="i-779d87fb25ebf4ee">
    <textBlock id="i-a8a7fd0269c0596f">Anf.  45  RIGMOR AHLSTEDT (c):</textBlock>
    <textBlock id="i-e0ddcc145a4dda88">Fru talman! I detta betänkande behandlas frågor kring översiktsplanering, bygglovsplikt, planfrågor samt planfrågor med internationell inriktning.</textBlock>
    <textBlock id="i-1c381138de13d55d">Från Centerpartiet skrev vi under den allmänna motionstiden ett antal motioner som vi anser är mycket angelägna att föra upp på dagordningen här i riksdagen. Jag vill beröra några av dem.</textBlock>
    <textBlock id="i-be9d14257eca62dd">Jag börjar med den kommittémotion som bostadsutskottet i denna skrivning har uttalat sig välvilligt om och där man också säger sig dela vår uppfattning. Det gäller vad vi påpekar om att samordningen mellan fysisk och ekonomisk planering måste öka.</textBlock>
    <textBlock id="i-e91115385849a829">Det gäller inte minst mot bakgrund av de ändrade planeringsförutsättningar som följer av ett utökat samarbete med våra grannländer och medlemskapet i</textBlock>
    <textBlock id="i-01c4fd3b629b9885">EU.</textBlock>
    <textBlock id="i-8889615fb8d1a0f7">Behovet av en förbättrad samordning är enligt utskottets mening tydligt när det gäller fysisk och regionalpolitisk planering. Det måste till ett mycket närmare samarbete mellan den fysiska och den ekonomiska planeringen.</textBlock>
    <textBlock id="i-77f113f6c91445d7">Det tycks finnas en insikt om detta, men det finns fortfarande inga konkreta uttryck som visar på att man helt förstått allvaret i att inte koppla ihop ekonomisk planering med den fysiska planeringen. Mycket återstår att göra, och fastän skrivningen i detta betänkande i många stycken är bra, är jag övertygad om att vi kommer att få fortsätta att i motioner och interpellationer återkomma till dessa frågor.</textBlock>
    <textBlock id="i-6c34474be86ab274">Vad som gör mig, som är ny i rikspolitiken, lätt frustrerad är hur motionärers förslag behandlas. Även om man uttalar att man tycker att motionerna är bra och att man delar motionärernas uppfattning väljer man att föreslå avslag i stället för bifall. Det finns anledning att återkomma till detta arbetssätt.</textBlock>
    <textBlock id="i-9bcd52e63a37e6b0">Det gläder mig dock att vi i Centerpartiet även kan se i betänkandet att vi fått gehör för de frågor som handlar om ett utökat samarbete mellan Östersjöstaterna. Det var ett initiativ som togs av Görel Thurdin under hennes tid som miljöminister.</textBlock>
    <textBlock id="i-417c4b445ef73c93">En rapport, den s.k. Östersjövisionen, som antogs vid ett planministermöte i Tallin 1994 fortsatte i en handlingsplan för det fortsatta samarbetet med visionen vid ett möte mellan planministrar från de olika länderna kring Östersjön. Mötet hölls i Sverige 1996.</textBlock>
    <textBlock id="i-d2909a64fce0758c">Man fattade beslut om att konkreta projekt enligt tidigare riktlinjer skall genomföras. Medel skall sökas genom EU:s fonder. Man har också beslutat att fördjupa och utveckla samarbetet inom en rad andra områden. I bostadsutskottet skall också företrädare från regeringskansliet rapportera för oss om detta arbete. Den informationen ser jag fram emot. Centerpartiet har i en motion påtalat att regeringen även bör informera hela riksdagen om det pågående arbetet. Vi följer detta arbete med stort intresse.</textBlock>
    <textBlock id="i-058d547cd8a6aed1">Vi i Centerpartiet anser att arbetet kring Östersjön och mellan människor där bör bli föremål för ett ständigt utvecklingsarbete. Det är viktigt att det tillskapas mötesplatser där människor sinsemellan får möjlighet att utveckla idéer och att ge och ta av varandra.</textBlock>
    <textBlock id="i-24013b8c20e0e1b8">Fru talman! Beträffande övriga frågor som behandlas i detta betänkande vill jag särskilt uppmärksamma reglerna för byggande på landsbygden. Samhällets resurser på mark-, bygg- och planområdet måste styras över från detaljreglering till att avse en samordning för att uppnå miljömål och även ekonomiska mål. Det innebär att bl.a. kontrollen och detaljregleringen av byggandet i områden utanför detaljplan bör minskas till förmån för en mer övergripande planering av bebyggelseutvecklingen. Inte minst skulle det innebära stora fördelar för mindre tätorter och för folk på landsbygden.</textBlock>
    <textBlock id="i-57577099f010f4be">Vi i centerpartiet anser att de människor som bor i dessa områden måste få större möjligheter att påverka sin boendemiljö. Det finns ett stort intresse. Människor vill påverka sin miljö, vilket de är bäst på. Vi måste få ett nedifrån-och-uppåt-perspektiv och inte tvärtom tro att vi rikspolitiker skall kunna lösa alla frågor. Ett sätt att stödja denna utveckling är att öka friheten när det gäller byggandet utanför de större tätorterna.</textBlock>
    <textBlock id="i-e689b3cc3556d688">Fru talman! Jag yrkar bifall till reservation 10</textBlock>
    <textBlock id="i-fad4bef499a4e6f7">mom. 16. Jag står naturligtvis även bakom reservation</textBlock>
    <textBlock id="i-e757bdb6315c1955">6 mom. 11, som gäller handikappades möjligheter att delta i samhällsplaneringen.</textBlock>
    <textBlock id="i-9068c6105b21f14e">Ett aktivt medborgarinflytande är en förutsättning för en bra samhällsplanering. Det är ett måste att olika grupper i vårt samhälle ges möjlighet att vara med och påverka hela planprocessen. Det tjänar vi alla på.</textBlock>
    <textBlock id="i-106b02a434c3b351">Till sist, fru talman, erinrar jag också om reservationen angående sårbarheten i samhället. Det handlar fortfarande om en resursutarmning och att vi förstör vår miljö. Det är viktigt att arbetet intensifieras kring dessa frågor. Därför yrkar jag också bifall till reservation 7 mom. 12.</textBlock>
  </contentBlock>
  <contentBlock page="0" id="i-ed09103435c497e1">
    <textBlock id="i-f8cd892cf5ec6316">Anf.  46  ERLING BAGER (fp):</textBlock>
    <textBlock id="i-916783fbdea40ace">Fru talman! I detta betänkande tar utskottet upp vissa plan- och byggfrågor.</textBlock>
    <textBlock id="i-ac7727164b24aeff">Vi i folkpartiet står självfallet bakom alla de reservationer som vi undertecknat i detta betänkande.</textBlock>
    <textBlock id="i-688c8fc19163e63c">Men jag kommer enbart att yrka bifall till reservationerna 5 och 6.</textBlock>
    <textBlock id="i-e48e113c0efdcacd">Jag kommer i huvudsak ta upp frågorna om buller, byggplaner och de handikappades deltagande i planeringen.</textBlock>
    <textBlock id="i-3193aedeb888f504">I reservation nr 5 tar vi från folkpartiet, vänsterpartiet, miljöpartiet och kristdemokraterna upp vikten av att bullerstörningarna redovisas i planer och att miljökonsekvensutredningar genomförs. Redovisningskravet bör gälla för bullernivåer ned till minst</textBlock>
    <textBlock id="i-081c8673723e81d3">40 decibel. Detta anser vi skall gälla för friluftsområden samt för områden för bostäder, skolor, daghem och vårdlokaler. Detta krav är ju speciellt viktigt nu när miljöministern har aviserat en försvagning av lagstiftningen. De gränsvärden som fyrpartiregeringen införde föreslås ändras till riktvärden enligt den infrastrukturproposition som har lämnats till riksdagen, vilket i sig självfallet är en sänkt ambitionsnivå.</textBlock>
    <textBlock id="i-5df4ba0566dcb0d9">I dag finns inte några tillräckligt bindande riktlinjer för buller från vägtrafik, flyg eller tåg i utomhusmiljö. En följd av detta är att kommunala och andra myndigheter har svårt att hantera bullerfrågorna i olika sammanhang. Desto viktigare är det då, som anges i reservationen, att få fram bättre och vägledande riktlinjer för planeringen av exempelvis bostäder.</textBlock>
    <textBlock id="i-88bc12cb33074280">Det är därför som vi tycker att det är viktigt att yrka bifall till fyrpartireservationen som har detta mål.</textBlock>
    <textBlock id="i-e9ad568a68056065">Jag vill också erinra om att det i Miljöhälsoutredningen, som kom 1996, påpekas att buller är den miljöfråga som på det mest direkta sättet berör flest enskilda människor och ger dem en kraftigt försämrad livskvalitet.</textBlock>
    <textBlock id="i-45839b2a9f49ab39">Vi har i riksdagen arbetat länge för att få genomslag för den handlingsplan mot buller som riksdagen fattade beslut om redan 1990. Nu gäller det att konkret genomföra den fullt ut.</textBlock>
    <textBlock id="i-7dfed414fd149362">Fru talman! Jag vill också beröra reservationen om de handikappades deltagande i samhällsplaneringen. I</textBlock>
    <textBlock id="i-46389a611b218f95">reservation nr 6 tar vi från fem partier - folkpartiet, centern, vänsterpartiet, miljöpartiet och kristdemokraterna - upp detta krav. Det är viktigt att de handikappade med sina specifika krav på den fysiska miljön finns med i hela planprocessen. Det är värdefullt och helt nödvändigt. Denna fråga har debatterats många gånger i utskottet liksom här i kammaren, och jag skall inte upprepa allt som tidigare har anförts. Men jag känner en stor otålighet över att vi i Sverige på en del områden som gäller handikappfrågor - inte alla -</textBlock>
    <textBlock id="i-b435cb523ee8ab5b">exempelvis stadsplanering, släpar efter många andra länder i västvärlden. Det gäller tillgängligheten i gatumiljön och trafiken. I exempelvis USA har man en mycket sträng och tvingande lagstiftning när det gäller framkomligheten i gatumiljön, trafiken och kollektivtrafiken. En rullstolsbunden person skall kunna ta sig fram, och här har vi mycket att lära.</textBlock>
    <textBlock id="i-0e4d8c971062c5c2">Jag vill erinra om att det nyligen kom en rapport från Handikappombudsmannen. I rapporten understryks att det här finns mycket att göra. Man har ställt</textBlock>
    <textBlock id="i-7ce45575f470316c">36 frågor till kommunerna. Utgångspunkten för frågorna är de standardregler som FN antog 1993. Man tar upp tillgängligheten, planeringen, handikapporganisationerna osv. Det är för övrigt 13 kommuner som inte har svarat på enkäten, vilket är allvarligt. I sammanfattningen av Handikappombudsmannens rapport är det tre saker som jag vill ta upp.</textBlock>
    <textBlock id="i-33369d73483e3211">1.  65 % av landets kommuner rådfrågar sällan eller aldrig ett handikappråd eller en handikapporganisation i ett tidigt skede före beslut i en kommunal nämnd.</textBlock>
    <textBlock id="i-8d1c7d07135a6bcd">2.  Mer än hälften av kommunerna har inte ens ett handikappolitiskt program. 53 kommuner avser inte heller att för framtiden utarbeta ett handikappolitiskt program med stöd av FN:s standardregler.</textBlock>
    <textBlock id="i-06d5b5ce95e7371e">3.  Nästan var fjärde lokal där kommunfullmäktige håller sina sammanträden uppfyller inte minimala krav på tillgängligheten för rörelsehindrade.</textBlock>
    <textBlock id="i-9d1c68298f2f1385">En kort slutsats: Sverige lever inte upp till FN:s standardregler. Därtill kan läggas att dessa regler enligt utrikesminister Lena Hjelm-Wallén utgör utgångspunkten för Sveriges handikappolitik.</textBlock>
    <textBlock id="i-615d863477daca8c">Denna rapport understryker det som vi från fem partier föreslår i reservation nr 6, nämligen att handikapporganisationerna bör ges bättre möjligheter att påverka hela planprocessen.</textBlock>
  </contentBlock>
  <contentBlock page="0" id="i-f948ac86c51ceb00">
    <textBlock id="i-96bd288ef29fccaa">Anf.  47  OWE HELLBERG (v):</textBlock>
    <textBlock id="i-87073fd81d9de893">Fru talman! Ett ekologiskt hållbart samhälle kräver en tydligare koppling mellan ekonomi och ekologi. Tyvärr gäller inte det i de existerande ekonomiska teorierna. Där är begrepp som vinstmaximering, kortsiktiga investeringsbeslut och marknadsanpassning ledord. Miljöförstöring och resursslöseri med energi och råvaror räknas inte, och inte heller problem som berör människors sociala situation.</textBlock>
    <textBlock id="i-526b742a7bff239d">Nu har verkligheten sprungit ifrån de gällande ekonomiska teorierna. Hoten om en global miljökatastrof kommer allt närmare. Vi måste inse att de inte håller längre. De är en del av miljöproblemet. Ekologi och ekonomi måste knytas ihop till ett fungerande system och anpassas till globala förhållanden. Detta kommer naturligtvis att ta tid. Därför är det viktigt att under tiden skärpa kraven på den fysiska planeringen för att därigenom undvika miljöproblem men även sociala och fysiska problem för människorna.</textBlock>
    <textBlock id="i-842e06d81661bf48">Skärpta krav på översiktsplaneringen är ett viktigt instrument för detta. Kraven när det gäller bebyggelseutveckling är i huvudsak inriktade på var man skall bygga inte på vem man skall bygga för eller vilka behov som finns. Man tar inte heller upp frågor som berör bebyggelsens villkor för att t.ex. undvika segregation i samhället. Detta menar jag är viktiga frågor som bör knytas till översiktsplanarbetet för att belysa byggandets sociala dimensioner.</textBlock>
    <textBlock id="i-21373f7dae514a09">Kommunerna bör upprätta boendeplaneringsprogram som redovisas i samband med revideringen av översiktsplanen, vilket numera skall ske minst en gång per mandatperiod. Att i boendeplaneringen knyta ihop fysiska, sociala och ekonomiska frågor ger på detta sätt ett utmärkt beslutsunderlag. I dag finns inga som helst krav på kommunerna att upprätta någon form av boendeplaneringsprogram.</textBlock>
    <textBlock id="i-721cf5ca7f796693">Fru talman! Erling Bager har talat väldigt varmt om bullerfrågorna. Ursprunget är en Vänsterpartimotion, men fyra partier ställer sig gemensamt bakom detta. Jag tänker också beröra dem litet grand. Tystnaden är en bristvara i vårt samhälle i dag. Den ostörda miljön för rekreation och friluftsliv blir en allt knappare resurs. Socialstyrelsen har gett ut allmänna råd för ljudnivåer i olika inhomhusmiljöer. Men för buller från vägtrafik, flyg och tåg i utomhusmiljön finns för närvarande inga bindande riktlinjer.</textBlock>
    <textBlock id="i-38cb23a9a9da3a22">Vägtrafiken är den dominerande bullerkällan, och den blir inte mindre av genomförandet av nya stora trafikleder. Detta är en överhängande fara inte minst i våra storstadsområden, där det finns en uppenbar risk att bullerproblemen kommer att öka och tidigare orörda tysta områden utsätts för bullerstörningar. För att underlätta beslutsfattandet när det gäller utbyggnaden av transportleder och samtidigt kunna beakta behovet av bullerfria boendemiljöer och rekreationsområden bör den totala bullerbelastningen redovisas i planverksamheten för hela det geografiska område som berörs. Bullermattor ner till 40 decibel bör redovisas.</textBlock>
    <textBlock id="i-fe8ea5d88f0ea1e5">Detta är ytterligare ett bra exempel på hur nödvändigt det är att på olika sätt utveckla översiktsplanearbetet. Utskottet hänvisar till att sådana krav kan ställas i samband med detaljplanearbetet. Det är alldeles för sent, och det gör att man inte ser till helheten.</textBlock>
    <textBlock id="i-4c137906394dd292">När det gäller tillgänglighetsfrågorna kommer de att behandlas mer precist i ett annat betänkande, och det finns anledning att då återkomma till frågorna. Det boendeplaneringsprogram som jag och Vänstern vill införa som ett obligatoriskt planeringsinstrument ger ypperliga möjligheter för handikapporganisationer, sociala myndigheter m.fl. att aktivt kunna delta i planeringsprocessen utan att tillgripa andra särskilda åtgärder för att detta skall kunna ske på ett tidigt stadium.</textBlock>
    <textBlock id="i-a59f1d71b97e2c2e">Att särskilja reglerna för byggandet i två olika lagstiftningar var olyckligt och onödigt. Skärpta krav på miljöområdet i plan- och bygglagen skall naturligtvis alltid ha sin uppföljning i lagen om tekniska egenskapskrav. Den kopplingen är inte tillräckligt tydlig. Motiveringen att uppdelningen är gjord för att få ett tydligare ansvarsförhållande mellan byggherren och kommunen och för att få till stånd en från bygglovsprövningen fristående tillsyn och kontroll är inte heller ett godtagbart skäl. Tvärtom bör planarbetet utvecklas, vilket ställer större krav på ett närmare samarbete mellan byggherre och kommun för att tillgänglighetsfrågor och andra frågor skall få ett större genomslag i byggprojektets alla delar. Att dela på lagarna ger lätt ett intryck av att den fysiska planeringen är en sak enbart för kommunen, och själva byggprocessen sköter byggherren själv. Garantin med en kvalitetsansvarig är ingenting annat än en garanti för att en upprättad byggplan följs oavsett vad den innehåller.</textBlock>
    <textBlock id="i-b61e43c28d2a66cd">Att bygga vackert är ett begrepp som används i lagstiftningen i Norge. De estetiska värdena bör åter lyftas fram hos oss. Boverket påpekar i sin rapport till regeringen att det finns skäl att informera kommunerna om att ge arkitekturen en högre prioritet och att de skall vidmakthålla den kompetensen. Den bostadspolitiska utredningen diskuterade behovet av kommunala arkitekturprogram och konstnärlig utsmyckning av byggnader. Detta kräver naturligtvis kompetens som arkitekterna besitter. Arkitekten bör vara med om både planeringsprocess och byggandet. Sådana kunskaper kräver auktoriserade arkitekter som undertecknare av bygglovshandlingar, ansvariga granskare av bygglov och ansvariga planförfattare. Detta kräver inte plan- och bygglagstiftningen i dag, och den bör därför ändras.</textBlock>
    <textBlock id="i-fefb35724d9331e8">Fru talman! I övrigt finns en rad krav på miljöförbättrande åtgärder när det gäller den kommunala planeringen som jag stöder. Men med hänsyn till kammarens arbete yrkar jag endast bifall till reservationerna 1, 5, 11 och 13.</textBlock>
  </contentBlock>
  <contentBlock page="0" id="i-d75104b62b5b5bb0">
    <textBlock id="i-9ca10a87548acbe1">Anf.  48  PER LAGER (mp):</textBlock>
    <textBlock id="i-241abb499d6e2cd4">Fru talman! Miljöpartiet har i det här betänkandet motioner som handlar om att underlätta och skapa bättre förutsättningar för självbyggeri. Vi har motionerat om förenklat bygglovsförfarande för vindkraft, om att utveckla planlagstiftningen så att sårbarhetsanalyser i större utsträckning skall ingå i den kommunala planeringen. Men det finns också andra förslag som vi genom reservationer tillsammans med andra partier stöder, bl.a. behovet av "gröna lungor" i städerna, dvs. att det behövs plats för rekreation och framför allt för barn och att vi inte accepterar den förtätning som i dag ofta sker. Kravet på kompensationsbiotoper är i linje med det. Även analyser och krav på att begränsa bullret i våra samhällen är en viktig hälso- och livskvalitetsfråga som ofta glöms bort. Sist men inte minst anser jag att handikappinflytandet, som folkpartisten i debatten så noga redogjorde för, måste vidgas och formaliseras i planeringen.</textBlock>
    <textBlock id="i-a6d24e4d2640d9e7">Fru talman! Jag skall tala litet mer om några andra saker i betänkandet, nämligen de tre första som jag nämnde.</textBlock>
    <textBlock id="i-791c69802deff8b9">I Miljöpartiets motion Fö59 framförs att vi, som en följd av det vidgade säkerhetsbegreppet som vi själva aktivt medverkat till, vill få in sårbarhetsaspekterna som en del av underlaget för den kommunala planeringen. De övervägande och växande hoten mot vårt samhälle är i dag enligt vår uppfattning inte militära, utan de utgörs av resursutarmningen, miljöförstöringen, den ekonomiska och kulturella fattigdomen med ökande sociala klyftor som följd. Den utgörs också av polariseringen mellan fattig och rik, mellan den som saknar kunskap och makt och den som har, mellan den utsatte som lever på gatan och på världens soptippar utan anhöriga och den som lever i en familj i trygghet och säkerhet, mellan den som dör av hunger och den som frossar i överflöd, mellan den som saknar framtid och den som redan håller på att leva upp den. Vi har skapat ett samhälle som balanserar på katastrofens rand, ett samhälle fyllt med fällor som vi inte ser eller vill se. Det handlar t.ex. om den kemiska djungel som vi omger oss med, ett slags krig mot våra egna celler, och det handlar om de storskaliga och sårbara system för bl.a. varuproduktion, transporter och energi som kan innebära ofantliga katastrofer vid bara enkla mänskliga misstag eller små tekniska brister.</textBlock>
    <textBlock id="i-b941d09cd263ac50">Därför menar vi i Miljöpartiet att det snarast bör göras en översyn av planlagstiftningen för att man skall tillföra förebyggande sårbarhetsanalyser. I dag stadgas det i plan- och bygglagen att bebyggelsemiljön inom områden med samlad bebyggelse skall utformas med hänsyn till behovet av skydd mot uppkomst och spridning av brand samt mot trafikolyckor och andra olyckshändelser. En sådan skrivning är för snäv, enligt vad jag nyss hävdat, och jag menar att översynens syfte därför måste vara att stärka och bredda sårbarhetsaspekterna - att helt enkelt förebygga de reella hoten.</textBlock>
    <textBlock id="i-5acc36258a6afcee">Fru talman! Vindkraften är en av våra förnyelsebara inhemska och rena energikällor. I den nödvändiga och stora omställningsprocess inom energiområdet som nu äntligen tycks komma i gång är det av avgörande betydelse att det hållbara samhällets alternativ får möjlighet att snabbt etableras. Därför är det viktigt att göra prövningsförfarandena smidigare för att underlätta bl.a. vindkraftsutbyggnaden. Tillståndsprövningen av vindkraftverk regleras i naturresurslagen, i plan- och bygglagen, i kulturminneslagen och i naturvårdslagen. Här behövs det enligt min mening en samordning och en förenkling av prövningen utan att man för den skull bortser från nödvändiga hänsyn till kultur- och miljövärden och särskilda eventuella krav från totalförsvaret.</textBlock>
    <textBlock id="i-51f9975efb9ff889">Det är också viktigt att områden för vindkraftverk avsätts i regionplaner och i kommunernas översiktsplaner. Häromdagen besökte jag Orust, en bohuslänsk ökommun med en starkt växande befolkning och hoppingivande framtidssatsningar inom miljö- och energiområdet. Här planeras med hjälp av bl.a. aktiva byalag 70 vindkraftverk i storleksordningen 600 kW, vilket kommer att säkra hela öns elbehov. Ett fortsatt investeringsbidrag, vid sidan av befrielsen av elnätsavgift och miljöbonusen på 9 öre, som jag hoppas att energipropositionen kommer att innehålla, och ett förenklat förfarande vid bygglov kan vara de incitament som ger vindkraften den nödvändiga skjutsen i ett övergångsskede. Kan detta samtidigt inspirera till en inhemsk produktion av elkraftverk - varför inte i</textBlock>
    <textBlock id="i-516c3bf9c17f466b">Arboga - har vi snart vunnit tillbaka alla satsade kronor.</textBlock>
    <textBlock id="i-3022ce9eed51f967">Fru talman! Att få ta större ansvar för sitt boende, att bli mer aktivt delaktig, är något som Miljöpartiet tror är avgörande för ett kvalitativt bättre, vackrare och framför allt mer långsiktigt hållbart ny- och ombyggande. Jag tror att en sådan ökad delaktighet leder både till bättre trivsel och dessutom genererar breddad och bättre kunskap om vad som krävs för att en byggnad skall fungera bra. Vi behöver en ökad satsning på enkla grundlösningar med ekologiska utgångspunkter och hälsosamma materialval. Bygglagstiftningen måste därför, enligt min mening, stimulera människors initiativ och intresse för självbyggeri. Det gör den inte i dag.</textBlock>
    <textBlock id="i-449f71498b425116">Jag har själv byggt mitt hus efter ekologiska principer så långt lagstiftningen tillät. Men vissa hinder i lagstiftningen tvingade mig bl.a. att välja mindre bra lösningar i fråga om konstruktion och material. Funktionsbegreppet är viktigt, och bättre än kantiga normer, men det måste då inkludera de ekologiska grundelementen som ger mig rätt att välja bort t.ex. PVC-</textBlock>
    <textBlock id="i-46d970edb40bc2e7">plasten och liknande material, utan att jag därför minskar bl.a. brandsäkerheten. Substitutionsprincipen</textBlock>
    <textBlock id="i-e00401b4e20bcb38">- att välja det miljöriktigaste alternativet - måste vara vägledande.</textBlock>
    <textBlock id="i-b946e564a3225a60">Fru talman! För att spara tid yrkar jag härmed bifall bara till reservation 7, under mom. 12, reservation</textBlock>
    <textBlock id="i-4c563918186d33ad">8, under mom. 13 och reservation 12, under mom. 18.</textBlock>
    <textBlock id="i-5d27aa4f304b2e3d">Men jag står givetvis bakom de övriga fem reservationer där mitt namn finns med.</textBlock>
  </contentBlock>
  <contentBlock page="0" id="i-3efbf2e79c3fa5c4">
    <textBlock id="i-e56d5382d7d7b5e9">Anf.  49  RUNE EVENSSON (s):</textBlock>
    <textBlock id="i-9d9f446d7a3b51c3">Fru talman! I detta betänkande behandlas motioner från den allmänna motionstiden. De flesta motionskraven känner vi igen från tidigare riksmöten.</textBlock>
    <textBlock id="i-94dd6f36afff9294">Vänsterpartiet vill ändra på översiktsplaneringen så att den skall bli ett bättre vapen i kampen mot segregation. De boende skall sättas i centrum, och långsiktiga miljömål bör ställas upp. De boende bör ges ett större inflytande.</textBlock>
    <textBlock id="i-3a4575172f1d33dd">Alla dessa krav som framförs i motionen finns redan i dagens plan- och bygglag. Man kan inom ramen för gällande lag göra det som Vänsterpartiet kräver.</textBlock>
    <textBlock id="i-3a197f97a120fe26">Medborgarnas inflytande över den översiktliga planeringen ökade genom beslut här i riksdagen för något år sedan. Kraftfulla åtgärder mot segregation har föreslagits av den bostadspolitiska utredningen. Dessa frågor bereds nu i regeringskansliet, och en proposition kommer att läggas fram senare under året.</textBlock>
    <textBlock id="i-35291bb26eef09e8">Centern har i en motion väckt förslag om en bättre samordning mellan fysisk och ekonomisk planering.</textBlock>
    <textBlock id="i-c0f2610f67931354">Centern anser att det har varit för litet samordning mellan olika sektorer av samhällsplaneringen. Det är ju inte bara den fysiska planeringen som styr samhällsutvecklingen. Även ekonomisk, infrastrukturell och regional planering bidrar till att styra samhällsutvecklingen. Samordningen mellan dessa lagar och den fysiska planeringen bör stärkas, även om Moderaterna kallar detta planekonomi. I denna motion pekas på uppenbara brister i den nuvarande samhällsplaneringen. En bättre samordning bör komma till stånd. Denna uppfattning delas av utskottsmajoriteten. En allt större insikt om detta utbreder sig. Exempel på detta är visionen Sverige 2009, som utarbetats av Boverket,</textBlock>
    <textBlock id="i-243835c328542801">NUTEK och Naturvårdsverket. Myndigheter och organisationer har uppmärksamheten riktad mot detta, och framtida planering kommer att kräva mer samordnade planeringsinsatser mellan olika samhällssektorer.</textBlock>
    <textBlock id="i-b5185b1028e36956">Strandskyddet är en värdefull tillgång i svensk lagstiftning. Detta gör att alla medborgare har tillgång till våra stränder och att de inte bebyggs och stängs in av privata fastighetsägare. Detta vill Moderaterna ändra på. De vill att det skall bli tillåtet att bygga i strandzonen. De vill tillbaka till den tiden då privata fastighetsägare kunde bebygga, stänga av och privatisera vissa stränder. Moderaterna är som tur är ensamma om denna uppfattning.</textBlock>
    <textBlock id="i-acc156d3ed289d27">I en motion från Kristdemokraterna förs krav på ett förstärkt skydd för städernas gröna ytor fram.</textBlock>
    <textBlock id="i-52accc29120b45f0">Denna fråga togs upp av PBL-utredningen och fanns med i ett betänkande som avgavs 1994. Detta resulterade i en proposition som senare blev riksdagsbeslut hösten 1995. Det som krävs i motionen gäller sedan den 1 januari 1996. Motionen slår således in öppna dörrar.</textBlock>
    <textBlock id="i-9d750ea7db2f7053">I en motion från Vänsterpartiet tas bullerproblemen inom tätortsbebyggelse upp. Det är viktigt att de normvärden för buller som finns inte överskrids.</textBlock>
    <textBlock id="i-27d688c10f61c0ba">Byggnadsnämnderna kan i dag föreskriva om åtgärder i samband med planering och byggande som håller bullervärdena inom de värden som rekommenderas.</textBlock>
    <textBlock id="i-825180fbd0db05c0">I en reservation tar man upp frågan om de handikappades deltagande i planeringen. Det är naturligtvis en självklarhet att de handikappades synpunkter skall tas till vara vid all planering. I och med den lagändring som trädde i kraft den 1 juli 1996 sker detta både i översiktsplan och i detaljplan. Riksdagen beslutade dessutom att tillgänglighetsprogram bör upprättas i varje kommun och att de bör ingå i översiktsplanearbetet. Handikapporganisationerna bör självklart vara en aktiv part vid utarbetandet av dessa program.</textBlock>
    <textBlock id="i-d6bb0b01f1fcacc2">Handikappfrågorna får med detta den tyngd som efterlyses i reservationen.</textBlock>
    <textBlock id="i-a43103380b87e2b3">Miljöpartiet reserverar sig och tycker att uppbyggnad av vindkraftverk skall genomgå en enklare prövning än annat byggande. Motivet är förmodligen</textBlock>
    <textBlock id="i-96ec389387969d58">Miljöpartiets åsikt om vindkraften.</textBlock>
    <textBlock id="i-64a70f305b83f04e">Självklart skall vindkraftsanläggningar genomgå samma prövning som allt annat byggande. Detta slås också fast i PBL-utredningens senaste betänkande.</textBlock>
    <textBlock id="i-33fc7b2c0a5335ad">Vindkraftverk har ofta en störande inverkan på omgivningen. Det gäller både byggnadsmässigt och ljudmässigt. Dessutom erfordras säkerhetsavstånd.</textBlock>
    <textBlock id="i-fbf5e5cdad380b1c">Dessa verk bör naturligtvis prövas på samma sätt som övrigt byggande.</textBlock>
    <textBlock id="i-4c6f8b063c52233f">Moderaterna, Centern och Kristdemokraterna vill ha ett i det närmaste fritt byggande på landsbygden.</textBlock>
    <textBlock id="i-e888ed7b17a02555">Det föreslogs också 1994 av PBL-utredaren Käck, men det utsattes för svidande kritik. Det skulle innebära att besluten om samhällsutvecklingen flyttades från demokratiskt valda organ till privata markägare.</textBlock>
    <textBlock id="i-9be06e197752a753">Dessa skulle då avgöra var det skulle byggas och vem som skulle bygga. Det enskilda intresset skulle alltid väga tyngst.</textBlock>
    <textBlock id="i-77138cdc8aaf6324">Nej, ett sådant byggande vill vi inte ha. Mark som ianspråktas för bebyggelse är i princip ianspråktagen för all framtid. Därför bör lokaliseringen självklart prövas av kommunpolitikerna. Viss mark bör hållas byggnadsfri för framtiden. Byggnaders placering är också viktig från miljö- och energisynpunkt.</textBlock>
    <textBlock id="i-8d4e64b505f8ef08">Miljöpartiet vill ha ett ökat självbyggeri. I en obegriplig reservation förs detta fram. Inget parti i riksdagen är väl emot självbyggeri. PBL lägger heller inte något hinder i vägen för detta. Vänsterpartiet och</textBlock>
    <textBlock id="i-20e1c88aa93fcdab">Miljöpartiet kräver arkitektkompetens i kommunerna.</textBlock>
    <textBlock id="i-766bcba5e720d732">Det var en mycket omdiskuterad fråga i mitten av 80-</textBlock>
    <textBlock id="i-069254332c83456e">talet i samband med att PBL antogs. Det krav som motionärerna nu framför uppfylldes redan då, varför reservanterna här slår in öppna dörrar.</textBlock>
    <textBlock id="i-921321d9989330cf">Bostadspolitiska utredningen föreslår att den estetiska kvaliteten i byggandet bättre skall hävdas. Det får vi ta ställning till senare i år.</textBlock>
    <textBlock id="i-fb82aedf58fd7d8b">Fru talman! Med det anförda yrkar jag bifall till hemställan i utskottets betänkande samt avslag på reservationerna.</textBlock>
  </contentBlock>
  <contentBlock page="0" id="i-cbc8fe17808c529e">
    <textBlock id="i-337a7a5f848a7026">Anf.  50  OWE HELLBERG (v) replik:</textBlock>
    <textBlock id="i-741474e84ceb70fe">Fru talman! Rune Evensson säger att det alltid finns en lagstiftning när det gäller möjligheterna att planera för boendet. Så bra! Men varför då inte fortsätta och se till att detta kommer i praktisk tillämpning? När sådana här program görs måste man utgå från att kommunerna faktiskt fullgör sina möjligheter här. Så är det inte i dag; det vet vi.</textBlock>
    <textBlock id="i-9ac055900890fe00">När det gäller segregationen säger Rune Evensson att Bostadspolitiska utredningen kommer med bra förslag. Ja, det gör man, men det handlar då om redan utsatta totalt segregerade områden. Vad vi vill förhindra är naturligtvis en ny segregation i andra bostads- och planeringsområden.</textBlock>
    <textBlock id="i-1ccf93a0176218e6">Rune Evensson är litet inkonsekvent. När det gäller tillgängligheten skall det finnas, det har vi beslutat om, kommunala program för planering. Men när det gäller boendesegregation skall vi inte ha sådana program. Segregationen är tydligen inte så viktig i det här fallet. Det tycker jag är beklagligt.</textBlock>
  </contentBlock>
  <contentBlock page="0" id="i-f0ae40fe538abbb4">
    <textBlock id="i-44a5002d77213aca">Anf.  51  RUNE EVENSSON (s) replik:</textBlock>
    <textBlock id="i-a626d645875dca28">Fru talman! Det är bra att Bostadspolitiska utredningen har tagit tag i frågan om segregationen. Hittills har vi pratat väldigt mycket om segregation, men det har inte kommit särskilt många konkreta förslag - inte ens från Vänsterpartiet. Därför tycker jag att det är bra att den frågan nu lyfts fram ordentligt och att man är beredd att satsa resurser i detta sammanhang.</textBlock>
    <textBlock id="i-091d4ee95049b5f7">Vad Vänsterpartiet tar upp i sin reservation och i sina motioner handlar mycket om att det framtida byggandet skall inriktas på bevarande. Det har kanske ett samband med Bostadspolitiska utredningen, enligt vilken det räcker att bygga 20 000 lägenheter per år.</textBlock>
    <textBlock id="i-3676abb0f2d0d5f6">Jag delar inte alls den uppfattningen, utan jag tror att vi kommer att behöva bygga betydligt mera - ungefär</textBlock>
    <textBlock id="i-ae3069008f126007">35 000 lägenheter, som bl.a. Boverket talar om.</textBlock>
    <textBlock id="i-d2012101210deb71">Owe Hellberg säger att man vill ge de boende ett avgörande inflytande, men i beslut efter beslut tycker jag att vi har gett de boende ett större inflytande över planering och byggande. Om man lyssnar ordentligt på vad Owe Hellberg säger, så framgår det att han i praktiken vill flytta över beslutandet till de boende. Så kan vi naturligtvis inte ha det. Det är ändå kommunpolitikerna som gör avväganden och som fattar beslut om var och hur det skall byggas, men självklart skall alla boende inom ett område vara med och säga sitt och påverka. Riksdagen har fattat beslut om utökade miljökonsekvensbeskrivningar. Jag undrar om Owe</textBlock>
    <textBlock id="i-91da0396d8734bc0">Hellberg har missat det. Vi fattade faktiskt beslut om det för inte så länge sedan.</textBlock>
    <textBlock id="i-58c88271ef96bbcd">I sitt anförande tog Owe Hellberg upp några av de lagar som togs bort av den borgerliga regeringen. I</textBlock>
    <textBlock id="i-b5f72516e6c52b39">samband med Bostadspolitiska utredningen har det nämnts. Det har dock inte föreslagits att någon av de lagarna skall återtas. Jag förutsätter emellertid att vi får möjlighet att återkomma till det i en senare diskussion.</textBlock>
  </contentBlock>
  <contentBlock page="0" id="i-b7efd3dc161d9410">
    <textBlock id="i-28a7f3ea5bac2d60">Anf.  52  OWE HELLBERG (v) replik:</textBlock>
    <textBlock id="i-c1c41c226f1ad2c8">Fru talman! Jag vet inte hur Rune Evensson lyssnade på mig. Boendeplaneringsprogrammen är ju kommunala boendeplaneringsprogram, som naturligtvis beslutas i kommunfullmäktige. Varför skall det då vara så? Jo, därför att man beträffande nybyggnation och ombyggnation skall fundera över detta med segregation. Vi måste skapa förutsättningar för olika former av boende - hyresrätt, bostadsrätt osv. blandat.</textBlock>
    <textBlock id="i-04161bb275794eb9">Vidare måste vi titta på ombyggnationen och undersöka vilka behov som finns. Vilka möjligheter har människor att bo till ett rimligt pris? Det gäller då i alla delar av en kommun. Den sortens frågor är det mycket viktigt att ta upp i dessa sammanhang. Naturligtvis skall man också lyssna på de boendes önskemål, men det måste finnas en övergripande planering.</textBlock>
    <textBlock id="i-f64003343af4c71c">Så är det tyvärr inte i dag, Rune Evensson! Tvärtom blir det bara sämre och sämre, bl.a. på grund av att en del av de lagar och regler som tidigare fanns nu är borttagna. Det var den borgerliga regeringen som tog bort dem, och ni har inte gjort ett skvatt åt det sedan ni kom till makten.</textBlock>
  </contentBlock>
  <contentBlock page="0" id="i-c25e3da97091c414">
    <textBlock id="i-1aaac49688126aeb">Anf.  53  RUNE EVENSSON (s) replik:</textBlock>
    <textBlock id="i-c2d3b9945016b5fd">Fru talman! Eftersom Owe Hellberg satt med i</textBlock>
    <textBlock id="i-3491c7fc6b7bcd31">Bostadspolitiska utredningen vet han mycket väl att den frågan varit föremål för prövning där. Frågan kommer att bli föremål för prövning också i riksdagen senare i år.</textBlock>
    <textBlock id="i-1351b40cdeb37e4f">De frågor som Owe Hellberg tar upp är självklarheter för kommunala planerare och kommunala bostadspolitiker. Självklart analyserar man situationen i den egna kommunen. Man frågar sig hur det ser ut, hur det är med segregationen, hur det är när det gäller renovering, var det är nödvändigt att sätta in stötarna, var det skall byggas nytt osv. Alla dessa saker är självklarheter i all kommunal planering, så det behöver inte skrivas in i lagar.</textBlock>
  </contentBlock>
  <contentBlock page="0" id="i-ad5d18da87f25861">
    <textBlock id="i-9a70a35a878e8575">Anf.  54  KNUT BILLING (m) replik:</textBlock>
    <textBlock id="i-09579c568c902eb7">Fru talman! Anledningen till att jag begärde ordet är att Rune Evensson apropå strandskyddet sade att</textBlock>
    <textBlock id="i-34d23b71a818cd5e">Moderaterna vill bebygga stränderna och att Moderaterna vill stänga in och stänga av. Det är alldeles uppenbart att det bygger på ett missförstånd. Det är nämligen inte som Rune Evensson säger.</textBlock>
    <textBlock id="i-816c4cc8072e9b70">Vi säger i stället att det absoluta förbud mot att bebygga våra stränder som i dag finns skall ändras så att man har möjlighet att bygga en bostad nära en strand. Det betyder dock inte att alla stränder skall bebyggas, och jag är övertygad om att det heller inte är så. Dessutom har vi garanterat att det inte skall kunna bli på det sättet. Vi har ju samtidigt gett alla kommuner rätt att i detaljplaner förhindra bebyggelse i närheten av stränder och vattendrag, därför att det anses att sådan byggnation skulle kunna innebära menliga hinder för vegetationen. Det skulle alltså kunna innebära men för växtligheten och för det rörliga friluftslivet.</textBlock>
    <textBlock id="i-0b33189f30cf7b8e">Vi skall inte bebygga och stänga in genom att ändra i strandskyddslagen, utan vi vill ge fler än det lilla fåtal som det i dag gäller möjlighet att bo längs stränder.</textBlock>
    <textBlock id="i-647a7a24f02a4f1c">För några år sedan gjordes en undersökning som visade att bara i Blekinge län motsvarar stränderna sträckan Stockholm-Kanarieöarna. Vi har alltså tusentals och åter tusentals mil stränder i vårt land. Vi kan utan mycket ansträngning ianspråkta någon liten del av dessa för att därmed tillgodose människornas önskemål om att få bo nära stränder och vattendrag.</textBlock>
  </contentBlock>
  <contentBlock page="0" id="i-649d192bd3577d22">
    <textBlock id="i-5f4dd06ad676014a">Anf.  55  RUNE EVENSSON (s) replik:</textBlock>
    <textBlock id="i-b7087745ab03ec2c">Herr talman! Knut Billing och Moderaterna vill införa någon form av omvänt strandskydd, vilket betyder att man vill ha en generell rättighet att bygga längs våra stränder. Vill kommunen inskränka detta skall det ske i form av en detaljplan. Det är en välsignad tur att det bara är Moderaterna som har den uppfattningen. Jag tror inte att de kommer att få stöd från något annat parti i denna fråga.</textBlock>
    <textBlock id="i-7556053b49296a32">Knut Billing för fram som argument att detta kommer att öka tillgången till våra stränder. För vem?</textBlock>
    <textBlock id="i-07f045ba8fd9eb8b">Jo, naturligtvis för de människor som har råd att bygga för stränderna. Vanliga människors tillgång till stränder, som är djupt förankrad hos svenska folket och som hela svenska folket sluter upp bakom, är ingenting värt för Knut Billing. Han vill alltså att man skall få rätt att bygga för och i princip utestänga allmänheten från våra stränder. Det kommer vi inte att någonsin gå med på.</textBlock>
  </contentBlock>
  <contentBlock page="0" id="i-b98bf94e82e15fae">
    <textBlock id="i-68ac63da97a9a273">Anf.  56  KNUT BILLING (m) replik:</textBlock>
    <textBlock id="i-726d6089e280ef69">Herr talman! Nu har äntligen Rune Evensson förstått vad det är vi föreslår, och det är jag särskilt tacksam för. Men han säger att han inte kommer att gå med på det därför att det fortfarande kommer att utestänga människor. Nej, Rune Evensson, det kommer det inte att göra. Det kommer att ge möjlighet för betydligt fler att bo på stränderna än det lilla fåtal, ofta ekonomiskt starka personer, som i dag har den möjligheten. Detta är alltså en reform som kommer att göra det möjligt för vanliga människor att bo vid våra stränder, inte enbart för dem som har höga inkomster.</textBlock>
    <textBlock id="i-8ed7883ecf960286">Detta borde vara någonting som även Socialdemokraterna skulle kunna ha förståelse för, men då kommer de vanliga argumenten att detta är någonting för höginkomsttagare. Det handlar inte om det utan om vanliga människors möjlighet att bo på ett sätt som de tycker om, inte på ett sätt som överensstämmer med vad Rune Evensson har för värderingar. Det gäller allmänna synpunkter från vanliga människor. Det skiljer Rune Evensson och mig åt. Vi moderater tycker att man skall stå på de vanliga människornas sida och ge även dem möjligheter att bo strandnära.</textBlock>
  </contentBlock>
  <contentBlock page="0" id="i-d90df2bd0435c534">
    <textBlock id="i-a472ef27dbeb2ea7">Anf.  57  RUNE EVENSSON (s) replik:</textBlock>
    <textBlock id="i-cd3e4f0f9d450424">Herr talman! Det låter något när Knut Billing säger att han står på vanliga människors sida. Det är nog inte många som tror på det.</textBlock>
    <textBlock id="i-f6d82289dbfd036e">Moderaterna vill alltså privatisera stränder och utestänga allmänheten. Nu kommer denna fråga att så småningom behandlas i samband med förslaget om miljöbalken som kommer att föreläggas riksdagen. På</textBlock>
    <textBlock id="i-c475b64142103bbd">Knut Billing låter det som om det här inte skall ske på attraktiva strandområden utan långt ut i markerna där trycket på stränderna inte är så stort och där folk inte vistas så mycket. Men självklart är det inte så. Det är naturligtvis just i de attraktiva områdena som man kommer att bygga för stränderna. Om man skulle göra så som Knut Billing och Moderaterna säger i denna fråga och släppa loss strandskyddet, då skulle det bli ett enormt bebyggelsetryck i områden där det redan i dag är tryck på bebyggelse. Det skulle inte finnas en rimlig möjlighet för en kommun att upprätta detaljplaner för att hindra all kommande bebyggelse.</textBlock>
  </contentBlock>
  <contentBlock page="0" id="i-59f484bbf5a21bab">
    <textBlock id="i-c09b199f755900b3">Anf.  58  ERLING BAGER (fp) replik:</textBlock>
    <textBlock id="i-3eb7d38447c6b7f6">Herr talman! Jag vill till Rune Evensson säga när det gäller bullerfrågor och handikappfrågor att det egentligen inte torde skilja så mycket mellan majoriteten och oss reservanter. Jag tror att även Rune Evensson och hans parti har en vilja att förändra. Det kanske finns en otålighet hos oss reservanter när vi ser hur sakta det går att förändra framkomligheten för handikappade i gatumiljön. Då tror jag att det är helt nödvändigt, som vi reservanter tar upp, att bereda handikapporganisationerna bättre möjligheter att delta i hela planprocessen. Det är också viktigt att få fram en tvingande lagstiftning, precis som i andra länder, så att man ser till att även de som sitter i rullstol kan komma fram i gatumiljön och kollektivtrafiken.</textBlock>
    <textBlock id="i-81c385ded7258f43">Nu föreslår miljöministern i propositionen om infrastrukturstödet att man skall ändra det gränsvärde för buller som fyrpartiregeringen genomförde 1994</textBlock>
    <textBlock id="i-ed45d27d91567d04">till riktvärde. Men här urholkar man lagstiftningen, och det är en försvagning. Det är beklagligt. Det påpekar vi och vill att man skall se till att det finns en lagstiftning om att miljökonsekvensbeskrivningar och bullerstörning skall beaktas vid byggandet och redan vid planeringen av nya bostäder. Då får man ett instrument som möjliggör för människor att vistas i bullerfri miljö.</textBlock>
  </contentBlock>
  <contentBlock page="0" id="i-88a3cda0c3768585">
    <textBlock id="i-feabd918748444c6">Anf.  59  RUNE EVENSSON (s) replik:</textBlock>
    <textBlock id="i-3b4fb9f25aa45935">Herr talman! Jag delar en del av de synpunkter som Erling Bager för fram. Jag tycker också att det är väldigt viktigt att man inte bygger inom ett bullerstört område. När jag satt i byggnadsnämnd, och jag tror att samma regler gäller i dag, fick man inte bygga där bullervärdet översteg 55 decibel A utvändigt och 35</textBlock>
    <textBlock id="i-db5a998e0d5f8c82">decibel invändigt. Det invändiga kunde man åtgärda genom byggnadstekniska åtgärder med tjockare isolering och tilläggsglas. Men när man i efterhand försöker komma till rätta med bullerproblemen genom att uppföra fula plank har man misslyckats med både planering och byggnation. Det tror jag att Erling Bager och jag är överens om.</textBlock>
    <textBlock id="i-b1c971c632b5b333">Det finns också avstegsfall inom befintlig bebyggelse. Det finns många ställen där husen uppförts innan trafiken kommit att alstra buller. Det finns i lagstiftningen klara avstegsfall som kan tillämpas.</textBlock>
    <textBlock id="i-8f1faf029cac7039">Men i alla dessa fall gäller inomhusvärdet under 35</textBlock>
    <textBlock id="i-9fbc61b41a0fc7ce">decibel.</textBlock>
    <textBlock id="i-4f6d7085b00e1685">Vidare tycker jag att när man gör en översiktsplan och en detaljplan måste man från början ha klart för sig hur bullersituationen ser ut och redan i översiktsplansammanhang rita in bullerzoner så att man vet var det finns stora flygplatser, vägar osv. Likadant måste man i detaljplanen redovisa när bullervärdet överstiger 55 decibel. Erling Bager vill sänka det till 40</textBlock>
    <textBlock id="i-e48bcbde6c016be4">decibel. Det betyder att vi skulle få det väldigt besvärligt att upprätta planer eftersom bullret från trafik på vägar i planområden gärna överstiger 40 decibel.</textBlock>
  </contentBlock>
  <contentBlock page="0" id="i-1083efbcaeb2a272">
    <textBlock id="i-dc7ef46e6936c642">Anf.  60  ERLING BAGER (fp) replik:</textBlock>
    <textBlock id="i-2207508cb757e3dd">Herr talman! I den riksdagsdebatt där man fattade beslutet om fyrpartiregeringens förslag påpekades att det var viktigt med den goda miljön. Man syftade på bullret.</textBlock>
    <textBlock id="i-68a0b8983ff64569">Det är viktigt att nu gå vidare. En hel del har redan hänt, som Rune Evensson säger, när det gäller att förbättra det hela, men det återstår ganska mycket.</textBlock>
    <textBlock id="i-99d9c775c9133ba1">När vi nu ser att det inför kommunernas planering av nya bostäder inte finns ett tillräckligt bra instrument, tycker jag att vi i riksdagen skall se till att besluta om detta, för det här är en brist.</textBlock>
    <textBlock id="i-ae980bd8b1186a81">Låt mig också säga att det i den infrastrukturproposition som jag nämnde föreslås ett antal miljarder till handlingsprogram för kommunerna att vidta åtgärder för att minska buller. Det löper fram till år</textBlock>
    <textBlock id="i-da8ba81426be1ed9">2002. Desto viktigare är det att kommunerna i lagstiftningen får regler som gör att de verkligen använder pengarna och ser till att människor kan få bo i tystare miljö.</textBlock>
  </contentBlock>
  <contentBlock page="0" id="i-24e8601a7a83dcaa">
    <textBlock id="i-f3f8bd1b63c46e8d">Anf.  61  RUNE EVENSSON (s) replik:</textBlock>
    <textBlock id="i-b5a50702efb67701">Herr talman! Det som Erling Bager nu tog upp gäller befintlig bebyggelse, alltså inte planer och tillkommande ny bebyggelse. Jag förmodar att de här frågorna kommer upp även i miljöbalken.</textBlock>
    <textBlock id="i-464ef3b6402673df">Erling Bager talade ganska mycket om handikappfrågor. Handikapporganisationer deltar i dag i framtagandet av både översiktsplaner och detaljplaner.</textBlock>
    <textBlock id="i-20a32ce39e4c10f4">Riksdagen har beslutat att det skall finnas tillgänglighetsprogram som en del i översiktsplanearbetet. Det kan också ske genom att man upprättar separata tillgänglighetsprogram. De skall ange förbättringar för handikappade - precis som Erling Bager här har tagit upp - i form av bl.a. förbättringar av trottoarkanter.</textBlock>
    <textBlock id="i-4701d1525aab5bee">Erling Bager sade i sitt inledningsanförande att det inte finns några handikappolitiska program eller att de bara finns i mycket begränsad omfattning. Men det var inte så länge sedan som vi fattade beslutet i riksdagen. Vi kan därför inte begära att kommunerna redan nu skall ha hunnit ta fram alla dessa program.</textBlock>
    <textBlock id="i-16ca232806490df8">Lagen trädde i kraft för knappt ett år sedan. Nu pågår det en revision av översiktsplanerna ute i kommunerna. I samband med den revisionen och framtagandet av nya översiktsplaner kan man naturligtvis ta fram fullgoda tillgänglighetsprogram.</textBlock>
  </contentBlock>
  <contentBlock page="0" id="i-51dd22b8c719e133">
    <textBlock id="i-fd0a1fb58ddfcc4b">Anf.  62  PER LAGER (mp) replik:</textBlock>
    <textBlock id="i-8f2f825b90aa5c0e">Herr talman! Rune Evensson kommenterade mina tre reservationer. Det var i och för sig rätt i fråga om två av dem, men den tredje reservationen, som gällde den obligatoriska arkitektkompetensen, var jag inte med på.</textBlock>
    <textBlock id="i-42d89d63c3f3d167">Sedan vill jag ta upp frågan om vindkraftverken och behovet av att ge vindkraften draghjälp i dagens omställningsprocess när det gäller energin. Rune</textBlock>
    <textBlock id="i-bcfa6271863d411b">Evensson nämnde ljudet från vindkraftverken, synintrycken och säkerhetsavståndet. Detta är uppförstorade s.k. problem som inte alls har samma effekt i dag som de hade för 10-15 år sedan. Vindkraftverken har utvecklats fantastiskt mycket på det här området.</textBlock>
    <textBlock id="i-e5dc78bfa1286d06">Jag tror att det vore bra med en förenklad lagstiftning. Tillståndsprövning skall ske enligt såväl</textBlock>
    <textBlock id="i-e392972f63dacf8f">PBL som kulturminneslagen, naturresurslagen och naturvårdslagen. Men det behövs en samordning och en förenkling för att man skall kunna hjälpa fram vindkraften.</textBlock>
    <textBlock id="i-f36865af76fdc8de">Detta med självbyggeri har jag egna erfarenheter av. Jag har nyligen byggt ett ekologiskt hus och då fått känna på bekymren på vägen. Jag har inte kunnat bygga huset riktigt på det sätt som jag har velat, och det har att göra med den lagreglering som finns. Hade lagstiftaren varit mer positiv till självbyggeri hade förfarandet förmodligen varit mycket enklare. Det är det som jag är ute efter.</textBlock>
  </contentBlock>
  <contentBlock page="0" id="i-8908a238ae49defd">
    <textBlock id="i-d7836cf004898090">Anf.  63  RUNE EVENSSON (s) replik:</textBlock>
    <textBlock id="i-46ea23dc45c80cf4">Herr talman! Vi behandlade frågan om vindkraft i</textBlock>
    <textBlock id="i-46e67d8db2603f67">PBL-utredningens sista betänkande. Vi hade noga tagit reda på förutsättningarna och kom då fram till den slutsatsen att man inte kan ha några särregler för vindkraft. All byggnation och all planering skall behandlas enligt samma lagstiftning. Man kan inte göra undantag för Miljöpartiets hjärtefrågor. Det måste naturligtvis finnas en generell lagstiftning som gäller lika för alla.</textBlock>
    <textBlock id="i-41eebd1dd58aeac3">För inte så länge sedan svarade näringsministern på en fråga här i kammaren, som handlade om vindkraft. Han pekade då på att det 1988 hade gjorts noggranna undersökningar om på vilka platser man skulle kunna förlägga vindkraftverk. Men dessa platser sammanföll ofta med fritidsintressen och strandskyddsintressen. Det fanns också en intressekonflikt med radarspaning och telekommunikationer. Men nu arbetar NUTEK i samråd med länsstyrelserna med att ta fram en riksomfattande plan för placering av vindkraftverk. I en första etapp avser man att få fram en samlad elproduktion från vindkraft på ca 1 TWh om året.</textBlock>
    <textBlock id="i-86f52e8071f939c3">Miljöpartiet har också tagit upp detta med sårbarhetsanalyser. Det finns alltså med i PBL redan i dag.</textBlock>
    <textBlock id="i-8485f80bc3dccbca">Enligt 2 kap. skall bebyggelsen utformas med hänsyn till brand, olyckor osv. I fråga om enskilda byggnader gäller motsvarande i 3 kap.</textBlock>
  </contentBlock>
  <contentBlock page="0" id="i-f0701c8da03cd320">
    <textBlock id="i-43596adda74b2d8a">Anf.  64  PER LAGER (mp) replik:</textBlock>
    <textBlock id="i-6f569b52f9636bb8">Herr talman! Det här med självbyggeri innebär ett</textBlock>
    <textBlock id="i-efc2a229cb9e8a13">"krångleri". Rune Evensson sade ingenting om detta, men vi kan hoppa över det nu.</textBlock>
    <textBlock id="i-c32f1b88d44daa58">Jag hoppas att införandet av vindkraft som alternativ energikälla inte bara är Miljöpartiets hjärtefråga utan hela kammarens och även Rune Evenssons hjärtefråga. Det hoppas jag verkligen.</textBlock>
    <textBlock id="i-721153f4af415d81">Som jag sade i mitt anförande finns det inte några sårbarhetsanalyser. De som finns tar upp brandolyckor och andra katastrofer, men resursutarmning och miljökatastrofer omfattas inte. Därför måste detta skrivas in. Den skrivning som finns i dag är alldeles för snäv.</textBlock>
  </contentBlock>
  <contentBlock page="0" id="i-02c792d5ea85218d">
    <textBlock id="i-92f0e7985dbfb3d0">Anf.  65  KERSTIN WARNERBRING (c):</textBlock>
    <textBlock id="i-a86ac870914d4bb2">Herr talman! I det här betänkandet behandlas bl.a.</textBlock>
    <textBlock id="i-ad4b8f4aab29f84c">en motion av mig själv och Ingbritt Irhammar. Den motionen handlar om regionplanering i Skåne. Jag måste ju säga, herr talman, att jag faktiskt blev väldigt förvånad när jag tog del av utskottets hantering av motionen. I ärlighetens namn skall jag t.o.m. erkänna att jag blev litet upprörd.</textBlock>
    <textBlock id="i-194d525756d2a564">Jag skall först gå in på delar av motionen.</textBlock>
    <textBlock id="i-dac9f9a7b391fddf">I motionen visas på de goda förutsättningar som finns för att utveckla det sammanslagna Skånelänet i skilda hänseenden, men också på alla de problem som finns till följd av motstridiga intressen.</textBlock>
    <textBlock id="i-c5712d883f5a6708">På Skånes relativt begränsade yta finns en stor variation av naturtyper och en vacker och omväxlande natur. Inte minst har Skåne ett gammalt och unikt kulturlandskap. Planeringen i västra Skåne har lett till en låg andel kollektivtrafik och ett stort bilberoende. I</textBlock>
    <textBlock id="i-758db41749e4a747">synnerhet i västra Skåne råder stor brist på allemansrättslig mark. Anspråken på att utnyttja marken blir ännu större när Sverige nu öppnar sig ännu mera mot</textBlock>
    <textBlock id="i-a4a73e71c1542826">Europa. Sveriges bästa åkermark exploateras, och både kulturhistoriskt värdefulla miljöer och den biologiska mångfalden hotas. Konflikterna är alltså många. Miljösituationen är ytterst ansträngd, framför allt till följd av luftföroreningar.</textBlock>
    <textBlock id="i-3d81ce756dbefaaa">Samtidigt som sydvästra Skåne bedöms stå inför en betydande befolkningstillväxt finns det andra områden i Skåne - särskilt i dess östra del - som har stora sysselsättningsproblem och vikande näringsliv.</textBlock>
    <textBlock id="i-198578302b6f5fee">Det är nödvändigt att förbättra livsvillkoren i hela</textBlock>
    <textBlock id="i-4d4ec1585709cae7">Skåne, och för att nå dithän är behoven av att samordna de olika kommunernas översiktliga planering utomordentligt stora.</textBlock>
    <textBlock id="i-a46b6734ddb8f2be">De frågor som jag här har tagit upp har under de senaste åren varit föremål för en mängd utredningar.</textBlock>
    <textBlock id="i-fe070f72b7a7e2a2">Särskilt den förra fyrklöverregeringen tillsatte flera viktiga utredningar som nu finns klara. Av speciellt intresse är Skånedelegationen som i sin utredning</textBlock>
    <textBlock id="i-5ec764604e3d6417">SOU 1995:62 Ett Renat Skåne klart visar på och framför en mängd olika skäl till att det behövs en omsorgsfull regionplanering för Skåne. Det är också bråttom att få i gång en sådan, eftersom alltför många planeringsmisstag redan har begåtts. Nu finns det äntligen möjligheter att få i gång det viktiga arbetet efter att Skåne har slagits samman till ett län. Det nya självstyrelseorganet, som träder i kraft den 1 juli i år och som skall styra Skånelänet fram till 1 januari</textBlock>
    <textBlock id="i-85989d694b19d16f">1999, bör nu ges befogenheter att utarbeta en regionplan för Skåne. Och det är precis vad som begärs i motionens yrkande 1.</textBlock>
    <textBlock id="i-1871a0cc1fdd4a20">Utskottet har valt att inte behandla yrkandet. Utskottet har i stället totalt misstolkat motionen såvitt gäller initiativfrågan och skriver att motionsförslaget tycks utgå från uppfattningen att en erforderlig regionplanering i Skåne inte kommer till stånd med mindre än att den initieras av riksdag och regering. Så står det inte i motionen. Därefter följer i betänkandet ett långt stycke i vilket erinras om vilka frågor som kan tas upp i en regionplan och att en sådan kan komma till stånd på initiativ från kommunerna. Det hela avslutas med att utskottet skriver att man anser att denna ordning skall bestå. Jag vet inte för vem det här är skrivet. Vi som har väckt den här motionen är väl medvetna om denna ordning, och den har vi heller inte ifrågasatt.</textBlock>
    <textBlock id="i-fd843bfed6775d12">Herr talman! I kommentaren till 7 kap. 1 § PBL</textBlock>
    <textBlock id="i-37d408a8edf4ce42">står: "I första stycket avhandlas regeringens befogenhet att utse ett regionplaneorgan med uppgift att ta hand om regionplaneringen. Det finns inga regler om vem som är behörig att ta initiativ till ett beslut om regionplanering." Detta måste innebära att regionförbundet i Skåne län hos regeringen kan initiera frågan om att utse förbundet till regionplaneorgan även om någon enskild kommun - märk väl! - skulle motsätta sig beslut om regionplanering. Jag antar att utskottets ledamöter håller med mig om denna tolkning, och det är precis det här vi har föreslagit i motionen. Om regionförbundet begär att få bli regionplaneorgan skall det av regeringen bemyndigas detta.</textBlock>
    <textBlock id="i-3a17f82defb0aad0">Jag är därför mycket förvånad över att det i betänkandet inte alls nämns att regeringen i höstas strax efter att den här motionen väckts lade fram proposition 1996/97:36 Den regionala samhällsorganisationen. I denna föreslogs att regionförbunden i Kalmar län och Skåne län skall kunna utses till regionplaneorgan enligt plan- och bygglagen. Beslut om detta fattades i kammaren den 4 december. Med andra ord är yrkande 1 i vår motion tillgodosett, vilket såvitt jag kan bedöma också borde komma fram i betänkandet.</textBlock>
    <textBlock id="i-407dec9530733e92">Herr talman! Jag har inget yrkande att ställa, men sammanfattningsvis vill jag säga följande. Som jag tidigare sade framgår det av en rad utredningsuppdrag hur viktigt det är med en samordning av planeringen i</textBlock>
    <textBlock id="i-84d09e2fe0e81b49">Skåne län. I motionen har vi följt upp detta, och vi har begärt tydliga uttalanden om vikten av regionplanering i Skåne län och om att det skall finnas beredskap för ett beslut om detta skulle initieras av det regionala självstyrelseorganet. Det hade naturligtvis varit en fördel om utskottet hade uttalat sig om detta i stället för att ägna sig åt en närmast teknisk genomgång av vilka frågor en regionplan kan omfatta. Eftersom yrkande 1 har blivit tillgodosett genom regeringens proposition hade naturligtvis en positiv skrivning i betänkandet om behovet av regionplanering varit värdefull för utvecklingen i det nya Skånelänet. Nog borde vi väl alla i denna kammare, herr talman, vara angelägna om att försöksverksamheten med de nya länen som vi har beslutat om skall falla väl ut.</textBlock>
  </contentBlock>
  <contentBlock page="0" id="i-35c466f682662d9b">
    <textBlock id="i-b2a389db72780a69">Anf.  66  RUNE EVENSSON (s):</textBlock>
    <textBlock id="i-f59db79c404e75e2">Herr talman! Jag har lyssnat på vad Kerstin Warnerbring har sagt. Hon har klart beskrivit de problem och konflikter som finns i Skåne och även Skånes positiva sidor, skönhetsvärden och annat.</textBlock>
    <textBlock id="i-9883254af7e5ef7d">Som framgår av betänkandet är ändå den regionala planeringen en regional fråga. Det är alltså kommunerna som måste gå samman och utföra denna planering. Lagen ger också utrymme för detta. Det skall alltså bestämmas regionalt och inte av regering eller riksdag. Visserligen kan regeringen gripa in om det skulle behövas för att en sådan planering skall komma till stånd, men det vore väl verkligen att undervärdera skåningarna. Nog borde väl skåningarna klara detta själva, utan någon hjälp från regeringen. Det tror jag också alldeles säkert att man klarar.</textBlock>
    <textBlock id="i-8edb93ab6c3e5cc6">Det har redan begåtts planeringsmisstag, säger</textBlock>
    <textBlock id="i-2af740345ec09ff0">Kerstin Warnerbring. Jag menar att det då inte finns anledning att vänta längre. Jag förstår inte vad man väntar på egentligen. I motionen har man tagit upp att regeringen borde ta tag i den här frågan, men jag vill här säga att ni inte behöver gå till regeringen. Sätt i gång att planera bara!</textBlock>
  </contentBlock>
  <contentBlock page="0" id="i-2f9a63ff782f6a25">
    <textBlock id="i-dd8c0c9c3ba0be04">Anf.  67  KERSTIN WARNERBRING (c):</textBlock>
    <textBlock id="i-b01d7bb86d7a1256">Herr talman! Det är alldeles uppenbart att Rune</textBlock>
    <textBlock id="i-715545b1c58c7304">Evensson inte ens har lyssnat till vad jag precis har anfört från talarstolen. Vi har alltså inte i denna motion sagt att regeringen skall ta något initiativ till att utföra en regionplanering, men vi har begärt att regeringen skall ligga i beredskap för att tillåta det självstyrelseorgan som tillträder den 1 juli att få vara regionplaneorgan. Jag skall läsa upp ordagrant det som står i motionen, vilket naturligtvis Rune Evensson och utskottet borde ha läst innan betänkandet skrevs:</textBlock>
    <textBlock id="i-876ef1f3997b34c0">Det borde vara en av det nya självstyrelseorganets första uppgifter att initiera en regionplanering. En regionplanering måste kunna knytas till självstyrelseorganet. Regeringen kan på olika sätt redan nu bereda marken för en regionplanering, så att ärendet efter en framställning från detta självstyrelseorgan snabbt kan behandlas och arbetet komma i gång.</textBlock>
    <textBlock id="i-8519d78b0eedfc11">Det här har t.o.m. blivit tillgodosett, i och med att regeringen i sin proposition, som jag också sade från talarstolen, nu har sagt att om det kommer ett sådant initiativ får självstyrelseorganet direkt befogenheter att utföra en regionplan. Alltså är yrkandet redan tillgodosett, och följaktligen har vi i den här motionen inte på något sätt frångått plan- och bygglagen.</textBlock>
  </contentBlock>
  <contentBlock page="0" id="i-0fe726c3d4b31e29">
    <textBlock id="i-cd566110e88733b5">Anf.  68  RUNE EVENSSON (s):</textBlock>
    <textBlock id="i-81de0c568208f4c5">Herr talman! Som jag sade alldeles nyss var detta ur det perspektivet en onödig motion. Det är nämligen en självklarhet att det här organet skall kunna ha den här befogenheten.</textBlock>
  </contentBlock>
  <contentBlock page="0" id="i-b1bbf1684c7557fa">
    <textBlock id="i-c2a56b6e68788093">Anf.  69  KERSTIN WARNERBRING (c):</textBlock>
    <textBlock id="i-e2b7f76e0571733b">Herr talman! Nej, motionen var inte onödig, eftersom regeringens proposition inte var avlämnad när motionen väcktes. Det var i allra högsta grad nödvändigt att få tillrättalagt av regeringen i propositionen att det här självstyrelseorganet, dvs. regionförbunden i Kalmar län och Skåne län, skall få vara regionplaneorgan. Det står nämligen i kommentaren till 7 kap. 1 § i plan- och bygglagen ingenting om att ett regionförbund kan initiera en regionplan. Det är därför motionen har kommit till. Tack och lov blev den så att säga ändå bifallen i och med regeringens proposition. Följaktligen behöver vi nu inte invänta att regeringen sätter sig ned för att utarbeta även detta, utan nu kan det gå snabbare att komma i gång.</textBlock>
    <textBlock id="i-8a2586214d5d7acf">Men det hade varit väldigt bra, herr talman, om man i betänkandet hade uttryckt att det hade varit väldigt bra om regionplanen snabbt kommer i gång.</textBlock>
  </contentBlock>
  <contentBlock page="0" id="i-2ad6ec759f681757">
    <textBlock id="i-6a7fc730451d00d8">Överläggningen var härmed avslutad.</textBlock>
    <textBlock id="i-20716249fc7194f0">Beslut</textBlock>
  </contentBlock>
  <contentBlock page="0" id="i-58174a4229b8197c">
    <textBlock id="i-c74dbb1d90262820">UU6 Krigsmaterielexport</textBlock>
    <textBlock id="i-c93eea84b165f0da">Mom. 2 (redovisningen av krigsmaterielexporten)</textBlock>
    <textBlock id="i-592385a91b06f8a2">1. utskottet</textBlock>
    <textBlock id="i-4e77e426bec40716">2. res. 1 (fp, v, mp)</textBlock>
    <textBlock id="i-d7438638d9e4d640">Votering:</textBlock>
    <textBlock id="i-35c0057bcce14e39">249 för utskottet</textBlock>
    <textBlock id="i-5e1769765b6bb8b3">56 för res. 1</textBlock>
    <textBlock id="i-7d78444859552e29">44 frånvarande</textBlock>
    <textBlock id="i-536ba874ce51367a">Kammaren biföll utskottets hemställan.</textBlock>
    <textBlock id="i-5b6fd7e9d8ea8fb5">Partivis fördelning av rösterna:</textBlock>
    <textBlock id="i-2249d665fbcc2369">För utskottet:  144 s, 73 m, 22 c, 1 mp, 9 kd</textBlock>
    <textBlock id="i-d307af598ffc02f2">För res. 1:     22 fp, 20 v, 14 mp</textBlock>
    <textBlock id="i-f76fbb7776baa521">Frånvarande:    17 s, 7 m, 5 c, 4 fp, 2 v, 3 mp, 6 kd</textBlock>
    <textBlock id="i-a2a68450a864068f">Bodil Francke Ohlsson (mp) anmälde att hon avsett att rösta nej men markerats ha röstat ja.</textBlock>
  </contentBlock>
  <contentBlock page="0" id="i-643958dc7976f2f2">
    <textBlock id="i-918cc1cb5d08c02d">Mom. 4 (lagfästande av riktlinjerna för tillståndspliktig utlandssamverkan)</textBlock>
    <textBlock id="i-2ac2c10cc720d6ae">1. utskottet</textBlock>
    <textBlock id="i-f2d3b4a2c62d3e47">2. res. 2 (fp, v, mp)</textBlock>
    <textBlock id="i-ac50f22db6c05db8">Votering:</textBlock>
    <textBlock id="i-9de241bdec39a20d">249 för utskottet</textBlock>
    <textBlock id="i-d854293425fd7251">58 för res. 2</textBlock>
    <textBlock id="i-3cc126cd633ce8b2">42 frånvarande</textBlock>
    <textBlock id="i-7e9c104278f9fc99">Kammaren biföll utskottets hemställan.</textBlock>
    <textBlock id="i-a2825237fc1c34cd">Partivis fördelning av rösterna:</textBlock>
    <textBlock id="i-6a67732b17d50ace">För utskottet:  146 s, 73 m, 22 c, 8 kd</textBlock>
    <textBlock id="i-3d760d331a55ac42">För res. 2:     22 fp, 20 v, 15 mp, 1 kd</textBlock>
    <textBlock id="i-24c8af77192d8230">Frånvarande:    15 s, 7 m, 5 c, 4 fp, 2 v, 3 mp, 6 kd</textBlock>
  </contentBlock>
  <contentBlock page="0" id="i-c104ebc11f408690">
    <textBlock id="i-0e7927ef9b399c0e">Mom. 11 (en avveckling av den svenska krigsmaterielexporten)</textBlock>
    <textBlock id="i-9337dcad376e221f">1. utskottet</textBlock>
    <textBlock id="i-df259281103dd088">2. res. 6 (v, mp)</textBlock>
    <textBlock id="i-2d54e79150f33608">Votering:</textBlock>
    <textBlock id="i-1ff0dd952314f733">272 för utskottet</textBlock>
    <textBlock id="i-624e38ab1371e104">35 för res. 6</textBlock>
    <textBlock id="i-926bc392a54855d8">42 frånvarande</textBlock>
    <textBlock id="i-3692f6a8d30a510e">Kammaren biföll utskottets hemställan.</textBlock>
    <textBlock id="i-8a9033b79ab76fce">Partivis fördelning av rösterna:</textBlock>
    <textBlock id="i-0529b3d870a8d53a">För utskottet:  146 s, 73 m, 22 c, 22 fp, 9 kd</textBlock>
    <textBlock id="i-53399c4115f70b7e">För res. 6:     20 v, 15 mp</textBlock>
    <textBlock id="i-1d60a1fac7543675">Frånvarande:    15 s, 7 m, 5 c, 4 fp, 2 v, 3 mp, 6 kd</textBlock>
  </contentBlock>
  <contentBlock page="0" id="i-822046a8cc40a6ee">
    <textBlock id="i-eb665bd722af6ec7">Mom. 12 (ett demokratirekvisit vid tillståndsprövningen)</textBlock>
    <textBlock id="i-baac6c7cd46b7478">1. utskottet</textBlock>
    <textBlock id="i-cb8162cd147af840">2. res. 7 (fp, v)</textBlock>
    <textBlock id="i-12cfbf5b4d135636">Votering:</textBlock>
    <textBlock id="i-28f6e3d135bc96a1">250 för utskottet</textBlock>
    <textBlock id="i-989eae1a29bd2ebf">42 för res. 7</textBlock>
    <textBlock id="i-259c197f94dd5815">14 avstod</textBlock>
    <textBlock id="i-053c3fb293914472">43 frånvarande</textBlock>
    <textBlock id="i-c7aa61ae49c5528f">Kammaren biföll utskottets hemställan.</textBlock>
    <textBlock id="i-3dc19311063efb90">Partivis fördelning av rösterna:</textBlock>
    <textBlock id="i-d2b78caf2030c82f">För utskottet:  146 s, 73 m, 22 c, 9 kd</textBlock>
    <textBlock id="i-bfdd28fc4abdfc93">För res. 7:     22 fp, 20 v</textBlock>
    <textBlock id="i-1e22a9d545c91eac">Avstod: 14 mp</textBlock>
    <textBlock id="i-ee7a37478b237d07">Frånvarande:    15 s, 7 m, 5 c, 4 fp, 2 v, 4 mp, 6 kd</textBlock>
  </contentBlock>
  <contentBlock page="0" id="i-bd67803a9b67d6eb">
    <textBlock id="i-69c578b4799dd703">Mom. 14 (export av minor)</textBlock>
    <textBlock id="i-0b1bb21363e6be28">1. utskottet</textBlock>
    <textBlock id="i-309b32b4d9d0a052">2. res. 8 (v, mp)</textBlock>
    <textBlock id="i-023a43e7a22d6316">Votering:</textBlock>
    <textBlock id="i-d578416e66a0a418">269 för utskottet</textBlock>
    <textBlock id="i-1e69cde6eef1cbbf">37 för res. 8</textBlock>
    <textBlock id="i-9e2be968fba1c040">1 avstod</textBlock>
    <textBlock id="i-2e580976a80fbd48">42 frånvarande</textBlock>
    <textBlock id="i-c4012c54f0f9b98d">Kammaren biföll utskottets hemställan.</textBlock>
    <textBlock id="i-90842cf72933be24">Partivis fördelning av rösterna:</textBlock>
    <textBlock id="i-2595c00d8d24ee2d">För utskottet:  146 s, 73 m, 21 c, 22 fp, 7 kd</textBlock>
    <textBlock id="i-259d423a071fd2f6">För res. 8:     20 v, 15 mp, 2 kd</textBlock>
    <textBlock id="i-1a51c3441af21be1">Avstod: 1 c</textBlock>
    <textBlock id="i-9c86de462d84d664">Frånvarande:    15 s, 7 m, 5 c, 4 fp, 2 v, 3 mp, 6 kd</textBlock>
  </contentBlock>
  <contentBlock page="0" id="i-28ca1ca821ee6d7a">
    <textBlock id="i-689e4a018db5a256">Mom. 18 (en bättre kontroll av den internationella vapenhandeln m.m.)</textBlock>
    <textBlock id="i-bc88d2a54040bb40">Utskottets hemställan med godkännande av</textBlock>
    <textBlock id="i-6d2240118ad347fd">1. utskottets motivering</textBlock>
    <textBlock id="i-a3367d1d27b2876d">2. motiveringen i res. 9 (fp, v, mp, kd)</textBlock>
    <textBlock id="i-921a0c6221e4e984">Votering:</textBlock>
    <textBlock id="i-98851be15cacfed1">238 för utskottet</textBlock>
    <textBlock id="i-92c8e2267c36d970">66 för res. 9</textBlock>
    <textBlock id="i-9a09f27f3b8ac79a">2 avstod</textBlock>
    <textBlock id="i-427d18c1a3ca41a8">43 frånvarande</textBlock>
    <textBlock id="i-2e1d90f084b181a3">Kammaren biföll utskottets hemställan med godkännande av utskottets motivering.</textBlock>
    <textBlock id="i-02fa6f80f20a9aea">Partivis fördelning av rösterna:</textBlock>
    <textBlock id="i-914ea5e63052dac3">För utskottet:  143 s, 73 m, 22 c</textBlock>
    <textBlock id="i-ffe47f3361d234ce">För res. 9:     22 fp, 20 v, 15 mp, 9 kd</textBlock>
    <textBlock id="i-d6517fb941e3d7b0">Avstod: 2 s</textBlock>
    <textBlock id="i-f934381158e5a719">Frånvarande:    16 s, 7 m, 5 c, 4 fp, 2 v, 3 mp, 6 kd</textBlock>
  </contentBlock>
  <contentBlock page="0" id="i-414a2fd7434f8dfd">
    <textBlock id="i-1d9989763dd3aa13">Mom. 19 (försvarsmaterielsamarbetet inom EU)</textBlock>
    <textBlock id="i-65f830adb012efa9">1. utskottet</textBlock>
    <textBlock id="i-d85068249493da94">2. res. 10 (v, mp)</textBlock>
    <textBlock id="i-a9f2854704158fca">Votering:</textBlock>
    <textBlock id="i-09cde833b224959d">271 för utskottet</textBlock>
    <textBlock id="i-d3621df2e2f6ca65">36 för res. 10</textBlock>
    <textBlock id="i-1cc5fc2ba4760921">42 frånvarande</textBlock>
    <textBlock id="i-85cdf011914a3ad2">Kammaren biföll utskottets hemställan.</textBlock>
    <textBlock id="i-dc8d3228ac4e0657">Partivis fördelning av rösterna:</textBlock>
    <textBlock id="i-f694071846e334f4">För utskottet:  146 s, 73 m, 21 c, 22 fp, 9 kd</textBlock>
    <textBlock id="i-dac3d75c34a9dc6d">För res. 10:    1 c, 20 v, 15 mp</textBlock>
    <textBlock id="i-66093c5d58e4dce8">Frånvarande:    15 s, 7 m, 5 c, 4 fp, 2 v, 3 mp, 6 kd</textBlock>
  </contentBlock>
  <contentBlock page="0" id="i-2209c02087272995">
    <textBlock id="i-ec0cedb78d8febc6">Mom. 21 (krigsmaterielexport till enskilda stater och områden)</textBlock>
    <textBlock id="i-796200ab5ddcc7c5">Utskottets hemställan med godkännande av</textBlock>
    <textBlock id="i-7f53ee20d880a065">1. utskottets motivering</textBlock>
    <textBlock id="i-63a162cd29f84fb2">2. motiveringen i res. 11 (c, fp, v, mp, kd)</textBlock>
    <textBlock id="i-f7831a64e7140e7d">Votering:</textBlock>
    <textBlock id="i-60603d4f94f8a185">216 för utskottet</textBlock>
    <textBlock id="i-3e247c0e889fd03a">86 för res. 11</textBlock>
    <textBlock id="i-d6beaadb95154c05">3 avstod</textBlock>
    <textBlock id="i-01e70e9f3ae01bea">44 frånvarande</textBlock>
    <textBlock id="i-7db24050232d99d4">Kammaren biföll utskottets hemställan med godkännande av utskottets motivering.</textBlock>
    <textBlock id="i-010d675ea8afb21b">Partivis fördelning av rösterna:</textBlock>
    <textBlock id="i-392709ca30b93fd3">För utskottet:  143 s, 72 m, 1 c</textBlock>
    <textBlock id="i-252904ec02362606">För res. 11:    20 c, 22 fp, 20 v, 15 mp, 9 kd</textBlock>
    <textBlock id="i-82bbc38913e7ad6d">Avstod: 2 s, 1 m</textBlock>
    <textBlock id="i-0ad6d47e6f72af85">Frånvarande:    16 s, 7 m, 6 c, 4 fp, 2 v, 3 mp, 6 kd</textBlock>
  </contentBlock>
  <contentBlock page="0" id="i-8d30990651c7de90">
    <textBlock id="i-4f3e39a84b5ae431">Övriga moment</textBlock>
    <textBlock id="i-419256e0860baa30">Kammaren biföll utskottets hemställan.</textBlock>
  </contentBlock>
  <contentBlock page="0" id="i-6ddaab17b2267023">
    <textBlock id="i-c7c718bfb9bd7f24">UU16 Sveriges samarbete med Central- och Östeuropa</textBlock>
    <textBlock id="i-2a1dee25c26d012d">Mom. 7 (ansvaret för genomförande av samarbetsinsatserna i Central- och Östeuropa)</textBlock>
    <textBlock id="i-e5755ee5596e77ed">1. utskottet</textBlock>
    <textBlock id="i-e1c5577362148865">2. res. 1 (m)</textBlock>
    <textBlock id="i-72b495d8befbb63d">Votering:</textBlock>
    <textBlock id="i-b7d7882790fd9613">234 för utskottet</textBlock>
    <textBlock id="i-94775cd44e662589">73 för res. 1</textBlock>
    <textBlock id="i-6a49ca1ef6ab92d8">42 frånvarande</textBlock>
    <textBlock id="i-19aa1c8c9ff8f2b2">Kammaren biföll utskottets hemställan.</textBlock>
    <textBlock id="i-19043a1d6719776a">Partivis fördelning av rösterna:</textBlock>
    <textBlock id="i-6475cdc952dea0da">För utskottet:  146 s, 22 c, 22 fp, 20 v, 15 mp, 9 kd</textBlock>
    <textBlock id="i-f21ce053a10aefea">För res. 1:     73 m</textBlock>
    <textBlock id="i-c7cc0923c318de34">Frånvarande:    15 s, 7 m, 5 c, 4 fp, 2 v, 3 mp, 6 kd</textBlock>
  </contentBlock>
  <contentBlock page="0" id="i-20372c7f0d2a8c3c">
    <textBlock id="i-6d7453e77361a1c3">Mom. 10 (Östersjösamarbetets organisation samt trafikpolitiska satsningar, ledningar för naturgas i</textBlock>
    <textBlock id="i-d4bfc85006e8d35f">Östersjöregionen m.m.)</textBlock>
    <textBlock id="i-0fdafc8e19e9fb7c">1. utskottet</textBlock>
    <textBlock id="i-065f1097dcdf6272">2. res. 2 (v, mp, kd)</textBlock>
    <textBlock id="i-a618debc25f63e66">Votering:</textBlock>
    <textBlock id="i-7b8601c8fa91ef0f">264 för utskottet</textBlock>
    <textBlock id="i-a97d736a163c0e51">42 för res. 2</textBlock>
    <textBlock id="i-da91ea3910869017">1 avstod</textBlock>
    <textBlock id="i-7545f80aacfebd5a">42 frånvarande</textBlock>
    <textBlock id="i-ebf825b9df92cc7d">Kammaren biföll utskottets hemställan.</textBlock>
    <textBlock id="i-b023315ed03becbf">Partivis fördelning av rösterna:</textBlock>
    <textBlock id="i-8145921c8d45547f">För utskottet:  146 s, 73 m, 22 c, 22 fp, 1 kd</textBlock>
    <textBlock id="i-3cbd0f4bc7a5e72e">För res. 2:     19 v, 15 mp, 8 kd</textBlock>
    <textBlock id="i-23c4dd5bfd5193b3">Avstod: 1 v</textBlock>
    <textBlock id="i-72cc423f4c161353">Frånvarande:    15 s, 7 m, 5 c, 4 fp, 2 v, 3 mp, 6 kd</textBlock>
    <textBlock id="i-f4da3bcc3992ec71">Göran Hägglund (kd) anmälde att han avsett att rösta nej men markerats ha röstat ja.</textBlock>
  </contentBlock>
  <contentBlock page="0" id="i-62718167a0786eb9">
    <textBlock id="i-ebcda7e8200dc687">Mom. 11 (teknikval vid utbyggnad av infrastruktur)</textBlock>
    <textBlock id="i-d59f608c1c573075">1. utskottet</textBlock>
    <textBlock id="i-8a725338d6f4ef9e">2. res. 3 (v, mp)</textBlock>
    <textBlock id="i-bfa5b15598e62837">Votering:</textBlock>
    <textBlock id="i-a4621c759c2e7cd4">272 för utskottet</textBlock>
    <textBlock id="i-5e7b13f7b968d044">35 för res. 3</textBlock>
    <textBlock id="i-82e99c8e0692b0f0">42 frånvarande</textBlock>
    <textBlock id="i-1aedf949b3598c98">Kammaren biföll utskottets hemställan.</textBlock>
    <textBlock id="i-f995d52164390210">Partivis fördelning av rösterna:</textBlock>
    <textBlock id="i-3b76b4f5ef4d5742">För utskottet:  146 s, 73 m, 22 c, 22 fp, 9 kd</textBlock>
    <textBlock id="i-2aecf577bad9ce97">För res. 3:     20 v, 15 mp</textBlock>
    <textBlock id="i-5ad4f17bb5086088">Frånvarande:    15 s, 7 m, 5 c, 4 fp, 2 v, 3 mp, 6 kd</textBlock>
  </contentBlock>
  <contentBlock page="0" id="i-3ffbd7dc02750c91">
    <textBlock id="i-f101020bc8a1108d">Mom. 15 (särskilda krav på svenska företag)</textBlock>
    <textBlock id="i-d0730d83633c03f6">1. utskottet</textBlock>
    <textBlock id="i-5bd444e626e7db94">2. res. 4 (v, mp)</textBlock>
    <textBlock id="i-d4e7a9ebf0c228b0">Votering:</textBlock>
    <textBlock id="i-9cdb85c772b532d2">270 för utskottet</textBlock>
    <textBlock id="i-50a699d0a7ee180f">35 för res. 4</textBlock>
    <textBlock id="i-892148ca138daf67">44 frånvarande</textBlock>
    <textBlock id="i-ac8376ee4b5bfaf3">Kammaren biföll utskottets hemställan.</textBlock>
    <textBlock id="i-8202bdc95753a327">Partivis fördelning av rösterna:</textBlock>
    <textBlock id="i-e4458fa5b57da175">För utskottet:  145 s, 72 m, 22 c, 22 fp, 9 kd</textBlock>
    <textBlock id="i-70dd82284f06230a">För res. 4:     20 v, 15 mp</textBlock>
    <textBlock id="i-8a08c0ec390f8fb4">Frånvarande:    16 s, 8 m, 5 c, 4 fp, 2 v, 3 mp, 6 kd</textBlock>
  </contentBlock>
  <contentBlock page="0" id="i-bd482b85c46fbe48">
    <textBlock id="i-c6937f8c27a245c8">Övriga moment</textBlock>
    <textBlock id="i-7a8b559e40c37ae4">Kammaren biföll utskottets hemställan.</textBlock>
  </contentBlock>
  <contentBlock page="0" id="i-b1a554bca1e3810a">
    <textBlock id="i-e16f63657d82b343">BoU9 Vissa plan- och byggfrågor</textBlock>
    <textBlock id="i-38d79c4cc9de373d">Mom. 1 (revidering av översiktsplaneringen)</textBlock>
    <textBlock id="i-cc7c5bb9fbaf3f08">1. utskottet</textBlock>
    <textBlock id="i-bba13e7199913753">2. res. 1 (v)</textBlock>
    <textBlock id="i-05de9aee9d06299d">Votering:</textBlock>
    <textBlock id="i-a167185eaf89e170">286 för utskottet</textBlock>
    <textBlock id="i-85a7f2b7ab3e51a3">20 för res. 1</textBlock>
    <textBlock id="i-9af0f751b20a8ac6">43 frånvarande</textBlock>
    <textBlock id="i-4f3ce8c1661518ca">Kammaren biföll utskottets hemställan.</textBlock>
    <textBlock id="i-71f0c07504236f38">Partivis fördelning av rösterna:</textBlock>
    <textBlock id="i-d0b4a0df22bb5ad6">För utskottet:  146 s, 73 m, 22 c, 22 fp, 14 mp, 9 kd</textBlock>
    <textBlock id="i-b25d89a2738ded4b">För res. 1:     20 v</textBlock>
    <textBlock id="i-87adf19d53cdda24">Frånvarande:    15 s, 7 m, 5 c, 4 fp, 2 v, 4 mp, 6 kd</textBlock>
  </contentBlock>
  <contentBlock page="0" id="i-d3bbd1f03495ae80">
    <textBlock id="i-28dae8c30f6620d0">Mom. 6 (reglering av strandskyddet i detaljplan)</textBlock>
    <textBlock id="i-11d21adc2b168e03">1. utskottet</textBlock>
    <textBlock id="i-18515bd1bf918ee8">2. res. 2 (m)</textBlock>
    <textBlock id="i-4f621568ef0d3773">Votering:</textBlock>
    <textBlock id="i-a00bb5a0cac0d48b">231 för utskottet</textBlock>
    <textBlock id="i-eccb107d43816986">75 för res. 2</textBlock>
    <textBlock id="i-f51f90c12340e567">43 frånvarande</textBlock>
    <textBlock id="i-1a0807304306cd1a">Kammaren biföll utskottets hemställan.</textBlock>
    <textBlock id="i-99a966e294538085">Partivis fördelning av rösterna:</textBlock>
    <textBlock id="i-8426a9e7be3579f4">För utskottet:  145 s, 21 c, 21 fp, 20 v, 15 mp, 9 kd</textBlock>
    <textBlock id="i-cc5fd38c3fb28a93">För res. 2:     73 m, 1 c, 1 fp</textBlock>
    <textBlock id="i-454cd2bcdfa201c5">Frånvarande:    16 s, 7 m, 5 c, 4 fp, 2 v, 3 mp, 6 kd</textBlock>
  </contentBlock>
  <contentBlock page="0" id="i-0c406d3c96e34c8c">
    <textBlock id="i-4a10704af79d36be">Mom. 10 (redovisning av bullernivån i planer)</textBlock>
    <textBlock id="i-1f26c908ebc73678">1. utskottet</textBlock>
    <textBlock id="i-144f2973c8b9cc43">2. res. 5 (fp, v, mp, kd)</textBlock>
    <textBlock id="i-1352b06eebf5dfdb">Votering:</textBlock>
    <textBlock id="i-db020b7c794fe7d1">240 för utskottet</textBlock>
    <textBlock id="i-d20bb44605cac0a9">65 för res. 5</textBlock>
    <textBlock id="i-8281b85efc804cbc">44 frånvarande</textBlock>
    <textBlock id="i-6f0cc1e9776148c8">Kammaren biföll utskottets hemställan.</textBlock>
    <textBlock id="i-d45187bce354b992">Partivis fördelning av rösterna:</textBlock>
    <textBlock id="i-9f45e03b5b0cc46f">För utskottet:  145 s, 72 m, 22 c, 1 kd</textBlock>
    <textBlock id="i-9c5c3c7e89eeeb0e">För res. 5:     22 fp, 20 v, 15 mp, 8 kd</textBlock>
    <textBlock id="i-3f213a6c957af99d">Frånvarande:    16 s, 8 m, 5 c, 4 fp, 2 v, 3 mp, 6 kd</textBlock>
  </contentBlock>
  <contentBlock page="0" id="i-970b8c6360ebf756">
    <textBlock id="i-2efefe9eb4694f86">Mom. 11 (handikappades deltagande i planeringen)</textBlock>
    <textBlock id="i-2aa5435d854a02af">1. utskottet</textBlock>
    <textBlock id="i-1eb3b57a07d5a6fd">2. res. 6 (c, fp, v, mp, kd)</textBlock>
    <textBlock id="i-b91a476aac359953">Votering:</textBlock>
    <textBlock id="i-ab50a04a51f0d68e">218 för utskottet</textBlock>
    <textBlock id="i-7d664a0d447fa278">88 för res. 6</textBlock>
    <textBlock id="i-45994d712896d3e6">43 frånvarande</textBlock>
    <textBlock id="i-f8bd29c95eab671b">Kammaren biföll utskottets hemställan.</textBlock>
    <textBlock id="i-c337193ce96db2cf">Partivis fördelning av rösterna:</textBlock>
    <textBlock id="i-5ef91c24af921031">För utskottet:  146 s, 71 m, 1 c</textBlock>
    <textBlock id="i-16fc61002fd86d3c">För res. 6:     1 m, 21 c, 22 fp, 20 v, 15 mp, 9 kd</textBlock>
    <textBlock id="i-a69e6c5770f0d0b0">Frånvarande:    15 s, 8 m, 5 c, 4 fp, 2 v, 3 mp, 6 kd</textBlock>
  </contentBlock>
  <contentBlock page="0" id="i-5f430729c554ed70">
    <textBlock id="i-4bf1e168b2a48a37">Mom. 12 (sårbarhetsaspekter i planeringen)</textBlock>
    <textBlock id="i-2257b3415505ff8c">1. utskottet</textBlock>
    <textBlock id="i-a6571abd426aca97">2. res. 7 (c, v, mp)</textBlock>
    <textBlock id="i-8be079c7217fb88c">Votering:</textBlock>
    <textBlock id="i-1e9ddf71aadd4432">250 för utskottet</textBlock>
    <textBlock id="i-5e5e4efe431a01b4">57 för res. 7</textBlock>
    <textBlock id="i-42c790ca5bb3ae7b">42 frånvarande</textBlock>
    <textBlock id="i-26e850e08225d869">Kammaren biföll utskottets hemställan.</textBlock>
    <textBlock id="i-aa30429423930a12">Partivis fördelning av rösterna:</textBlock>
    <textBlock id="i-f2cc2cb86e15a184">För utskottet:  146 s, 73 m, 22 fp, 9 kd</textBlock>
    <textBlock id="i-7f7a28d6a7cf192f">För res. 7:     22 c, 20 v, 15 mp</textBlock>
    <textBlock id="i-c349815e38ae2095">Frånvarande:    15 s, 7 m, 5 c, 4 fp, 2 v, 3 mp, 6 kd</textBlock>
  </contentBlock>
  <contentBlock page="0" id="i-6a1c47af87f125ba">
    <textBlock id="i-231464137bcbc62f">Mom. 13 (prövningen av vindkraftverk)</textBlock>
    <textBlock id="i-4dc3f93997977879">1. utskottet</textBlock>
    <textBlock id="i-cfb8123fe0e0d0af">2. res. 8 (mp)</textBlock>
    <textBlock id="i-41fad14681f14058">Votering:</textBlock>
    <textBlock id="i-cdbd4157317536fe">287 för utskottet</textBlock>
    <textBlock id="i-97face25a196db36">18 för res. 8</textBlock>
    <textBlock id="i-3ee17db355561463">2 avstod</textBlock>
    <textBlock id="i-daf07bea3cb8b4fd">42 frånvarande</textBlock>
    <textBlock id="i-f1d215981480e42b">Kammaren biföll utskottets hemställan.</textBlock>
    <textBlock id="i-ff039ea940ec9ae9">Partivis fördelning av rösterna:</textBlock>
    <textBlock id="i-3fb27145d3768f87">För utskottet:  146 s, 73 m, 21 c, 21 fp, 17 v, 9 kd</textBlock>
    <textBlock id="i-a3177622d517e122">För res. 8:     1 c, 1 fp, 1 v, 15 mp</textBlock>
    <textBlock id="i-cd125180d2967328">Avstod: 2 v</textBlock>
    <textBlock id="i-26a4a575184157b9">Frånvarande:    15 s, 7 m, 5 c, 4 fp, 2 v, 3 mp, 6 kd</textBlock>
  </contentBlock>
  <contentBlock page="0" id="i-9193cc9ad3b08f84">
    <textBlock id="i-4e528f9ecf21a261">Mom. 16 (reglerna för byggande på landsbygden)</textBlock>
    <textBlock id="i-95fcea1d27950d75">1. utskottet</textBlock>
    <textBlock id="i-30ef93bb8e3f988d">2. res. 9 (m)</textBlock>
    <textBlock id="i-75b3a6ba67f6a3a4">3. res. 10 (c, kd)</textBlock>
    <textBlock id="i-31eb092ddfe0cf92">Förberedande votering:</textBlock>
    <textBlock id="i-6fc6012f1e6c4d43">74 för res. 9</textBlock>
    <textBlock id="i-ca9cf23afe70e6e8">33 för res. 10</textBlock>
    <textBlock id="i-1654dbd289272b58">199 avstod</textBlock>
    <textBlock id="i-2134b7ba9b7afb5b">43 frånvarande</textBlock>
    <textBlock id="i-58999a0f14466043">Kammaren biträdde res. 9.</textBlock>
    <textBlock id="i-3ee9f8431363dcb0">Huvudvotering:</textBlock>
    <textBlock id="i-e90d8b3e7b9a958c">Kammaren biföll utskottets hemställan genom uppresning.</textBlock>
  </contentBlock>
  <contentBlock page="0" id="i-4a046a0223f74b60">
    <textBlock id="i-3c1cb32190842917">Mom. 17 (regler för byggande)</textBlock>
    <textBlock id="i-f51b76b4864cba0e">1. utskottet</textBlock>
    <textBlock id="i-5711fc445ee27be3">2. res. 11 (v)</textBlock>
    <textBlock id="i-a1ea0590bef571ba">Votering:</textBlock>
    <textBlock id="i-81e5f97c8c2e26d3">284 för utskottet</textBlock>
    <textBlock id="i-f689624ed0cd1e15">22 för res. 11</textBlock>
    <textBlock id="i-600f6923bd5ffac2">43 frånvarande</textBlock>
    <textBlock id="i-14be34ca3584b30b">Kammaren biföll utskottets hemställan.</textBlock>
    <textBlock id="i-a7fa40c9b79bebcd">Partivis fördelning av rösterna:</textBlock>
    <textBlock id="i-0ca1f119239b877a">För utskottet:  145 s, 73 m, 22 c, 22 fp, 13 mp, 9 kd</textBlock>
    <textBlock id="i-281f25bf6a918ef2">För res. 11:    20 v, 2 mp</textBlock>
    <textBlock id="i-38a7e2529ef1125d">Frånvarande:    16 s, 7 m, 5 c, 4 fp, 2 v, 3 mp, 6 kd</textBlock>
    <textBlock id="i-a8df60f822092e12">Gunrun Lindvall (mp) anmälde att hon avsett att rösta ja men markerats ha röstat nej.</textBlock>
  </contentBlock>
  <contentBlock page="0" id="i-facadde21da00606">
    <textBlock id="i-f6f033aacfbc87e5">Mom. 18 (självbyggeri)</textBlock>
    <textBlock id="i-c88df930c7a026a3">1. utskottet</textBlock>
    <textBlock id="i-d8ee997cf85390e2">2. res. 12 (mp)</textBlock>
    <textBlock id="i-8b1b5b9a8b7ed4c4">Votering:</textBlock>
    <textBlock id="i-a9dbd617802ba380">291 för utskottet</textBlock>
    <textBlock id="i-582f3c517fd8a7c2">15 för res. 12</textBlock>
    <textBlock id="i-c54e6fcea1a94562">43 frånvarande</textBlock>
    <textBlock id="i-d6264d197a251e82">Kammaren biföll utskottets hemställan.</textBlock>
    <textBlock id="i-a7f447887d764a0f">Partivis fördelning av rösterna:</textBlock>
    <textBlock id="i-193edf5e53b2e423">För utskottet:  146 s, 73 m, 22 c, 21 fp, 20 v, 9 kd</textBlock>
    <textBlock id="i-ab346d153114a52b">För res. 12:    15 mp</textBlock>
    <textBlock id="i-903a892d7ddc9f11">Frånvarande:    15 s, 7 m, 5 c, 5 fp, 2 v, 3 mp, 6 kd</textBlock>
  </contentBlock>
  <contentBlock page="0" id="i-1f8bffaab9c1b95e">
    <textBlock id="i-7f03b31cb2d5a3a8">Mom. 19 (arkitektkompetens)</textBlock>
    <textBlock id="i-839c19c73e57276a">1. utskottet</textBlock>
    <textBlock id="i-f0040b76b5e9aae6">2. res. 13 (v)</textBlock>
    <textBlock id="i-9385604eb6398df4">Votering:</textBlock>
    <textBlock id="i-1dcaf05cbfb8415d">285 för utskottet</textBlock>
    <textBlock id="i-449cf68b0db9bd68">20 för res. 13</textBlock>
    <textBlock id="i-53de262d9ad60813">44 frånvarande</textBlock>
    <textBlock id="i-4dbb5f1cf31e295d">Kammaren biföll utskottets hemställan.</textBlock>
    <textBlock id="i-8dbeb2c9d5d35cd7">Partivis fördelning av rösterna:</textBlock>
    <textBlock id="i-4315cc1e75fd13fb">För utskottet:  145 s, 73 m, 22 c, 21 fp, 15 mp, 9 kd</textBlock>
    <textBlock id="i-2f2defe86267d13b">För res. 13:    20 v</textBlock>
    <textBlock id="i-40d24ae0d689b37d">Frånvarande:    16 s, 7 m, 5 c, 5 fp, 2 v, 3 mp, 6 kd</textBlock>
  </contentBlock>
  <contentBlock page="0" id="i-d4d2d26fa7dde22e">
    <textBlock id="i-e51d0c2f3c38067f">Övriga moment</textBlock>
    <textBlock id="i-a25237691aa00c59">Kammaren biföll utskottets hemställan.</textBlock>
    <textBlock id="i-61baba91e7e6d4bf">Beslut om samlad votering</textBlock>
  </contentBlock>
  <contentBlock page="0" id="i-a3cc1107d047f8ce">
    <textBlock id="i-836d3bede3cdbd53">På förslag av tredje vice talmannen medgav kammaren att återstående ärenden på dagens föredragningslista fick avgöras i ett sammanhang efter avslutad debatt.</textBlock>
  </contentBlock>
  <contentBlock page="0" id="i-d6fa647e3fc77dd3">
    <textBlock id="i-8458ee335715cdda">6 §  Naturresurslagen</textBlock>
  </contentBlock>
  <contentBlock page="0" id="i-6922d5eb7b23d419">
    <textBlock id="i-c6dd828cd764f47d">Föredrogs</textBlock>
    <textBlock id="i-3299fe15eb67f6a0">Bostadsutskottets betänkande 1996/97:BoU10</textBlock>
    <textBlock id="i-1c6612ff73d2df66">Naturresurslagen</textBlock>
  </contentBlock>
  <contentBlock page="0" id="i-6a441c36c7d0c682">
    <textBlock id="i-cd5523ff54d31aae">Anf.  70  RIGMOR AHLSTEDT (c):</textBlock>
    <textBlock id="i-8c4a5c9f79505e2c">Herr talman! I det här betänkandet gällande naturresurslagen har vi i Centerpartiet under den allmänna motionstiden tagit upp frågor kring den kommunala vetorätten när det gäller förvar av utbränt kärnbränsle.</textBlock>
    <textBlock id="i-e725079c6570a27f">Vi har också tagit upp nationalstadsparkernas betydelse i Sverige, nödvändigheten av en hushållsplan för vattenförsörjningen samt vindkraften som riksintresse.</textBlock>
    <textBlock id="i-2e4bbdbe96a383b8">I de här frågorna har vi inte fått gehör i utskottet, och därför finns det också reservationer i betänkandet.</textBlock>
    <textBlock id="i-927c73955e6ebb8d">Majoriteten i utskottet har valt att avstyrka samtliga motioner, flera av dem med hänvisning till pågående beredningar i regeringens kansli av propositioner om en miljöbalk, om omställning av energisystemet samt om skydd för ytterligare vattendrag.</textBlock>
    <textBlock id="i-542adeea389e4dbf">Jag delar inte utskottsmajoritetens uppfattning att vi i riksdagen skall avstå från att påverka utformningen av regeringens förslag i miljöbetänkandet eller i propositionerna. Jag anser att riksdagens uppgift är att påverka.</textBlock>
    <textBlock id="i-3f35173bbd43ca8c">Jag anser att de synpunkter som Centerpartiet har i de här frågorna borde av utskottet ha givits regeringen till känna, så att de hade kunnat inarbetas i miljöbalken och i de propositioner som omfattar respektive område.</textBlock>
    <textBlock id="i-462cedc508eab7f4">Jag har dock en förhoppning om att regeringen tar till sig synpunkterna som kommer fram i dagens debatt och som också finns uttryckta i såväl motioner som i reservationer.</textBlock>
    <textBlock id="i-f415bc309f0eacf9">Herr talman! Jag yrkar bifall till reservation 4, mom. 5, som handlar om det kommunala vetot.</textBlock>
    <textBlock id="i-82f7e8d48ed8f7d5">Att leva i en miljö som inte innebär risk för liv och hälsa är en mänsklig rättighet. Det är kommunerna som har det övergripande ansvaret för människors hälsa och för miljökvaliteten i kommunen. Av den anledningen finns den kommunala vetorätten som ger kommunfullmäktige rätt att säga nej till en etablering av miljöstörande anläggningar i den egna kommunen.</textBlock>
    <textBlock id="i-29026f3e52997c6d">Enligt Centerpartiets mening bör den kommunala vetorätten gälla oinskränkt och även omfatta anläggningar för utbränt kärnbränsle. Detta bör inarbetas i miljöbalken som vi väntar på.</textBlock>
    <textBlock id="i-450f8eca9e005619">Herr talman! Nationalstadsparken i Haga- och</textBlock>
    <textBlock id="i-cdcc8c8fdda033fb">Brunnsviksområdet i Stockholm kom till på initiativ av Centerpartiet då Görel Thurdin var minister. På senare tid har det kommit oroande signaler om att exploateringsintressen kan vara på väg att påverka nationalstadsparken negativt. Det får inte ske. Därför kräver vi från Centerpartiet att skyddet av parken förstärks. Vi förutsätter att regeringen hävdar nationalstadsparkens skydd och kommer med en redovisning av hur skyddet också skall fullföljas.</textBlock>
    <textBlock id="i-08339a2d965cffdd">Det är naturligtvis tillfredsställande att utslaget av den prövning som Regeringsrätten nyligen gjorde angående den s.k. Norra länken genom parken har inneburit att bevarandeintresset har tillmätts mycket stor betydelse.</textBlock>
    <textBlock id="i-3d6c52b92838c4bf">I utredningen som föregick nationalstadsparken föreslås att ytterligare sådana parker skall inrättas.</textBlock>
    <textBlock id="i-fd4d82e2e8f3c966">Centerpartiet bejakar en sådan utveckling. Därför är det ganska naturligt att vi också tillstyrker den motion som säger att Göteborg skall få sin nationalstadspark.</textBlock>
    <textBlock id="i-289fdfa26be286f2">Det område som motionären tar upp har utan tvivel de kvalifikationer som krävs för att en sådan park skall inrättas.</textBlock>
    <textBlock id="i-d5b116ef5cd28340">Jag yrkar bifall, herr talman, till reservationerna</textBlock>
    <textBlock id="i-fbc9ab42135a43e2">15, mom. 20, samt 16, mom. 21, gällande nationalstadsparker.</textBlock>
    <textBlock id="i-b87cd99ce9688c59">Vatten är vårt viktigaste livsmedel. Det är en sårbar resurs. Eftersom endast 6 % av jordens vatten är sötvatten är hushållning med vatten både en miljöfråga och en hälso- och överlevnadsfråga. Svensk miljöpolitik måste garantera god tillgång på friskt vatten till alla invånare. Risken för föroreningar i våra vattendrag måste vi försöka ta bort, och en hushållningsplan för vattenförsörjning måste upprättas.</textBlock>
    <textBlock id="i-dd4e16abc308d531">Därför, herr talman, yrkar jag bifall även till motion 6, mom. 8, gällande planering av våra vattenresurser.</textBlock>
    <textBlock id="i-a42a5ac72065e1b4">Till sist, herr talman, vill jag beröra vindkraften.</textBlock>
    <textBlock id="i-50e8dcdaec5b0490">Vindkraften håller faktiskt på att introduceras i det svenska energisystemet. Det är positivt. Mindre positivt är de problem som finns och som måste övervinnas för att vi skall kunna gå från ord till handling.</textBlock>
    <textBlock id="i-785c212f0f96aa61">Trots vidtagna åtgärder på lagstiftningens område har det hitintills varit svårt att ge vindkraften den roll i energibalansen som eftersträvas. Det behövs lättnader för att vindkraften skall få verklig vind i seglen. Jag har en förhoppning om att detta beaktas i såväl miljöbalken som den kommande energipropositionen.</textBlock>
    <textBlock id="i-c51d14019d9082ac">Jag ber att få yrka bifall även till reservation 12, mom. 16, om vindkraften som riksintresse.</textBlock>
  </contentBlock>
  <contentBlock page="0" id="i-f7ffacea2c4510cd">
    <textBlock id="i-f39faf0b80fcf531">Anf.  71  LENNART FREMLING (fp):</textBlock>
    <textBlock id="i-e484a86d6b163cad">Herr talman! I dag diskuterar vi faktiskt grundläggande frågor för den moderna västerländska livsstilen.</textBlock>
    <textBlock id="i-815bc99288ee025d">Vår generation har tagit sig friheten att konsumera och ödelägga naturresurser för kommande generationer. Bl.a. minskar den biologiska mångfalden. Djur och växtarter försvinner från jordens yta, och de kan aldrig någonsin återskapas. Vilken rätt har vår generation att förändra naturens biotoper så att detta sker?</textBlock>
    <textBlock id="i-ed14ef70eb664be1">Vi liberaler vill ta ansvar för att förvalta naturen så att kommande generationer kan få en lika god livskvalitet som vi eller helst bättre. Naturresurslagen som det här betänkandet behandlar är en av exponenterna för hur vår generation vill behandla naturen.</textBlock>
    <textBlock id="i-d87a6e22d8774cb7">Den ger svar på hur vi avväger olika intressen. Olika politiska partier har olika grundvärderingar och gör olika bedömningar. Detta framgår av reservationerna i detta betänkande.</textBlock>
    <textBlock id="i-e6f49c8c13875ca8">I Folkpartiets partimotion om miljön har vi föreslagit riksdagen att göra ett tillkännagivande till regeringen om att epoken för vattenkraftsutbyggnaden är avslutad. Vi vet att ett ytterst litet tillskott finns att hämta från vattenkraften till vår energiproduktion.</textBlock>
    <textBlock id="i-321b44c7b112f124">Riksdagen bör stryka under detta genom ett uttalande.</textBlock>
    <textBlock id="i-53e5c428efca85fb">Detta kan vi göra nu genom att bifalla reservation 8, som i utskottet fått stöd av Vänsterpartiet, Miljöpartiet och Kristdemokraterna.</textBlock>
    <textBlock id="i-f830b5b630f4c053">Naturresurslagen bör användas för att markera skyddsvärdet exempelvis för flera älvsträckor. Vi borde redan nu skydda Gideälven så som anförs i reservation 10, och Sölvbacka strömmar så som anförs i reservation 11. Det vore en viktig markering, men jag tar inte här upp tiden med att upprepa sakargumenten för de enskilda fallen.</textBlock>
    <textBlock id="i-4e2e458c4f2992dc">Herr talman! Ett viktigt genombrott gjordes för ett par år sedan då vi införde begreppet nationalstadspark i naturresurslagen. Det bör vidareutvecklas och stärkas. Det beskrivs i reservation 16. Utskottsbetänkandet uttrycker en alltför stor försiktighet och långsamhet. Man får nästan intrycket av ovilja att ge ytterligare skydd. Vi vill att de fina områden som har utpekats av utredningen i Göteborg - Slottsskogen, Botaniska trädgården och Änggården - skall bli nationalstadspark.</textBlock>
    <textBlock id="i-f4d3e0ea4218e7a5">På denna punkt finns en centermotion. Lokalt har också Folkpartiet liberalerna agerat för att ge det här fina området ett sådant här skydd. Vi stödjer detta genom att stå bakom reservation 15 i betänkandet.</textBlock>
    <textBlock id="i-62eea0caffb1c625">Herr talman! Jag står naturligtvis bakom alla de åtta folkpartireservationerna, men för att spara kammarens tid yrkar jag bifall enbart till reservation nr 8, som har speciell betydelse vad gäller vattenkraftsutbyggnadsepoken.</textBlock>
  </contentBlock>
  <contentBlock page="0" id="i-60003ed1be330313">
    <textBlock id="i-5a9fc44caaf4c1d7">Anf.  72  OWE HELLBERG (v):</textBlock>
    <textBlock id="i-bd8db7a8dad7cdbc">Herr talman! Att bevara våra orörda älvar och de sista strömmande vattendragen från utbyggnad av vattenkraft är en viktig uppgift och en skyldighet mot kommande generationer. Dessas möjlighet att få uppleva orörda vattenmiljöer och en naturlig biologisk mångfald är en rättighet som vi inte skall beröva dem i vår jakt på energi för att upprätthålla vår livsstil och utöka vår bekvämlighet. Därför är det bra att än en gång slå fast att vattenkraftsutbyggnadsepoken är slut, inte minst med tanke på den avveckling av kärnkraften som vi snart skall påbörja.</textBlock>
    <textBlock id="i-755c9e9bbae33928">Det skall stå klart att en nyutbyggnad av vattenkraft inte är någon del av den framtida energiomställningen. Den skall bestå av energibesparing, energieffektivisering och utbyggnad av andra kretsloppsbaserade energialternativ. Att skydda de sista strömmande vattendragen är viktigt. Det viktigaste instrumentet för att tala om hur det skall ske är naturresurslagen. Där har de älvar som skall skyddas från vattenkraftsutbyggnad ett mycket starkt skydd, som helt och hållet är en riksdagsfråga.</textBlock>
    <textBlock id="i-74cb1ac47f2a2a35">När Bergs kommun under våren 1996 med knapp majoritet i kommunfullmäktige beslutade att gå till regeringen för att förvärva fallrättigheterna i Sölvbacka strömmar, beslöt jag mig för att väcka en motion i frågan för att en gång för alla få slut på spekulationerna om en vattenkraftsutbyggnad där uppe.</textBlock>
    <textBlock id="i-09caded45dcba067">Under hösten kom mycket riktigt en förfrågan om inköp av fallrättigheterna till Finansdepartementet, och i nuläget är frågan ett ärende enbart för regeringen, utan någon medverkan från riksdagen.</textBlock>
    <textBlock id="i-f01dbc0ae3270fb7">I dag har vi möjlighet att få ett slut på striden om</textBlock>
    <textBlock id="i-66e20741931ba89b">Sölvbacka strömmar, en strid som varat sedan 60-</textBlock>
    <textBlock id="i-25951aba8ed691cf">talet. Det har i den givits ett stort folkligt stöd för ett bevarande av strömmarna från ortsbefolkningen, fritidsfiskare, biologer och naturvårdsorganisationer.</textBlock>
    <textBlock id="i-c92c2be86b422139">Vid en omröstning bland kommunens högstadieelever röstade 80 % för ett bevarande. De är framtidens lokala invånare och ser bevarade naturvärden som viktigare än inkomster från energiframställning.</textBlock>
    <textBlock id="i-305c258a4edd8a13">Striden om Sölvbacka strömmar har oroat människor under mycket lång tid och har fortfarande inte nått ett acceptabelt slut. Staten har vid två tillfällen ryckt in för att förhindra en utbyggnad. Man har bl.a.</textBlock>
    <textBlock id="i-cdca4f762d7dd2fb">löst in fallrättigheterna för flera hundra miljoner kronor. Både en socialdemokratisk och en borgerlig regering har på olika sätt förhindrat en utbyggnad, vilket betyder att alla riksdagens partier varit för detta.</textBlock>
    <textBlock id="i-31fd62ca4a400b5d">Trots detta är frågan inte slutgiltigt löst. Det sker bara genom att man i naturresurslagen skyddar älvsträckan från möjlighet till utbyggnad. Det är en enkel åtgärd, som kan bekräftas i dag genom tillstyrkan av min motion i frågan. Fem partier ställer sig bakom detta, och två partier tvekar, nämligen Socialdemokraterna och Moderaterna. Vad deras tvekan består i är svårt att utröna, eftersom de säger sig stå bakom de beslut som tidigare fattats i frågan. Tveksamheten måste bero på att man fortfarande vill hålla öppet för en utbyggnad.</textBlock>
    <textBlock id="i-f64f0f019264b30f">Tyvärr är det också så att kombinationen Socialdemokrater och Moderater ofta gör gemensam sak i miljöfrågor, mot övriga partier - en ny typ av blockpolitik. Jag har vid ett tidigare tillfälle kallat det en betongblockspolitik - en politik som numera också verkar ha stöd hos Metallbasen Göran Johnsson.</textBlock>
    <textBlock id="i-09d98ad0a70dcbde">Företrädare för Bergs kommun påstår att det går att göra en miljövänlig utbyggnad av strömmarna, något som också Kraftverksföreningen förespråkar.</textBlock>
    <textBlock id="i-6b9565d876f7d2ba">Den bjöd därför in bostadsutskottet till ett studiebesök vid Klippens kraftstation i Umeälven, där man genomfört en s.k. miljöanpassad vattenkraftsutbyggnad.</textBlock>
    <textBlock id="i-eac7348dd5dc9941">För ett otränat öga ser naturligtvis en sådan utbyggnad småtrevlig ut: inga torrlagda älvsträckor, strömmande vatten här och där, och kraftuttaget görs under jord i en sprängd tunnel. Biologiskt kunniga ser dock andra sidor av saken. Förutsättningarna för det naturliga djur- och växtlivet förändras, och de fiskarter som trivs i naturligt strömmande vatten försvinner och ersätts med inplanterad fisk.</textBlock>
    <textBlock id="i-a6bba2c47df12d63">I Sölvbacka strömmar trivs dessutom uttern, som fortplantar sig där. Samerna är beroende av att isen på strömmen är naturlig för renskötseln och dess förflyttningar. Bådadera möjligheter försämras vid en utbyggnad.</textBlock>
    <textBlock id="i-43654455d1eef36a">En utveckling av Sölvbacka strömmar kunde i stället vara att ta bort den visstidsreglering som finns av Storsjön uppströms älven. Den har ingen större betydelse, eftersom den skall fungera som en regulator för ett mycket större vattenmagasin längre ned i</textBlock>
    <textBlock id="i-6d01c3b591a2c6fa">Ljungans älvsystem. Riv Storsjöns dammreglering och satsa på ett forskningsprojekt, där man till fullo återställer det djur- och växtliv som fanns på 60-talet!</textBlock>
    <textBlock id="i-e075c139e72ce75d">Ortsbefolkningen tror på sina strömmar som en del i utvecklingen av ett lokalt näringsliv, för fisketurism och andra upplevelseturisminslag. En utbyggnad av Sölvbacka strömmar tar död på alla sådana planer, men vid ett bifall till min motion kan man med tillförsikt förverkliga planer.</textBlock>
    <textBlock id="i-6390cf44d4f321c0">För Gideälven gäller i stort sett samma resonemang men med delvis andra vinklingar. Tyvärr sjabblades skyddet för Gideälven enligt naturresurslagen bort i en tidigare behandling här i riksdagen. Den borde redan ha varit skyddad. Det finns nu ingen ansökan om att utnyttja någon fallrättighet och därför inga som helst hinder för att skydda den. Tyvärr är det betongblockspolitiken som även denna gång stoppar ett skydd för denna älv.</textBlock>
    <textBlock id="i-8500a6fe28a93826">Skyddet enligt naturresurslagen gäller bara mot vattenkraftsutbyggnad. Skydd mot annan påverkan av den biologiska mångfalden ges inte. Här måste skyddet utökas till att gälla hela älvekosystemet. En väl tilltagen skyddszon i älvens närområde måste skyddas från påverkan för att ekosystemet skall hållas intakt när det gäller älvstränderna och lämpliga delar av älvens avrinningsområde. Vattendragsutredningen är till vissa delar inne på att göra sådana förändringar, men eftersom den kraftigt vill försämra skyddet enligt naturresurslagen går den fel väg. Naturresurslagen skall behållas intakt och kompletteras med tilläggsändringar i stället för att inskränkas.</textBlock>
    <textBlock id="i-a053f0222239feb2">Vänsterpartiet var kraftigt för ett inrättande av vår första nationalstadspark. Däremot hade vi en rad invändningar mot hur skyddet för nationalstadsparken utformades. Våra farhågor har delvis besannats i samband med utbyggnadsplaner för Norra länken och andra etableringar inom området. Stockholms stad tar kontinuerligt ställning till knepiga projekt i nationalstadsparken och försöker hitta avvägningar mellan behovet av en utveckling av befintliga verksamheter och kravet på varsamhet med parken. Staten bör här ta sitt ansvar och inte passivt acceptera den pågående utvecklingen, som riskerar att leda till en avveckling av ekoparken som nationalstadspark.</textBlock>
    <textBlock id="i-fead2c0d204fd2a1">I övrigt vill vi skynda långsamt med inrättandet av nya parker, just med tanke på att begreppet och fenomenet bör utvecklas på ett seriöst sätt. Vi tillstyrker dock utredningens förslag om en ny park i Uppsala och en i Trollhättan.</textBlock>
    <textBlock id="i-f0b271d2570d9083">Kärnkraftsavfallet finns i tusentals ton, och det är farligt för människor och natur i tusentals år. Nu skall kärnkraftsavvecklingen sätta i gång, och naturligtvis måste frågan om slutförvar av kärnkraftsavfallet också få en lösning.</textBlock>
    <textBlock id="i-ec0e27e1cc16219a">I en enskild vänstermotion får problemen med möjligheterna att lösa slutförvaret sin belysning. Väldigt litet har hänt när det gäller t.ex. provborrningar, och underlaget för att fatta väl grundade beslut är i fara. I dag har fyra kommuner på olika sätt uttalat sin vilja att delta i förundersökningar när det gäller slutförvar. De har dock en sak gemensamt: De kräver att få vetorätt inför ett beslut om att placera ett slutförvar i just deras kommun. Det är ett berättigat krav. Det är ju endast säkerhetsskäl som skall avgöra hur och var kärnkraftsavfallet skall placeras. Det skall inte vara något tvång, och det skall inte vara fråga om nödlösningar för att inga andra lösningar finns tillgängliga.</textBlock>
    <textBlock id="i-e866b1be8afc2ab4">En kommun har uttalat sig positivt om ett slutförvar, och tyvärr blir mina aningar besannade eftersom denna kommun framhåller arbetsmarknadsskäl, nya jobb, som den främsta orsaken att vilja bli sopstation för det farliga kärnkraftsavfallet. Det finns alltså mycket tunga skäl för att ett kommunalt veto mot slutförvar av kärnbränsleavfall skall införas. Det står också helt klart att regeringen på ett bättre sätt måste uppmärksamma SKB:s, Svensk Kärnbränslehanterings, möjligheter att utföra sitt uppdrag på bästa sätt.</textBlock>
    <textBlock id="i-528f9e9c7407b7c2">Rent vatten finns inte i överflöd. Det kan bli framtidens bristvara. Förutsättningarna för naturlig tillförsel av rent vatten i t.ex. grusåsar, minskar vid en för stor användning av grus och sand. Planeringen av vattenanvändningen måste öka, liksom kunskaperna om att vatten, som den viktigaste komponenten i det ekologiska kretsloppet, måste bli en uthållig resurs.</textBlock>
    <textBlock id="i-92f4c1b2d031da02">Det är en grundförutsättning för ett ekologiskt hållbart samhälle.</textBlock>
    <textBlock id="i-b9e429903c0e5a9a">Med detta, herr talman, yrkar jag bifall till reservationerna 4, 11 och 16.</textBlock>
  </contentBlock>
  <contentBlock page="0" id="i-5eeab305b025931f">
    <textBlock id="i-8b9c1da0fdc329b9">Anf.  73  PER LAGER (mp):</textBlock>
    <textBlock id="i-fb09efd3dd157e4c">Herr talman! Det är viktigt att miljökonsekvensutredningarna håller en hög kvalitet, och att de ger oss människor så fullständiga kunskaper som möjligt om effekterna av våra planer och projekt. De brister som kom fram vid Riksrevisionsverkets granskning av ärendet avseende vägbyggande och vattenkraftsutbyggnad är inte acceptabla. Vi i Miljöpartiet tror att ett sätt att förbättra miljökonsekvensbeskrivningarna är att låta dem utföras av en oberoende instans med stor integritet och att dessutom ge möjligheter att överklaga analyserna i en miljödomstol. Ett överklagande skulle kunna leda till att konsekvensbeskrivningarna måste göras om, och till att alternativa miljökonsekvensbeskrivningar kan prövas.</textBlock>
    <textBlock id="i-f6bcdc0d812b32c0">Herr talman! Miljöpartiet har krävt det många gånger tidigare, och vi kräver det igen: Den kommunala vetorätten måste få gälla oinskränkt, dvs. även beträffande kärntekniska anläggningar! Inskränkningar från 1988/89 års riksdag måste bort. Utgångspunkten i samhällsplaneringen måste vara att minimera det miljöfarliga avfallet. Att leva i en miljö som inte innebär risk för liv och hälsa är en fundamental rättighet som alltmer naggas i kanten och tummas på. Kommunerna har ett övergripande ansvar för människors hälsa och för miljön i kommunen. Därför måste kommuninvånarnas representanter i fullmäktige ha rätt att bestämma om   miljöfarliga anläggningar och verksamheter skall få finnas i kommunen, och i så fall vilka typer. Ingen kommun skall kunna köras över.</textBlock>
    <textBlock id="i-270da3af733757d2">Det finns inget säkert slutförvar för kärnavfall.</textBlock>
    <textBlock id="i-417e1949777520f9">Sanningen är att det inte finns någon miljökonsekvensbeskrivning i hela världen för slutförvar av kärnavfall. Ändå måste detta livsfarliga avfall tas om hand. Det måste tas om hand på hemmaplan och på ett sådant sätt att det kan hållas under uppsikt för evigt eller så länge man i framtiden inte har funnit en säker lösning. Det är en del av priset för kärnkraften. Det saknas tillräcklig kunskap om den svenska metoden att försöka gömma avfallet långt nere och oåtkomligt i berg. Det är att sopa smutsen under mattan.</textBlock>
    <textBlock id="i-bfa064b9bd2a8fd4">I den reservation som vi har tillsammans med</textBlock>
    <textBlock id="i-5a75ae60991cd933">Centerpartiet och Vänsterpartiet, vill vi att den utformning som det kommunala vetot hade vid naturresurslagens tillkomst 1987 skall arbetas in i miljöbalken. Bort alltså med "ventilen"!</textBlock>
    <textBlock id="i-117b59ee58fd0f52">Jag brukar i de här sammanhangen nämna Kynnefjäll i Bohuslän och lokalbefolkningens snart 17-åriga kamp för att slippa få sitt berg förvandlat till en sopstation för utbränt kärnavfall. Vakthållningen, som inte borde behöva förekomma i en demokrati som vår, har blivit en stark symbol för behovet av stärkt lokal självbestämmanderätt.</textBlock>
    <textBlock id="i-025640e70d115489">Herr talman! Frågan om den s.k. Polenlänken måste enligt Miljöpartiet få en mer allsidig och fullständig beredning. I Miljöpartiets motion kräver vi att regeringen, som enligt lagstiftningen inte ovillkorligen skall handlägga ärendet, måste ta ansvaret och pröva projektet enligt 4 kap. 2 § naturresurslagen såsom Boverket föreslagit. Den 23 mil långa kabeln, som kommer att utgöra en likströmsförbindelse mellan Sverige och Polen, förutsätter ett fortsatt kärnkraftsberoende. Kostnaderna beräknas till 3 miljarder kronor och skall finansieras av skattebetalarna.</textBlock>
    <textBlock id="i-390de1067bac0da6">Vi reserverade oss mot projektet redan i vårbudgeten 1996. Regeringen har motiverat kabeln med att den skulle skapa kraftutbyte och säkrade elleveranser.</textBlock>
    <textBlock id="i-0b74441c6cb8c057">Den skulle också ge möjlighet att exportera ren vattenkraft under blöta år. Nu senast har en icke enig länsstyrelse i Blekinge också sagt ja till förslaget - i huvudsak av arbetsmarknadsskäl. En förutsättning är dock att kabeln inte får störa fisket eller påverka känsliga naturområden. Då skall man komma ihåg att den gjorda miljökonsekvensbeskrivningen inte stämmer med nuvarande planer. Det har blivit bakläxa flera gånger.</textBlock>
    <textBlock id="i-04cd013c8a6670fe">Miljöorganisationerna och lokalbefolkningen i</textBlock>
    <textBlock id="i-e93dfdb6cb451384">Polen har protesterat. De menar att länken just binder fast landet i nuvarande förödande brunkolsbaserade energiproduktion. Den polska kommun där kabeln skall dras i land har också sagt nej.</textBlock>
    <textBlock id="i-87838c51dec91c57">Miljöpartiet anser att förbindelsen faktiskt kommer att innebära import av sådan extremt smutsig kolkraft, och att den öppnar en ny marknad för svensk kärnkraft. Den kan också innebära något helt annat, nämligen att de 3 miljarder kronorna som satsas i praktiken bokstavligen kastas i havet och försvinner.</textBlock>
    <textBlock id="i-7f5e8d9603e315f1">Bara själva elektrodstationen öster om Karlshamn i</textBlock>
    <textBlock id="i-168c65c7bc06dfe5">Blekinge, som är en ytmässigt stor anläggning,</textBlock>
    <textBlock id="i-58bf6af2e3c95cb3">150x800 meter, innebär en betydande påverkan på miljön med osäkra konsekvenser.</textBlock>
    <textBlock id="i-8f6e8479ed673b74">Hur rimmar detta med ett omställt energisystem och lösningar för ett hållbart samhälle? Kabeln kommer i stället att bakbinda och fördröja utvecklingen av både den svenska och den polska energipolitiken. Det finns alltså anledning att utveckla samhälls- och miljökonsekvensanalyserna, att utvärdera liknande anläggningar, något som inte har gjorts, att titta närmare på nollalternativet och, framför allt, att placera projektet i skenet av den utlovade energiomställningen för ett hållbart samhälle.</textBlock>
    <textBlock id="i-d85d733ddaf5be01">Herr talman! I fråga om principerna för skydd av älvar och vattenområden, har Miljöpartiet stora farhågor när det gäller vattendragsutredningen. Vi är inte ensamma om det. Vi tror att det kommer att bli en försvagning av möjligheterna att freda de outbyggda vattendragen mot exploatering. Skyddet försämras, och chanserna för kraftutbyggnad ökar. De oersättliga naturvärdena riskerar att väga lättare än de ekonomiska vinstintressena. Vi beskriver detta i motionen</textBlock>
    <textBlock id="i-c65e200ea8852f35">Bo501. I en annan motion, Jo797, hävdar vi att skyddet måste ta sin utgångspunkt i en samlad syn på hela älvekosystemet.</textBlock>
    <textBlock id="i-4e8966999b47a38e">I naturresurslagen är skyddet till övervägande del inriktat på själva älven, men väsentliga natur- och kulturvärden i älvens närområde lämnas oskyddade.</textBlock>
    <textBlock id="i-467a4c74c4e5ced4">Det gäller att träffa rätt i de här frågorna, inte bara att träffa. Utformningen av älvskyddet såsom Miljöpartiet beskriver det i motionen bör vägleda arbetet i den proposition till skydd för ytterligare vattendrag som regeringen avser att avlämna senare i vår.</textBlock>
    <textBlock id="i-a37164676c15e609">Herr talman! Vindkraften, som vi har berört vid behandlingen av ett annat betänkande tidigare i dag, bör få möjligheter att lättare etablera sig. Vi stöder därmed c-motionen Bo418. Precis som jag sade i den tidigare debatten behöver vindkraften som alternativ energikälla all den draghjälp den kan få.</textBlock>
    <textBlock id="i-3a6e896d296d39e1">I svar på en fråga i riksdagen den 4 februari 1997</textBlock>
    <textBlock id="i-eb7aad9b3ff449ad">sade miljöministern att det finns ett bristande skydd för våra grundvattentillgångar, även om hon trodde att orsaken hade mer med tillämpningen av lagen att göra än med själva lagstiftningen. Trots att frågan nu bereds i Regeringskansliet är det enligt min mening därför angeläget att genom en anslutning till Miljöpartiets motion Jo778 stryka under vikten av att</textBlock>
    <textBlock id="i-3d609ec1162a89e0">Grundvattenutredningens förslag i frågan skyndsamt underställs riksdagen.</textBlock>
    <textBlock id="i-ade0ca3c285d6d41">Herr talman! Till betänkandet har fogats ett stort antal reservationer. Utöver dem jag har nämnt har jag skrivit under en rad andra reservationer som hänvisar till andra partiers motionsyrkanden. De handlar om planeringen av våra vattenresurser, om vattenkraftens roll i energibalansen, om att skydda Gideälven, Sölvbackaströmmarna, om att fortsätta inrätta nationalstadsparker och betydligt stärka skyddet för dem. Jag står naturligtvis bakom alla reservationer jag har skrivit under men vill här för tids vinnande yrka bifall enbart till nr 2, nr 4, nr 7 och nr 9.</textBlock>
  </contentBlock>
  <contentBlock page="0" id="i-4640fd8fb73c5be2">
    <textBlock id="i-a184498a3ed3a815">Anf.  74  DAN ERICSSON (kd):</textBlock>
    <textBlock id="i-07a7ca2aa4ec3c08">Herr talman! Jag tänkte enbart ta upp de reservationer som handlar om vattenkraften i energisystemet.</textBlock>
    <textBlock id="i-52707e3deb106f79">Det är reservationerna 8, 9, 10 och 11.</textBlock>
    <textBlock id="i-8edc391697e55ad7">Från Kristdemokraternas sida anser vi att vattenkraften i Sverige är utbyggd. Det finns fortfarande en del möjligheter att sätta i gång den typ av anläggningar som redan finns när det gäller småskalig vattenkraft, men outbyggda älvar eller delar av älvar och vattendrag måste skyddas från exploatering, menar vi.</textBlock>
    <textBlock id="i-d0f1132e780b50d0">Detta anser vi rent principiellt, vilket framgår av reservationer. Dessutom pekas särskilt Gideälven och</textBlock>
    <textBlock id="i-37b2cc1eda05359a">Sölvbacka strömmar ut.</textBlock>
    <textBlock id="i-52c9b64634d47ccf">Beklagligt nog är det inte majoritetstext i de här reservationerna, utan de är just reservationer. Det gör mig litet bekymrad, i och med att frågan om vattenkraften inte finns redovisad i den energiuppgörelse som rätt nyligen har träffats mellan tre partier. Då kvarstår frågan om vattenkraften i Sverige kommer att fortsätta att exploateras eller om det är ett stopp för det. Dessa reservationer syftar ju faktiskt till att stoppa fortsatt utbyggnad.</textBlock>
    <textBlock id="i-adb5c6fe466e5dea">I Energikommissionen, där jag själv satt med som ledamot, avgav socialdemokraterna ett särskilt yttrande. Där skriver man så här: Ytterligare utbyggnad av vattenkraften kan behöva övervägas. Sedan står det:</textBlock>
    <textBlock id="i-5bfe52fdf84c5b76">Att bygga ut den vattenkraft som inte skyddas av särskild lagstiftning framstår som särskilt viktigt.</textBlock>
    <textBlock id="i-b414d35c75cd94d8">Detta, herr talman, är ju en rätt så tydlig markering från socialdemokratins sida av hur man ser på vattenkraften; man ser det som fullt möjligt att fullfölja eller fortsätta en utbyggnad av vattenkraft. I och med att man inte heller markerar någon annan uppfattning i energiuppgörelsen har jag en fråga till Bengt-Ola</textBlock>
    <textBlock id="i-097838c3078670ad">Ryttar, som företräder Socialdemokraterna i den här debatten: Är det som sades i det särskilda yttrandet i</textBlock>
    <textBlock id="i-4218ada1965f68b0">Energikommissionen socialdemokratins mening, nämligen att det framstår som särskilt viktigt att bygga ut den vattenkraft som inte skyddas av särskild lagstiftning?</textBlock>
    <textBlock id="i-b42734d2d9265d57">Det skulle vara bra att få ett klarläggande på den punkten. Jag hoppas att beskedet skall bli ett annat.</textBlock>
    <textBlock id="i-f4f924deed2e0605">Annars kan vi konstatera att reservationstexterna är nödvändiga och att det är angeläget att det faktiskt blir en majoritet för dem. I annat fall kvarstår frågorna kring vattenkraften och möjligheten att bygga ut mer.</textBlock>
  </contentBlock>
  <contentBlock page="0" id="i-af67b0491e92453a">
    <textBlock id="i-a59ca6ae68a72354">Anf.  75  BENGT-OLA RYTTAR  (s):</textBlock>
    <textBlock id="i-558c2e0f902eb2bc">Herr talman! Naturresurslagen kom till för att främja en långsiktigt god hushållning med marken, med vattnet och med den fysiska miljön i övrigt.</textBlock>
    <textBlock id="i-bb795fe64d7983b7">Konstruktionen går ut på att ge olika lagar gemensamma prövningsgrunder för att få en allsidig och långsiktig bedömning av konkurrensen mellan olika intressen vid användning av mark och vatten.</textBlock>
    <textBlock id="i-0f9b4f28f971be23">Årets betänkande om naturresurslagen innehåller inte mindre än 16 reservationer. Innehållet i samtliga kommer inom en snar framtid att kunna behandlas med ett helhetsperspektiv genom att regeringen kommer att lägga ett förslag till miljöbalk på riksdagens bord i maj. I mars läggs ett förslag om biologisk mångfald. Det kommer en proposition om energisystemets omställning, och i maj läggs också förslag om skydd av ytterligare vattendrag. Frågan om inrättande av nationalstadsparker förväntas också komma till riksdagen när pågående beredning är avslutad. Mot den bakgrunden är det naturligt att riksdagen inte nu binder sig i enskilda frågor utan tar ett samlat grepp när regeringsförslagen föreligger.</textBlock>
    <textBlock id="i-0551151581252fd7">När det gäller den alltid lika heta frågan om det kommunala vetot vill jag understryka att utskottsmajoritetens skrivning innebär att frågan lämnas öppen för regeringens prövning. I dagarna kommer en första rapport från den nationella samordnare som regeringen tillsatt för att underlätta arbetet med att lösa slutförvaringsfrågan.</textBlock>
    <textBlock id="i-0e557d4bd86bad94">En annan politiskt het fråga som behandlas i betänkandet är frågan om vattenkraften. Vattendragsutredningen har lagt sitt förslag, och regeringen kommer att lägga sitt förslag redan i maj månad. Om regeringen följer utredningens förslag kommer vi att få ta ställning till ett förslag som har en bredare ansats än vid tidigare tillfällen. Därför finns det ingen anledning för riksdagen att störa beredningsarbetet nu när det befinner sig i sin slutfas.</textBlock>
    <textBlock id="i-6afb495c20762e9d">Nationalstadsparker är ett relativt nytt begrepp i naturresurslagen. 1994 inrättades den första ekoparken i Stockholm-Solna. Syftet var inte att lägga en död hand över området, men en dom i Regeringsrätten riskerar att få den effekten. Mot den bakgrunden är det knappast klokt att nu göra några tillkännagivanden om ytterligare projekt utöver dem som regeringen redan har tagit initiativ till. Enligt min uppfattning är det nu nödvändigt att göra en utvärdering av Regeringsrättens dom och vad den kan innebära för framtiden. Det är väl ganska klart att varken regeringen eller kommunerna avsåg att stoppa sina egna planer genom att inrätta nationalstadsparker. Det visar, tycker jag, att man skall skynda långsamt och dra nytta av den erfarenhet som regeringsrättsdomen innebär.</textBlock>
    <textBlock id="i-ef43943ee83badff">Herr talman! Det har sagts många kloka saker av mina meddebattörer hittills i dag, och några mindre kloka. Rigmor Ahlstedt tog upp det kommunala vetot.</textBlock>
    <textBlock id="i-861675c7101dca21">Tillsammans med många andra debattörer vill hon att det skall utgå. Det skulle innebära att staten satte sig i en återvändsgränd när det gäller att kunna klara av en slutförvaring av kärnavfall. Jag tror att det vore mycket allvarligt om staten gjorde detta undantag.</textBlock>
    <textBlock id="i-0a9f0ea9c71d903e">Rigmor Ahlstedt sade också att riksdagens uppgift är att påverka. Men den är inte bara att påverka - det handlar också om att besluta. Och när man skall besluta skall man ha så bra på fötterna som man kan för att få hållbara beslut.</textBlock>
    <textBlock id="i-ee9413d805e597c3">Lennart Fremling hade många bra synpunkter som gällde hur viktigt det är att vi bevarar natur- och miljövärdena. Men han tyckte också att vattenkraftens epok skall vara avslutad.</textBlock>
    <textBlock id="i-82b7a25275ed2962">Till Dan Ericsson kan jag i detta sammanhang säga att det inte kan bli frågan om ett idiotstopp vad det gäller vattenkraft. I den proposition som vi förväntar oss om detta ämne kommer det säkerligen att finnas vissa möjligheter för vattenkraftsutbyggnaden. Men med den lagstiftning som vi kan räkna med kommer den att ske med ett bredare perspektiv. Beslutsunderlagen för kommande utbyggnader förbättras, helt enkelt.</textBlock>
    <textBlock id="i-9d8344fcb9753f68">Owe Hellberg pratar länge och engagerat om</textBlock>
    <textBlock id="i-813d9e57d7a24b3a">Sölvbacka. Vi har beslutat i enighet i utskottet att vi skall åka upp och titta. Varför gör vi det? Jo, därför att de beskrivningar vi får av verkligheten är så radikalt olika från de olika parterna. Jag kan inte vara så tvärsäker som Owe Hellberg m.fl. är när det gäller</textBlock>
    <textBlock id="i-5a2122f597e7fbe7">Sölvbacka strömmar. Jag vill nog se med egna ögon innan vi från socialdemokratiskt håll är beredda att ta ställning.</textBlock>
    <textBlock id="i-488eb246337ce911">Per Lager är en av de stora motståndarna mot ett undantag från det kommunala vetot. Han uppehåller sig länge vid Polenkabeln. Är det så att hans verklighetsbeskrivning när det gäller Polenkabeln är riktig kan jag inte se annat än att regeringen tar upp frågan och sätter stopp för projektet, men jag är långt ifrån säker på att verkligheten är så enkel.</textBlock>
    <textBlock id="i-f04ce01ef719f506">Mot denna bakgrund, herr talman, vill jag yrka bifall till hemställan i utskottets betänkande och avslag på samtliga reservationer.</textBlock>
  </contentBlock>
  <contentBlock page="0" id="i-e11adf899ee30c86">
    <textBlock id="i-849256892a5531d5">Anf.  76  RIGMOR AHLSTEDT (c) replik:</textBlock>
    <textBlock id="i-11a86216f64ca759">Herr talman! Bengt-Ola Ryttar sade att jag just sagt att en av riksdagsledamöternas uppgifter är att påverka. Det menar jag när det gäller detta betänkande, där utskottet avstyrker samtliga motioner. Man hänvisar till olika propositioner och till miljöbalken.</textBlock>
    <textBlock id="i-e29f1c81a0553134">Jag menar att vi borde ha givit regeringen till känna de åsikter som finns i motionerna i de frågor där vi kan se att det finns en viss enighet. Då hade vi kunnat fatta ett bra beslut när propositionerna och förslagen vad gäller miljöbalken kommer tillbaka. Som det är nu tror jag att vi får dubbelt arbete. Motionerna kommer tillbaka, för vi kommer inte att vara nöjda.</textBlock>
  </contentBlock>
  <contentBlock page="0" id="i-34e6be537b96503f">
    <textBlock id="i-b5d428bbd4169863">Anf.  77  BENGT-OLA RYTTAR (s) replik:</textBlock>
    <textBlock id="i-15e99505fdda6018">Herr talman! Jag är nog också övertygad om att motionerna kommer tillbaka, Rigmor Ahlstedt. De flesta har kommit tillbaka många gånger redan. Jag vill nog ändå hävda att det finns ganska tydliga signaler i detta betänkande. Utskottet förväntar sig saker och ting av det förslag som regeringen lägger fram. I</textBlock>
    <textBlock id="i-49b1b92a7e653c75">bl.a. Gideälvsfallet är pekpinnarna klara. Det är att gå för långt att göra ett tillkännagivande.</textBlock>
  </contentBlock>
  <contentBlock page="0" id="i-2adc36cc9059a110">
    <textBlock id="i-bee8bc922746ca99">Anf.  78  RIGMOR AHLSTEDT (c) replik:</textBlock>
    <textBlock id="i-88cf7fdc45685c64">Herr talman! Jag tycker att jag anar en beslutsvånda hos Socialdemokraterna. Man tycker att det är bra med riktlinjer, men man tar inte steget fullt ut. Det gäller t.ex. vetorätten, om jag har uppfattat Bengt-Ola</textBlock>
    <textBlock id="i-a68f12be07efd4fc">Ryttar rätt.</textBlock>
  </contentBlock>
  <contentBlock page="0" id="i-397e6f09053434c8">
    <textBlock id="i-b509ea17ecfd8c44">Anf.  79  BENGT-OLA RYTTAR (s) replik:</textBlock>
    <textBlock id="i-6b7cc675bf796496">Herr talman! Jag tror att det är mycket farligt att återinföra den absoluta vetorätten, därför att då står vi där kanske en dag med mycket farligt material som vi över huvud taget inte klarar av att placera någonstans.</textBlock>
    <textBlock id="i-a13b5f73c9b5a563">Den situationen får man inte försätta sig i.</textBlock>
    <textBlock id="i-2e472263181c2b6e">Den frågan skall naturligtvis lösas på ett så bra och anständigt sätt som möjligt. Det är varje politikers och varje regerings självklara uppgift att agera på det sättet.</textBlock>
  </contentBlock>
  <contentBlock page="0" id="i-396f277ad2bd89dd">
    <textBlock id="i-baa73b42dfd6e69e">Anf.  80  DAN ERICSSON (kd) replik:</textBlock>
    <textBlock id="i-6fc7c588fbb30c79">Herr talman! Bengt-Ola Ryttar säger att man inte skall störa beredningsarbetet vad gäller vattendragen.</textBlock>
    <textBlock id="i-fb30f4ebd3edaaa2">Men det är väl ändå vi som folkvalda som skall försöka ha principiella uppfattningar på centrala frågeområden.</textBlock>
    <textBlock id="i-aaca2129c0bb137a">Vad gäller just vattenkraften vet jag vad som sägs av riksdagens partier. De är relativt tydliga vad gäller motstånd mot vattenkraftsutbyggnaden. Det gäller faktiskt också Moderaterna i detta fall. Det är Socialdemokraterna som vill hålla denna fråga öppen.</textBlock>
    <textBlock id="i-7ba303328bdfb658">Bengt-Ola Ryttar formulerar sig så, att det inte kommer att bli något idiotstopp. Det är klart att det är en viss skillnad jämfört med den formulering som hans partikamrater hade i Energikommissionen. Det var närmast det jag frågade. Instämmer Bengt-Ola</textBlock>
    <textBlock id="i-0e061782189e804a">Ryttar i vad man skrev där, nämligen att det framstår som särskilt viktigt att bygga ut den vattenkraft som inte skyddas av särskild lagstiftning? Det är ändå en skillnad mellan att säga att det inte skall bli något idiotstopp och att vilja bygga ut vad som är möjligt.</textBlock>
    <textBlock id="i-216c66842778a3cc">Jag uppfattar nu att Socialdemokraterna lämnar den hållning man hade i Energikommissionen. Är det en riktig uppfattning, eller delar Ryttar den uppfattning som uttrycktes i Energikommissionen?</textBlock>
  </contentBlock>
  <contentBlock page="0" id="i-6c32e997fd61b013">
    <textBlock id="i-cb58295dce359936">Anf.  81  BENGT-OLA RYTTAR (s) replik:</textBlock>
    <textBlock id="i-bb3c7e828dff4ad2">Herr talman! Jag tror faktiskt att det är en litet väl fyrkantig skrivning av Energikommissionen. Hade folk från bostadsutskottet deltagit skulle det säkerligen ha blivit en mer nyanserad och riktigare skrivning, som hade inneburit att man skall bygga ut tillåtlig vattenkraft. Vi har vissa regler för vad som är tillåtligt i dag. Vi kommer att ha nya regler inom en ganska snar framtid, när vi har behandlat den proposition som vi väntar på. Det är så jag tror att det är riktigt att hantera denna fråga. Att bara avfärda all vidare vattenkraftsutbyggnad har vi inte råd med i gällande läge.</textBlock>
  </contentBlock>
  <contentBlock page="0" id="i-21a0e9f339d7fb1f">
    <textBlock id="i-f2d6d6a375ad4397">Anf.  82  DAN ERICSSON (kd) replik:</textBlock>
    <textBlock id="i-e31898794cd3c0ea">Herr talman! Det började lovande med att Bengt-</textBlock>
    <textBlock id="i-8ec9497f7abd72a7">Ola Ryttar tyckte att skrivningarna var väl fyrkantiga.</textBlock>
    <textBlock id="i-439004f27e7a49d1">Men sedan blev jag än mer förskräckt när Bengt-Ola</textBlock>
    <textBlock id="i-948e3f311caaea42">Ryttar gjorde sin egen uttolkning. Han säger nu att det handlar om att bygga ut tillåtlig vattenkraft. Det är faktiskt en väldig tydlig signal om att det skall bli en vattenkraftsutbyggnad i Sverige. Det är oerhört alarmerande. Det visar också att det är än mer angeläget att få en majoritet för reservationerna.</textBlock>
    <textBlock id="i-1de73f3490d02057">Är detta den signal som Bengt-Ola Ryttar skickar ut undrar jag vilken reaktion som kommer från de områden som berörs av detta och rent principiellt från de andra partierna. Det finns en relativt stor samstämmighet kring att vi inte skall bygga ut vattenkraften.</textBlock>
  </contentBlock>
  <contentBlock page="0" id="i-fb087c39e32f10d1">
    <textBlock id="i-4fb95127898ef8b8">Anf.  83  BENGT-OLA RYTTAR (s) replik:</textBlock>
    <textBlock id="i-50ad5a6328edb90f">Herr talman! Gällande lagstiftning reglerar detta,</textBlock>
    <textBlock id="i-42ad26bd9fced69f">Dan Ericsson. Vi har en vattenkraftsplan som inte är fullföljd. Riksdagens tidigare beslut innebär inte något stopp för vattenkraftsutbyggnad. Det är inget som helst nytt principiellt i det jag säger.</textBlock>
  </contentBlock>
  <contentBlock page="0" id="i-d0069ca530ee0d46">
    <textBlock id="i-efc95650700d5232">Anf.  84  OWE HELLBERG (v) replik:</textBlock>
    <textBlock id="i-b81988a2e83d6b54">Herr talman! Bengt-Ola Ryttar och jag har olika uppfattning om Sölvbacka strömmar. Det beror naturligtvis på att vi har olika uppfattning när det gäller grundinställningen. Jag säger att vi inte skall bygga ut de sista orörda älvarna eller de outbyggda delar som finns kvar. Men Bengt-Ola Ryttar öppnar tydligen för det, eftersom han inte kan ge ett klart besked i dag om hur det skall vara. Osäkerheten skall fortsätta. Regeringen har fortfarande frågan på sitt bord, och riksdagen vill inte göra någonting åt det.</textBlock>
    <textBlock id="i-f7af41760569c9d9">När det gäller det kommunala vetot måste jag fråga Bengt-Ola Ryttar om han inte anser att det är ett problem att fyra kommuner säger att de kan tillåta provborrning om de får vetorätt när det gäller slutförvaring. Varför vill man ha det så? Jo, naturligtvis därför att man vill vara övertygad om att det sätt man väljer i sin kommun är det bästa, tryggaste och säkraste sättet att förvara avfallet. Det är inget konstigt med det. Det gäller trygghet och säkerhet och att man kommer fram till det bästa resultatet.</textBlock>
    <textBlock id="i-916c3034cb20f43a">Det är skrämmande att en kommun kan tänka sig att förvara avfallet av arbetsmarknadsskäl. Det är inget vidare.</textBlock>
    <textBlock id="i-d856c59c8ca936b5">Till sist vill jag bemöta det Dan Ericsson sade om</textBlock>
    <textBlock id="i-4b13e802ee7cd1f3">Moderaterna och vattenkraften. Det är väl inte riktigt överensstämmande med praktiska exempel. De står varken bakom det vi sagt om Gideälven eller om</textBlock>
    <textBlock id="i-d40c55bfcfc68e71">Sölvbacka strömmar.</textBlock>
  </contentBlock>
  <contentBlock page="0" id="i-084a134693550a66">
    <textBlock id="i-a71e71860fda1c43">Anf.  85  TREDJE VICE TALMANNEN:</textBlock>
    <textBlock id="i-5d7f7b9503d06b73">Repliken gäller Bengt-Ola Ryttar.</textBlock>
  </contentBlock>
  <contentBlock page="0" id="i-769d6835acdbd2d6">
    <textBlock id="i-26c060d3dea14ce4">Anf.  86  BENGT-OLA RYTTAR (s) replik:</textBlock>
    <textBlock id="i-e9d719c2b09d7d77">Herr talman! Owe Hellberg! Det är alldeles självklart och naturligt att kommunerna vill ha ett kommunalt veto. Men jag vet inte hur det kan ändra förutsättningarna när det gäller hur folk upplever att det kommer farligt kärnbränsleavfall i marken där de bor.</textBlock>
    <textBlock id="i-112ed1f4ef065db4">Detta är naturligtvis en nästintill omöjlig fråga att hantera kommunalt. Om vi över huvud taget skall ha en möjlighet att komma till rätta med det här problemet, som vi har skaffat oss och som vi inte kommer ifrån, kan vi inte göra oss av med möjligheterna att fullfölja detta.</textBlock>
    <textBlock id="i-d6d2e57cca3319cb">När det gäller vattenkraften, Owe Hellberg, har vi säkert litet olika attityd. Socialdemokraterna har aldrig varit kategorisk i vattenkraftsfrågan utan har försökt gå fram med lämpor. Utvecklingen under senare år mot alltmer förfinade metoder är naturligtvis bra.</textBlock>
    <textBlock id="i-73622dafbb4c03b2">Det innebär inte att det inte påverkar på något vis, t.ex. när det gäller Klippen. Men jag tror att vi kan vara överens om att Klippen ändå uppfyller långt gående miljöestetiska krav på en utbyggnad. Biologin kan sedan förändras. Det handlar om en av de avvägningar som man får göra när man skall ta ställning till enskilda objekt.</textBlock>
    <textBlock id="i-1230faebfbbd8ea1">Vi skall åka till Sölvbacka, Owe Hellberg, och se hur det ser ut i verkligheten. Jag tror att vi behöver det.</textBlock>
  </contentBlock>
  <contentBlock page="0" id="i-722c28140c374990">
    <textBlock id="i-2d08eca609daa4f4">Anf.  87  OWE HELLBERG (v) replik:</textBlock>
    <textBlock id="i-ccd584413be922f6">Herr talman! Min grundinställning är klar i det här fallet. Jag åker gärna och tittar, men jag vet redan vad jag har för uppfattning i frågan. Det gäller även Klippen och den biologiska mångfalden.</textBlock>
    <textBlock id="i-81f873742e660ac3">Vi lever redan upp till riksdagens beslut när det gäller vattenkraften. I normalfall åstadkommer vi de</textBlock>
    <textBlock id="i-ccb8817c9af6872f">66 terawattimmar som gäller, enligt riksdagsbeslutet.</textBlock>
    <textBlock id="i-904bc6e1857dde2d">Därmed är det inte nödvändigt att göra en ny utbyggnad av vattenkraften, men effektiviseringar och sådant kommer vi naturligtvis att få se i framtiden.</textBlock>
    <textBlock id="i-c0aa8f862155dcaa">När det gäller vetot vill jag säga att vi inte skall slutförvara med tvång, utan med insikt, kunskap och samförstånd. Därför är det så självklart att det måste vara så som tre partier här för fram. Det skall vara samförstånd i den här frågan. Tvång är en omöjlighet.</textBlock>
  </contentBlock>
  <contentBlock page="0" id="i-cd7038d6f86edd28">
    <textBlock id="i-b077f1e1905ddccb">Anf.  88  BENGT-OLA RYTTAR (s) replik:</textBlock>
    <textBlock id="i-cc7d7dbe73d4fca0">Herr talman! Det låter vackert, men vad händer om det inte går att med samförstånd komma fram till en slutförvaring av kärnbränsleavfallet? Vad gör vi då? Skall vi exportera det? Skall vi tvinga på någon av våra grannar det?</textBlock>
    <textBlock id="i-42ea943d6165f0ee">Vi måste ändå ha möjligheten att slutgiltigt bestämma var den säkraste platsen är, om det inte går att få någon frivillighet i det hela. Men vi skall naturligtvis eftersträva en frivillighet. Ingen vill ha en konflikt för konfliktens skull.</textBlock>
    <textBlock id="i-dbc56b2f88faf935">Om Owe Hellberg är så säker på sin sak när det gäller Sölvbacka kanske han skall spara några kronor åt riksdagen genom att icke följa med.</textBlock>
  </contentBlock>
  <contentBlock page="0" id="i-1fb79fb3c78f8bd6">
    <textBlock id="i-674982913de5606e">Anf.  89  LENNART FREMLING (fp) replik:</textBlock>
    <textBlock id="i-d80ed298c79ccacd">Herr talman! Bengt-Ola Ryttar nämnde mig i sitt anförande med ett kritiskt tonfall när han sade att</textBlock>
    <textBlock id="i-03561895a5da8299">Fremling anser att epoken för utbyggnad av vattenkraft är avslutad. Det står i vår partimotion.</textBlock>
    <textBlock id="i-b8500b2e43eb5625">Jag förstod egentligen inte riktigt kritiken från</textBlock>
    <textBlock id="i-87bbee670c1d62da">Bengt-Ola Ryttar. Det är klart att vi från Folkpartiets sida vill hushålla med energi. Vi kan också tänka oss att effektivisera vissa kraftverk, men det handlar inte om att bygga ut outbyggda sträckor.</textBlock>
    <textBlock id="i-c65107a2e0bb2b9d">I betänkandet på s. 15 och 16 står det: "Utskottet konstaterade då att produktionsnivån från vattenkraften i vattenkraftsplanen beräknas till ca 66 TWh och att någon utbyggnad därutöver inte var aktuell. - - -</textBlock>
    <textBlock id="i-6cefcaac94412588">Utskottets ställningstagande står fast."</textBlock>
    <textBlock id="i-6d325ec938b264ec">I betänkandets text får man närmast intryck av att det anses onödigt - som Folkpartiet föreslår - att komma med det här tillkännagivandet. Står Bengt-Ola</textBlock>
    <textBlock id="i-b2891d2ba278556a">Ryttar inte bakom betänkandetexten om att man inte skall bygga ut ytterligare vattenkraft?</textBlock>
  </contentBlock>
  <contentBlock page="0" id="i-a707d729f27525ea">
    <textBlock id="i-acfe7826ba904339">Anf.  90  BENGT-OLA RYTTAR (s) replik:</textBlock>
    <textBlock id="i-3d6cfeb44319105a">Herr talman! Jag tror att det är nödvändigt att vi har möjligheter att bygga ut ytterligare vattenkraft. Vi får se om det sker i form av effektiviseringar eller i någon annan form.</textBlock>
    <textBlock id="i-d90e1f853ac7b1d5">Jag är alldeles övertygad om att vi kommer att få en lagstiftning ganska snart som tar all tänkbar miljöhänsyn och helhetshänsyn. Om det då finns projekt för vattenkraft som kan genomföras utan att de står i strid med lagstiftningen tror jag att det är riktigt att vi genomför dem.</textBlock>
  </contentBlock>
  <contentBlock page="0" id="i-c81fe809a049287b">
    <textBlock id="i-ddf424bfc50b5e8e">Anf.  91  LENNART FREMLING (fp) replik:</textBlock>
    <textBlock id="i-b5fc2480ac2d6ced">Herr talman! Nu blir jag riktigt orolig. Nu säger</textBlock>
    <textBlock id="i-da5a5cfa6549deaa">Bengt-Ola Ryttar att det är nödvändigt att bygga ut.</textBlock>
    <textBlock id="i-6b15f5cb041cf57f">Det låter som om det är nödvändigt oavsett konsekvenserna, även om det skulle gå ut över biologisk mångfald och om det skulle bli en utbyggnad på nya sträckor. Det strider klart mot vad bostadsutskottet har markerat i den här texten.</textBlock>
    <textBlock id="i-0cb37e973518a9ae">Låt mig också få kommentera frågan om nationalstadsparken som Bengt-Ola Ryttar tog upp. Han sade att syftet med reglerna för nationalstadsparken inte var att lägga en död hand över området. Nej, jag skulle vilja säga: skyddande hand. Syftet var också att man skulle lägga en skyddande hand över nationalstadsparken. Vi i riksdagen måste väl också välkomna att Regeringsrätten tar sitt ansvar och gör en juridisk tolkning av den lagtext som vi har enats om?</textBlock>
  </contentBlock>
  <contentBlock page="0" id="i-dba34eae96c899c3">
    <textBlock id="i-34ca88fe74f322ac">Anf.  92  BENGT-OLA RYTTAR (s) replik:</textBlock>
    <textBlock id="i-253dedfb83b9cc92">Herr talman! Tanken om nationalstadsparken är bra; den är utomordentlig. Men jag argumenterar för att vi inte skall rusa i väg och sätta flera projekt i sjön förrän vi har gjort en utvärdering av det som har hänt.</textBlock>
    <textBlock id="i-4e3bf71a42f5109f">Alla känner till att den regeringsrättsdom som finns kanske kommer att kosta samhället flera miljarder. Ingen har riktigt begrepp om detta än. Därför skall man lägga ned stor möda på att göra en utformning som inte ställer till sådant här elände i framtiden.</textBlock>
    <textBlock id="i-c69f922df9bb2db3">Jag har inga synpunkter på vad som är rätt och fel när det gäller Regeringsrättens dom, men att någonting är fel är lätt att konstatera, eftersom kommunerna och staten - som har inrättat det hela - får sina planer förstörda på ett sätt som kostar väldigt mycket pengar.</textBlock>
    <textBlock id="i-c4783af07bf877b7">Jag har inte på något vis påstått, Lennart Fremling, att vattenkraftsutbyggnad är ett självändamål. Vi har en lagstiftning nu. Vi kommer säkerligen efter nästa lagstiftningsvända att ha lagliga möjligheter att pröva rätten till utbyggnad av vattenkraft. Då må det kunna ske.</textBlock>
    <textBlock id="i-75f2ee7b12502b75">Tack!</textBlock>
  </contentBlock>
  <contentBlock page="0" id="i-a0aa1e8ce480deea">
    <textBlock id="i-c4feb4945c843d3c">Anf.  93  PER LAGER (mp) replik:</textBlock>
    <textBlock id="i-80f5f5977e64e5b4">Herr talman! För det första skulle jag vilja säga att jag är glad åt att Bengt-Ola Ryttar är beredd att stoppa den här Polenlänken, om nu de uppgifter som jag nämnde i mitt anförande stämde. Jag utgår från att regeringen också kommer att stoppa den. Det hoppas jag att vi kan aktualisera litet längre fram.</textBlock>
    <textBlock id="i-535d2b74975b0773">För det andra är jag oerhört orolig över Bengt-Ola</textBlock>
    <textBlock id="i-6afe2a67844686da">Ryttars inställning till vattenkraften. Bl.a. nämnde han att effektivisering var en form av utbyggnad. Jag hoppas att han egentligen inte menar det. Annars innebär det helt enkelt att det blir tal om utbyggnad.</textBlock>
    <textBlock id="i-614dccee769c388f">Det är det som Bengt-Ola Ryttar är inne på. Jag hoppas att alla andra partier kan formera sig omkring detta och göra allt för att stoppa det.</textBlock>
    <textBlock id="i-5fd1ae928132aa68">När det för det tredje gäller det kommunala vetot undrar jag om Bengt-Ola Ryttar skulle vilja vara med och se att SKB gick in och gjorde provborrningar i t.ex. Kynnefjäll i Bohuslän, där lokalbefolkningen nu har suttit i 17 år och hållit vakt mot provborrningar och där de tre berörda kommunerna har sagt nej. Det är ju samförstånd man måste komma fram till; det pratade också Bengt-Ola Ryttar om. Om inte samförstånd nås kanske man blir tvingad att köra över det kommunala vetot - ungefär så förstod jag Bengt-Ola</textBlock>
    <textBlock id="i-28cd1235e9caaa17">Ryttar. Men kanske är det själva förvaringsmetoden som är fel. Folk accepterar inte den form och den metod man har i Sverige. Det är kanske där felet ligger. Och det är kanske sedan man hittat nya metoder som samförståndet kommer.</textBlock>
  </contentBlock>
  <contentBlock page="0" id="i-05b08c67f92a7c96">
    <textBlock id="i-edc12dc7b338ea74">Anf.  94  BENGT-OLA RYTTAR (s) replik:</textBlock>
    <textBlock id="i-ffcac86cb9cfed14">Herr talman! Gud give, Per Lager, att vi kommer fram till metoder som är okontroversiella, helt säkra och besitter alla dessa egenskaper. Då är detta inte längre något problem.</textBlock>
    <textBlock id="i-60a5fe75482bba87">Ingen vill tvinga på någon någonting i de här avseendena. Men det måste ändå finnas en möjlighet att i slutändan komma till beslut - annars får vi stora problem. Vi har tillräckligt med problem i det här landet utan att försätta oss i nya alldeles utan anledning.</textBlock>
    <textBlock id="i-66eda1aa8b8d9de0">Jag förstod inte riktigt vart Per Lager ville komma när det gällde vattenkraften.</textBlock>
  </contentBlock>
  <contentBlock page="0" id="i-67134d2d80fd38fa">
    <textBlock id="i-2afe00c15b51f1ca">Anf.  95  PER LAGER (mp) replik:</textBlock>
    <textBlock id="i-8c75690aa4483bf0">Fru talman! Jag ville tala om för Bengt-Ola Ryttar att efter vad vi förstår är åtminstone Bengt-Ola Ryttar nu inställd på en utbyggnad. I vilken form han menar att den skulle ske vet jag inte, men det var i alla fall fråga om en utbyggnad.</textBlock>
    <textBlock id="i-7eac1c9e233b9abf">Om inte samförstånd nås blir man tvingad att köra över den kommun eller de kommuner som blir aktuella. Det är en fullständigt oacceptabel tanke. Det är samförstånd man skall använda sig av i de här fallen.</textBlock>
    <textBlock id="i-cd6abede413ee1ac">Detta, vill jag peka på, är just en del av det pris som kärnkraften kostar. Det visar vilka oerhört tunga och svåra beslut som kärnkraften medför när man väl har startat den.</textBlock>
    <textBlock id="i-6f8848dd95622bc5">Jag vill här också hålla med Rigmor Ahlstedt, som tidigare nämnde motionernas behandling i utskottet.</textBlock>
    <textBlock id="i-63a20e134b79796c">Jag skulle också önska att de blev mer reellt positivt behandlade och inte avslagna ständigt och jämt när man egentligen mycket väl skulle kunna bifalla dem.</textBlock>
    <textBlock id="i-4ce94eccb46672c7">Att skjuta på alla motioner tills nya propositioner kommer skapar bara samma debatt en gång till. Jag tycker att det var en viktig synpunkt som Rigmor</textBlock>
    <textBlock id="i-e90be9fdeac9070a">Ahlstedt hade.</textBlock>
  </contentBlock>
  <contentBlock page="0" id="i-563315e94fa91ab6">
    <textBlock id="i-d637c6e9465185ca">Anf.  96  BENGT-OLA RYTTAR (s) replik:</textBlock>
    <textBlock id="i-e4939615a7571276">Fru talman! Per Lager! Om vi var i den situationen att vi skulle besluta om att införa kärnkraft nu eller icke och om jag var emot detta, då skulle jag hävda den linje som Per Lager gör när det gäller slutförvaringen. Men nu har vi kärnkraft. Eftersom vi nu skall avveckla den var det ett misstag att införa den. Vi har ett problem att lösa, och vi måste ha utrymme för att lösa det problemet. Vi kan icke göra oss urarva därvidlag.</textBlock>
  </contentBlock>
  <contentBlock page="0" id="i-1aaa7d00f2dad28f">
    <textBlock id="i-299e637823c1fdd2">Anf.  97  LENNART BRUNANDER (c):</textBlock>
    <textBlock id="i-4fe3b2b8544e35d5">Fru talman! Våra naturresurser är en fantastisk tillgång, och det finns all anledning att vårda och sköta dem på ett bra sätt och att inte heller ta dem i bruk på ett sätt som gör att de förstörs. Det är därför vi inrättar olika former av skydd för de allra viktigaste och finaste delarna.</textBlock>
    <textBlock id="i-0f261fb6f689ebbb">Det är också därför det har blivit en nationalstadspark här i Stockholm. Jag engagerade mig en del i det arbetet när det påbörjades, och jag är väldigt glad för det. Jag kan ha en litet annan synpunkt på</textBlock>
    <textBlock id="i-5e9cce818942c190">Regeringsrättens dom än den Bengt-Ola Ryttar nyss förde till torgs, nämligen att det var väldigt bra och en väldig tur att vi hade en nationalstadspark och på det sättet undanröjde den risk som de här projekten skulle ha medfört och de skador som då hade uppstått. När man inrättar en sådan här nationalstadspark, och nationalparker över huvud taget, gör man det därför att det som finns där har ett värde som man vill skydda.</textBlock>
    <textBlock id="i-704ec8b753620761">Då måste det naturligtvis gälla. Det gäller lika väl inne i en tätort som ute i något fjällmassiv eller någon annanstans.</textBlock>
    <textBlock id="i-61feccc1bc004967">Jag har under motionsperioden motionerat om att inrätta en nationalstadspark i Göteborg: i Slottsskogen, Botaniska trädgården och Änggården. Jag tycker att det är ett område som har de här kvaliteterna, och det har en utredning nu också visat. Jag visste inte det då; jag hade inte tillgång till utredningen när jag skrev motionen utan gjorde det utifrån egna uppgifter och egen kunskap om det här området. I utredningen verifieras dock att det här är ett område som har de här värdena, och då tycker jag att det är riktigt att riksdagen också fattar det beslutet.</textBlock>
    <textBlock id="i-d95a2cdf71d2d74f">Slottsskogen är ett litet speciellt område med anor långt tillbaka i tiden. I dag utgör det en rekreationskälla för göteborgarna, och det skulle vara mycket allvarligt om man kom på att vidta åtgärder som förstörde området. Botaniska trädgården är ju en fantastisk pärla med den oerhörda mängd blommor och växter som finns där.</textBlock>
    <textBlock id="i-16cb442d5031f6d6">Jag tycker att de som har reserverat sig - Centern och Folkpartiet - har fattat ett klokt beslut. Jag tycker att det vore rimligt och riktigt att riksdagen följer den här reservationen. Jag hoppas på det. Skulle så inte bli fallet återkommer vi naturligtvis och driver de här frågorna i det arbete som skall ske framöver med utgångspunkt i utredningen.</textBlock>
    <textBlock id="i-1f1a492dd73d67b3">Med de här orden yrkar jag bifall till reservation</textBlock>
    <textBlock id="i-e40cd26399e3d836">15.</textBlock>
  </contentBlock>
  <contentBlock page="0" id="i-751550341655a758">
    <textBlock id="i-6c3f96ddfe6493d5">Anf.  98  BENGT-OLA RYTTAR (s) replik:</textBlock>
    <textBlock id="i-b2c1678d58007703">Fru talman! Jag har full förståelse för Lennart</textBlock>
    <textBlock id="i-7d56c8ba6cc97b77">Brunanders önskan att gå vidare med nationalstadsparker. Det skall vi också göra. Men det som har hänt här i Stockholm stämmer ändå till eftertanke. Jag tar inte ställning till sakfrågan över huvud taget; jag bara konstaterar att de planer som kommunen och staten har kommit fram till och det upplägg för nationalstadsparken som man också var överens om här har krockat. Det säger någonting om att processen inte har gått till på ett effektivt och bra sätt, och det skall vi se till att den gör i de kommande projekten.</textBlock>
    <textBlock id="i-153754b7a797d3cf">Därför skall vi icke ha så bråttom.</textBlock>
  </contentBlock>
  <contentBlock page="0" id="i-fcfbbf82257b5a8b">
    <textBlock id="i-e755136aee027369">Anf.  99  LENNART BRUNANDER (c) replik:</textBlock>
    <textBlock id="i-5e031b1b937785ce">Fru talman! Jag kan hålla med Bengt-Ola Ryttar om att allt inte har gått rätt till. Men det som blev fel var ju de första besluten om Dennispaketet, där man inte tog den hänsyn till natur och miljö som man rimligtvis borde ha gjort. Därför är naturligtvis det senare beslutet om nationalstadsparken lyckligt och bra, både för stockholmare och andra och för naturen. På det sättet skyddar vi ju det här området. Här gjorde nationalstadsparken den nytta den skulle, och det tycker jag att vi skall vara glada för. Det är inte som Bengt-</textBlock>
    <textBlock id="i-0739c63c8420c722">Ola Ryttar säger att det kostar samhället och staten en massa pengar - kanske sparar det en massa pengar i stället.</textBlock>
  </contentBlock>
  <contentBlock page="0" id="i-c0e83dd3b11c4870">
    <textBlock id="i-4aced86d68c1a92a">Anf.  100  ERLING BAGER (fp):</textBlock>
    <textBlock id="i-aa808e584bfc38a5">Fru talman! Folkpartiet i Göteborg har i flera år arbetat för att Slottsskogen och Botaniska trädgården skall utnämnas till nationalstadspark. Området är unikt för hela landet. Slottsskogen är en f.d. park till det som tidigare var Älvsborgs slott, och hela området har mycket stort skyddsvärde. Det omfattar i sin helhet Änggården, Botaniska trädgården och Slottsskogen i ett väl sammanhållet område.</textBlock>
    <textBlock id="i-63948c2928565876">Jag yrkar bifall till reservation 15.</textBlock>
    <textBlock id="i-8be65a621c7a6ee6">Jag vill också säga att jag blev litet orolig när jag hörde Bengt-Ola Ryttar tidigare säga att man inte skall lägga en död hand över ett område. Jag vet inte om Bengt-Ola Ryttar har besökt Slottsskogen och</textBlock>
    <textBlock id="i-e6b8607df7f91afd">Botaniska trädgården eller vad det är för hand han vill lägger över dem. Det är ett unikt och omtyckt parkområde som uppfyller många kvaliteter. Där finns djur, det är barnvänligt och har självfallet, enligt</textBlock>
    <textBlock id="i-f8c9b67954d9dba7">Folkpartiets och Centerpartiets uppfattning, ett stort skyddsvärde. Därför är detta område minst lika viktigt att utnämna till nationalstadspark som det område vi har stött här i Stockholm.</textBlock>
    <textBlock id="i-399f32e974251a79">Jag vill slutligen också yrka bifall till reservation</textBlock>
    <textBlock id="i-67698c3ed416baf5">16, som vill stärka skyddet för nationalstadsparker.</textBlock>
    <textBlock id="i-3d8ca376c3a8cb4d">Jag tycker att inte minst den senaste debatten om</textBlock>
    <textBlock id="i-6c6732ead1f7b1d7">Stockholms nationalstadspark har visat det angelägna i att stärka skyddet för nationalstadsparker.</textBlock>
  </contentBlock>
  <contentBlock page="0" id="i-c0a5fd77023dc720">
    <textBlock id="i-6d667b526e45cafe">Anf.  101  BENGT-OLA RYTTAR (s):</textBlock>
    <textBlock id="i-bd7b37d055b11351">Fru talman! Jag har inte på något vis påstått att ett nationalstadsparksförordnande för Göteborgs del skulle innebära en död hand, Erling Bager. Jag bara konstaterar att i fallet här i Stockholm har Regeringsrättens dom inneburit detta. Det visar på en konflikt mellan olika demokratiskt fattade beslut. Jag tror att det nu räcker fuller väl med Trollhättan och Uppsala, som är i röret i den här frågan. Jag är alldeles övertygad om att göteborgarna tar väl vara på sitt kulturarv till den dag det är dags att inrätta en nationalstadspark även där.</textBlock>
  </contentBlock>
  <contentBlock page="0" id="i-56ef76ce7567cd9a">
    <textBlock id="i-bf5f2c8c298b5dd3">Anf.  102  ERLING BAGER (fp):</textBlock>
    <textBlock id="i-399affd280bfbfee">Fru talman! Återigen vill jag säga att det här området har mycket stora kvaliteter av naturvärde och för friluftsliv. Det är viktigt att området kan få högsta möjliga skyddsvärde. Det kan det få om det utnämns till nationalstadspark. Ännu starkare skydd kan det få om man kan bifalla reservation 16, som stärker skyddet.</textBlock>
  </contentBlock>
  <contentBlock page="0" id="i-17a667ca2bc3282a">
    <textBlock id="i-cc4d076f1dadb790">Anf.  103  PER LAGER (mp):</textBlock>
    <textBlock id="i-079ea8235cda3cb9">Fru talman! Jag är själv göteborgare och har vuxit upp i de här trakterna. Jag känner mycket väl till både</textBlock>
    <textBlock id="i-0041973d49476719">Slottsskogen och Botaniska trädgården. Jag har också sett att de här parkerna har kunnat överleva stora förändringar i Göteborg.</textBlock>
    <textBlock id="i-3e560346d4684590">Jag har reserverat mig till förmån för ytterligare nationalstadsparker och för förstärkning av skyddet av nationalstadsparker, men inte just för en nationalstadspark i Göteborg. Nationalstadsparksutredningens arbete har visat att man förutom Stockholm tycker att</textBlock>
    <textBlock id="i-efb86e18d0d624ec">Uppsala och Trollhättan står på tur. Sedan kommer möjligen Göteborg, Helsingborg och ytterligare ett antal. Jag tycker att det här skall få rulla på som det gör, trots att jag är göteborgare. Självklart ser jag fram emot att Slottsskogen blir en nationalstadspark ganska snart.</textBlock>
  </contentBlock>
  <contentBlock page="0" id="i-2364845c0b637251">
    <textBlock id="i-f789584caf0bec91">Överläggningen var härmed avslutad.</textBlock>
    <textBlock id="i-1f04be4bf0653cf4">(Beslut fattades efter 11 §.)</textBlock>
  </contentBlock>
  <contentBlock page="0" id="i-1a3378abe48a9aaa">
    <textBlock id="i-1fe96a9a4d496aa0">7 §  Myndigheternas lokalförsörjning</textBlock>
  </contentBlock>
  <contentBlock page="0" id="i-6703d31c461ab738">
    <textBlock id="i-29f969dda7e86c9d">Föredrogs</textBlock>
    <textBlock id="i-be80458181a975a5">Finansutskottets betänkande 1996/97:FiU8</textBlock>
    <textBlock id="i-07a8f93fd725d22f">Myndigheternas lokalförsörjning (förs.</textBlock>
    <textBlock id="i-59e9707d2432b665">1995/96:RR11)</textBlock>
  </contentBlock>
  <contentBlock page="0" id="i-f99e22962ee04e97">
    <textBlock id="i-c302b7ddf4d44567">Talmannen konstaterade att ingen talare var anmäld.</textBlock>
    <textBlock id="i-8f14eb3a28ab1125">(Beslut fattades efter 11 §.)</textBlock>
  </contentBlock>
  <contentBlock page="0" id="i-4e7ea255d342f29d">
    <textBlock id="i-1561867100d7c789">8 §  Vissa ändringar i lagen (1988:1385) om</textBlock>
    <textBlock id="i-d517044ca703e994">Sveriges riksbank</textBlock>
  </contentBlock>
  <contentBlock page="0" id="i-7e76de5da987a661">
    <textBlock id="i-ef5df272218cc025">Föredrogs</textBlock>
    <textBlock id="i-b2b93d1812cc5eef">Finansutskottets betänkande 1996/97:FiU14</textBlock>
    <textBlock id="i-139053f1e8dceb8e">Vissa ändringar i lagen (1988:1385) om Sveriges riksbank (förs. 1996/97:RB2)</textBlock>
  </contentBlock>
  <contentBlock page="0" id="i-5fab3b410215aef7">
    <textBlock id="i-7b9df5d64302edf3">Talmannen konstaterade att ingen talare var anmäld.</textBlock>
    <textBlock id="i-9961c6c8562a2f37">(Beslut fattades efter 11 §.)</textBlock>
  </contentBlock>
  <contentBlock page="0" id="i-9b9329e9f6d3f6d1">
    <textBlock id="i-38d7626fad749c9a">9 §  Ändring i lagen om ersättning från den internationella oljeskadefonden</textBlock>
  </contentBlock>
  <contentBlock page="0" id="i-172bad6454a6abb5">
    <textBlock id="i-ad29358ee0a4482c">Föredrogs</textBlock>
    <textBlock id="i-1c50c442e1028b8a">Lagutskottets betänkande 1996/97:LU14</textBlock>
    <textBlock id="i-2f6a2a6262af69b2">Ändring i lagen om ersättning från den internationella oljeskadefonden (prop. 1996/97:59)</textBlock>
  </contentBlock>
  <contentBlock page="0" id="i-07384380db09c432">
    <textBlock id="i-c366ae49afd681bb">Talmannen konstaterade att ingen talare var anmäld.</textBlock>
    <textBlock id="i-43b4543aa2a84d9a">(Beslut fattades efter 11 §.)</textBlock>
  </contentBlock>
  <contentBlock page="0" id="i-8e07d37033a78201">
    <textBlock id="i-5f03c9a59ba4cbd0">10 §  Kulturarvsfrågor</textBlock>
  </contentBlock>
  <contentBlock page="0" id="i-c2fc7d770afbe48d">
    <textBlock id="i-44fbc57eef5f0afd">Föredrogs</textBlock>
    <textBlock id="i-9090447e0c2a5ac6">Kulturutskottets betänkande 1996/97:KrU5</textBlock>
    <textBlock id="i-b737d71e21a6e2f9">Kulturarvsfrågor</textBlock>
  </contentBlock>
  <contentBlock page="0" id="i-c41442d77ea0612f">
    <textBlock id="i-43a1f42084b51fb1">Talmannen konstaterade att ingen talare var anmäld.</textBlock>
    <textBlock id="i-54d4cbc07dfbcce8">(Beslut fattades efter 11 §.)</textBlock>
  </contentBlock>
  <contentBlock page="0" id="i-c8b99042b2683389">
    <textBlock id="i-755cad7c9d282e32">11 §  Museifrågor</textBlock>
  </contentBlock>
  <contentBlock page="0" id="i-95249cdb77e46385">
    <textBlock id="i-358e4fce5158d89d">Föredrogs</textBlock>
    <textBlock id="i-d1700c034f07dbb7">Kulturutskottets betänkande 1996/97:KrU6</textBlock>
    <textBlock id="i-5d6eb4cf255771c7">Museifrågor</textBlock>
  </contentBlock>
  <contentBlock page="0" id="i-70395ff85a040893">
    <textBlock id="i-615506bff693a62b">Anf.  104  CHARLOTTA L</textBlock>
    <textBlock id="i-cd4486b31a3a7b52">BJÄLKEBRING (v):</textBlock>
    <textBlock id="i-b24ab788aaea0a79">Fru talman! Det här betänkandet behandlar fem motioner från den allmänna motionstiden. Jag tänkte enbart beröra den motion som Kristdemokraterna och</textBlock>
    <textBlock id="i-8624e2b3c4320595">Vänsterpartiet har gemensamt och de två motioner som berör Kolmårdens djurpark, dess riksintresse och om det skall göras en utredning om statligt stöd för djurparken.</textBlock>
    <textBlock id="i-23d12b2506a58f5e">Utskottet har vid flera tillfällen berört frågan om</textBlock>
    <textBlock id="i-af0a387af6c6b15d">Kolmårdens djurpark. Jag är också övertygad om att så kommer att ske fortsättningsvis så länge dess ekonomi är ansträngd.</textBlock>
    <textBlock id="i-f784aa44f1edd94e">Utskottet säger att Kolmårdens djurpark, liksom en rad andra svenska djurparker, däribland Skansen, ingår i den svenska djurparksföreningen, som bl.a. har till syfte att bevara utrotningshotade djur. Utskottet säger att det är ett mycket värdefullt arbete som utförs i landet och även i samarbete med andra länder, men att frågorna som rör bevarande av djur inte ingår i kulturutskottets beredningsområde. Det förstår jag.</textBlock>
    <textBlock id="i-5ffcdb4ec393584f">Men då måste jag också säga att jordbruksutskottet år 1996 avstyrkte ett motionsyrkande om ekonomiskt stöd till Kolmårdens djurpark för forskning och utbildning med syfte att rädda och bevara utrotningshotade djurarter. Man säger också att det ankommer på Naturvårdsverket att bedöma angelägenheten av de bevarandeprojekt som pågår vid djurparken.</textBlock>
    <textBlock id="i-1ce10d948dae1175">Fru talman! Frågan hänger så att säga i luften.</textBlock>
    <textBlock id="i-589aef3f2cb1eb7c">Ingen vill riktigt ta ansvar för den.</textBlock>
    <textBlock id="i-9641e010ed531931">De som dock tar ansvar så länge det går är Norrköpings kommun. Det kommer man förmodligen att göra så länge det inte finns långsiktiga lösningar, men jag tror inte att vi kan vänta oss att man kan göra det hur länge som helst. Det handlar ändå om att djurparken skall överleva på litet längre sikt, och därför behöver en sådan här utredning komma till stånd.</textBlock>
    <textBlock id="i-866e5a7317e6383b">I den här utredningen behöver man också utreda huruvida Kolmårdens djurpark är av riksintresse eller inte och om parken utifrån det kan få ett statligt stöd.</textBlock>
    <textBlock id="i-68ace4abf4122976">Norrköpings kommun skjuter till ungefär 15-20 miljoner kronor i kapitaltillskott. Det är mycket ansträngande för kommunen. Kommunernas verksamheter är något som vi från riksdagen också måste ta ansvar för.</textBlock>
    <textBlock id="i-77348a57c9b7436f">En kommun måste ju i första hand värna barnomsorg, äldreomsorg, skola, osv. Någonstans är ändå gränsen nådd för hur länge man kan subventionera Kolmårdens djurpark.</textBlock>
    <textBlock id="i-244a8d9947ce7490">En mycket viktig sak är att Kolmården har tillgänglighet som sin policy. Man har bl.a. försökt att satsa på fri parkering och fri entré för barn under 13</textBlock>
    <textBlock id="i-4f1bceac139e420e">år. Trots att man har gjort de här satsningarna, som jag tycker är mycket positiva, har det inte lett till någon särskilt stor ökning av antalet besökare. Det har alltså inte lett till att man har fått budgeten i balans.</textBlock>
    <textBlock id="i-da263df7461b4284">Om man ur ett klassperspektiv ser på hur viktigt det är att ha en djurpark av det här slaget i Norrköpingsområdet - det ligger inte heller så långt från</textBlock>
    <textBlock id="i-adca2936bf927721">Stockholm, som också har stort upptagningsområde -</textBlock>
    <textBlock id="i-8d7f7ab19975b2d1">finner man att inte alla har råd att t.ex. resa utomlands för att titta på olika utländska djurarter. Den möjlighet som finns för de svenska skolbarnen i dag är att gemensamt åka på en bussresa med sin skola och titta på vad som finns i Kolmårdens djurpark.</textBlock>
    <textBlock id="i-6689988c96b652e7">Jag vill i dag inte yrka bifall till den här reservationen, men jag ställer mig givetvis bakom den. En utredning om djurparkens riksintresse anser jag vore av stort värde. Forskning och utbildning om utrotningshotade djurarter skulle kunna knytas till en större ekologisk, biologisk och miljömässig utbildningssatsning.</textBlock>
    <textBlock id="i-9549128e266c176f">Om man skulle kunna göra det skulle det kunna vara av riksintresse och också kunna ge ett statligt stöd i framtiden.</textBlock>
    <textBlock id="i-62eb4bbc718093a9">Men som sagt: Jag hoppas att den här frågan kommer upp igen och att den kommer att behandlas i rätt utskott nästa gång.</textBlock>
  </contentBlock>
  <contentBlock page="0" id="i-aa99ad1f3cad421f">
    <textBlock id="i-4e0f305b35152c9b">Anf.  105  DAN ERICSSON (kd):</textBlock>
    <textBlock id="i-5a3ce040000cc6a0">Fru talman! Frågan är vad som är rätt utskott, som</textBlock>
    <textBlock id="i-8164528e90f2825e">Charlotta L Bjälkebring tog upp här.</textBlock>
    <textBlock id="i-2385c9933ede4ce0">Fru talman känner nog igen det här ärendet snart.</textBlock>
    <textBlock id="i-d85908cd68a3b54a">Det har behandlats i samband med jordbruksutskottets, skatteutskottets och tidigare kulturutskottets betänkanden, och precis som sades här är det ett problem att man inte vet vem som skall ta ansvar för detta.</textBlock>
    <textBlock id="i-0b0dda7b0a78d4c0">Nu är det ändå kulturutskottets betänkande som tar upp frågeställningen, och riksdagen har därmed att nu pröva om inte Kolmårdens djur- och naturpark är så utformad och har en sådan verksamhet att staten skall ta ett ansvar ur ett kultur- och naturhistoriskt perspektiv liksom ur ett bevarandeperspektiv. Det handlar om ett nationellt ansvar, och lämpligen bör medel i kommande budget kunna anslås såväl från kultursidan som från miljösidan. Det är det reservationen syftar till: att regeringen skall pröva om verksamheten i</textBlock>
    <textBlock id="i-cffc0be862dc26ab">Kolmårdens djurpark har ett sådant nationellt intresse att det motiverar ett framtida statligt stöd till parken.</textBlock>
    <textBlock id="i-c178c5454e726efd">Vi som motionerat i den här frågan ser det som synnerligen angeläget att Kolmårdens djur- och naturpark får ett statligt stöd. Därmed skulle riksdagen markera att Kolmårdsparken ses som en omistlig del i arbetet med att bevara utrotningshotade djurarter och som en del i Sveriges kultur- och naturhistoria.</textBlock>
    <textBlock id="i-1febe7a632d1005e">Vid Kolmårdens djur- och naturpark sker nu en målmedveten satsning på forskning och information syftande till att bevara djurarter som är utrotningshotade. Vidare har ett särskilt forsknings- och utbildningscentrum etablerats i parken. Syftet är bl.a. att göra den forsknings- och utbildningsresurs som parken utgör bättre tillgänglig för skolelever, universitetsstuderande och forskare.</textBlock>
    <textBlock id="i-916c4e14c79ab49c">Arbetet med bevarandet av hotade arter sker inom ramen för såväl nationella som internationella avelsprogram. De nationella omfattar för närvarande åtta arter från vår egen fauna, bl.a. våra fyra stora rovdjur, varg, brunbjörn, järv och lo, samt gråsälen.</textBlock>
    <textBlock id="i-1f21481d786cdedd">Kolmården medverkar med dessa fem arter, och parkens zoolog är stambokförare och koordinator för vargprogrammet. Detta är inte helt oväsentligt med tanke på den debatt som vi har om vargens ställning.</textBlock>
    <textBlock id="i-9924e1e4524d7c68">Just nu medverkar Kolmården med tio arter i de europeiska djurparkernas bevarandeprogram för hotade arter. Här handlar det om att förvalta avelsgrupperna så att den genetiska mångfalden behålls.</textBlock>
    <textBlock id="i-c7ff7234145655d6">Parallellt med bevarandearbetet med vilda arter medverkar Kolmården också i genbanksprogram för olika hotade svenska husdjursraser.</textBlock>
    <textBlock id="i-37783da7520622c5">En unik företeelse i Kolmården är den serum- och vävnadsbank som byggts upp sedan början av 1970-</textBlock>
    <textBlock id="i-144650c51d92f1a4">talet och nu innehåller tusentals prover från parkens djur. Med dagens nya DNA-teknik har helt nya möjligheter till utnyttjande av dessa vävnader öppnats.</textBlock>
    <textBlock id="i-409b99be0f030255">Det finns mycket mer att berätta, fru talman, om</textBlock>
    <textBlock id="i-8ff45d4b8cf489d7">Kolmårdens djur- och naturpark och alla de unika företeelser som finns där, men jag tror inte att jag går vidare med detta. Riksdagens ledamöter har ju själva möjlighet att ta del av parkens utbud. Det är ju också ett sätt att stärka parkens ekonomi.</textBlock>
    <textBlock id="i-8a8ee5d0c38fe059">Det är ju dock så, fru talman, att parken har sviktande lönsamhet. En klar försämring av djurparkens konkurrenssituation inträffade när tillämpningsreglerna för den utvidgade mervärdesskatten trädde i kraft.</textBlock>
    <textBlock id="i-4710933afbb21065">Det har vi diskuterat i andra sammanhang. De ekonomiska problemen har sedan dess bestått. Man kan fråga sig om det i längden är rimligt att Kolmårdens djur- och naturpark utan statliga insatser skall bedriva sådan verksamhet som ytterst är en nationell fråga: att bevara utrotningshotade djur. Utan de insatser som görs i Kolmården skulle det svenska arbetet med bevarandeprogram och ökad förståelse för naturvård bli mycket fattigare.</textBlock>
    <textBlock id="i-bc1fc62032a81ba1">Om man jämför Kolmården med Skansen kan man konstatera att den senare anläggningen bidragsfinansierats från kommunen och landstinget under många år samt från staten på senare år, till en del givetvis för dess kulturhistoriska insats, men proportionerna i förhållande till att staten inte satsar någonting på den kultur- och naturverksamhet som Kolmården bedriver verkar alltmer orimliga. Varför skall Skansen - Skansens djurpark kan man säga, för djuren är ändå den stora attraktionen där - premieras före parken i Kolmården? Vid en jämförelse med Kolmården, som bl.a.</textBlock>
    <textBlock id="i-dc99bbe6f47eb938">på grund av miljökrav investerat i ny reningsanläggning och nytt transportsystem - båda stora, tunga anläggningar - innebär detta stora snedvridande konkurrenseffekter när statliga medel för investeringar och drift ej finns att tillgå som det har gjort för Skansen. Var finns rättvisan mellan Skansen och Kolmården?</textBlock>
    <textBlock id="i-55ecb39bba89f41a">Ett annat exempel är att Stiftelsen Bohus Avelscentrum, alltså Nordens Ark i Bohuslän, har fått statligt stöd i samband med att riksdagen antog propositionen om biologisk mångfald. Detta gjordes för att stärka förutsättningarna för att rädda och bevara utrotningshotade svenska och utländska djurarter. Om det skälet kunde gälla för Nordens Ark måste samma synsätt definitivt kunna tillämpas på Kolmårdsparken, som ju har en betydligt mer omfattande verksamhet.</textBlock>
    <textBlock id="i-fb1289f46dc79337">Var finns rättvisan här, mellan Nordens Ark och</textBlock>
    <textBlock id="i-49ca175672962f06">Kolmårdsparken?</textBlock>
    <textBlock id="i-5624411cbca0c6c0">Fru talman! Denna fråga har varit uppe till behandling några gånger de senaste åren. Nu har dessa tankar också fått stöd av två partier i en reservation.</textBlock>
    <textBlock id="i-05fbf8c1cfa49663">Man vill att regeringen skall titta på om det är rimligt att ge statligt bidrag. Det är alltså en relativt modest reservation. Det här innebär ändå att frågan har kommit framåt. Det hade dock varit bättre om vi redan nu kunde ha fått majoritet för denna text, men dessvärre verkar det ta något eller några år till innan alla partier inser värdet av Kolmårdens djur- och naturpark.</textBlock>
    <textBlock id="i-5a6fea87a5324c3d">Fru talman! Jag yrkar bifall till reservationen i sammanhanget.</textBlock>
    <textBlock id="i-e404f65146fc4cf3">Slutligen, fru talman, är frågan om man i kulturutskottet, vilket faktiskt utlovades i den förra stora debatt vi hade i detta ärende, har diskuterat det här ärendet mer djupgående och mer seriöst än tidigare, om man ordentligt har satt sig in i verksamheten i</textBlock>
    <textBlock id="i-7f0698ea5a06cb35">Kolmården och om man har låtit företrädare för parken besöka utskottet eller om utskottet på plats har undersökt faktaläget. Vad jag förstår åker utskottet och besöker en del kulturella institutioner. Har utskottet gjort motsvarande insats vad gäller Kolmården?</textBlock>
  </contentBlock>
  <contentBlock page="0" id="i-2cd2f0a25500d939">
    <textBlock id="i-5bcd89156dc12272">Anf.  106  BJÖRN KAALING (s):</textBlock>
    <textBlock id="i-b56d1aa192b6f6d1">Fru talman! Som redan framgått av tidigare inlägg vill Vänsterpartiet och Kristdemokraterna att regeringen skall pröva om Kolmårdens djurpark är av sådant riksintresse att det motiverar ett framtida statligt stöd till verksamheten.</textBlock>
    <textBlock id="i-9d4cb7cdb3c2ae7b">Jag tycker för egen del att det inte är svårt att hålla med Charlotta L Bjälkebring och Dan Ericsson om att verksamheten vid Kolmårdens djur- och naturpark är mycket värdefull. Det är också möjligt att djurparken har utvecklats så att den kan sägas vara av riksintresse. Att döma av det sätt på vilket djurparken har etablerat sig som begrepp hos svenska folket är nog</textBlock>
    <textBlock id="i-e32c38a4d3ab8dc7">Kolmårdens djurpark definitivt av riksintresse.</textBlock>
    <textBlock id="i-5aa178369deda531">Men enligt min uppfattning handlar inte den här frågan i grunden om ifall verksamheten i Kolmårdens djurpark är av landsomfattande intresse eller inte. Den handlar snarare, vilket också har framgått av tidigare inlägg, om ifall det finns skäl för staten att gå in med resurser i verksamheten. Det finns naturligtvis många objekt eller verksamheter i landet som kan sägas vara riksintressanta, men som för den skull inte erhåller direkt statligt stöd till driften.</textBlock>
    <textBlock id="i-a417f46b95d1ffb6">Om man tar upp frågan på det sätt som Dan Eriksson gör, ur mer generell synpunkt, ja då handlar den grundläggande frågan snarare om ifall djurparker kombinerade med nöjesparker - eller varför inte rena nöjesparker - i landet generellt skall erhålla statsstöd eller inte.</textBlock>
    <textBlock id="i-df4a1d1103cfcf3a">Denna fråga tas inte upp i någon motion. Enligt min uppfattning finns det mycket som talar för att dessa verksamheter generellt är ett ansvar för i första hand de kommuner eller andra huvudmän som har dragit i gång aktiviteterna.</textBlock>
    <textBlock id="i-f07e2296378cca68">Kulturutskottet har vid flera tillfällen avstyrkt förslag om att Kolmården i likhet med Skansen skall erhålla statligt stöd. Det här berör också Dan Ericsson i sitt inlägg. Skälet finns det naturligtvis anledning att titta djupare på. Skälet till detta ställningstagande är nämligen att Skansen är mer av museiverksamhet än djurpark. Jag delar alltså inte den uppfattning som</textBlock>
    <textBlock id="i-bb8aa365558a86bb">Dan Ericsson har redogjort för. Det är alltså Skansens roll som förmedlare av svensk folkkultur och folktradition som i huvudsak berättigar till statsbidraget.</textBlock>
    <textBlock id="i-2a16a896b23f3857">Jag vill understryka att detta inte innebär att kulturutskottet är omedvetet om att det också vid Kolmårdens djur- och naturpark finns delar som väl faller inom det som kallas kulturområdet, men omfattningen av dessa är väsentligt mycket större vid Skansen än vid Kolmården. Jag tror också att Dan Ericsson vid närmare eftertanke inser att det finns många hembygdsmuseer eller kommunala museer som har minst lika stor verksamhet inom folkkultur och bevarande av gamla miljöer som Kolmården har utan att vi för den skull kan eller bör hävda att dessa därför är en statlig angelägenhet.</textBlock>
    <textBlock id="i-674a3844dddc54ed">Utskottets majoritet menar att det bör ankomma på ägaren till djurparken att verka för långsiktigt hållbara ekonomiska lösningar för anläggningen.</textBlock>
    <textBlock id="i-048b9662e2427d53">I betänkandet behandlas också motioner om ytterligare statligt stöd till projektet Nordiskt akvarellmuseum i Skärhamn. Det är egentligen samma sak med denna fråga, fru talman. Utskottet menar att projektet är ett utmärkt exempel på vad eldsjälar kan åstadkomma på kulturområdet, särskilt som man i Skärhamn är på god väg att förverkliga projektet. Tack vare många goda insatser är finansieringen av projektet till stor del redan löst. Också staten har bidragit med medel via Stiftelsen Framtidens kultur.</textBlock>
    <textBlock id="i-13ab79d741d81c0f">Motionärerna framhåller att staten på olika sätt kan bidra ytterligare till att projektet förverkligas genom de olika organ som finns, såsom Boverket,</textBlock>
    <textBlock id="i-36582536663969f3">Kulturrådet och Arbetsmarknadsverket. Kulturutskottet delar motionärernas synsätt i den delen och menar att det får ankomma på dessa bidragsbeviljande organ att pröva frågan om ytterligare statliga bidrag till projektet.</textBlock>
    <textBlock id="i-c2fc2aa874cbd5fc">Jag yrkar bifall till hemställan i kulturutskottets betänkande nr 6.</textBlock>
  </contentBlock>
  <contentBlock page="0" id="i-6866338b84cc877f">
    <textBlock id="i-6d0e05a26fcd955d">I detta anförande instämde Jan Backman (m):</textBlock>
  </contentBlock>
  <contentBlock page="0" id="i-6105d77ac297f067">
    <textBlock id="i-211d7b01e20ae498">Anf.  107  DAN ERICSSON (kd) replik:</textBlock>
    <textBlock id="i-5661093bfb53fa55">Fru talman! Björn Kaaling säger att verksamheten vid Kolmårdenparken är mycket värdefull, att parken har utvecklats och att han bedömer att det finns ett riksintresse. Men slutsatsen är ändå att vi inte skall göra någonting. Då kvarstår mina frågor.</textBlock>
    <textBlock id="i-cfb6cdcdf99d927f">Varför ser man ett större värde i Skansen, där man i dag anslår mellan 40 och 50 miljoner årligen? Björn</textBlock>
    <textBlock id="i-48a7fcff401972a2">Kaaling säger att Skansen har mer av museiverksamhet, samtidigt som han erkänner att verksamheten vid</textBlock>
    <textBlock id="i-380dceb28cc84803">Kolmården faller väl inom kulturområdet. Frågan är då: Har utskottet på ort och ställe sett den utveckling som har skett och vilka verksamheter som finns där?</textBlock>
    <textBlock id="i-26debde4560e8dd0">Björn Kaaling jämför också med hembygdsmuseer, och det kanske var en något felaktig jämförelse. Det visar att utskottet på ort och ställe bör ta till sig vad</textBlock>
    <textBlock id="i-7bfee36521c1cb3c">Kolmårdens djur- och naturpark omfattar.</textBlock>
    <textBlock id="i-29979b4b48b44b2c">Den andra frågan är: Vad är det för skillnad mellan Nordens Arks och Kolmårdenparkens bevarandearbete, förutom att Kolmården har ett mycket mer omfattande arbete på det området? Nordens Ark har fått ett antal miljoner av staten efter riksdagsbeslut, men Kolmården har ännu inte fått någonting. Var ligger rättvisan i detta? Det är rättvisa på det här området som jag efterlyser, fru talman.</textBlock>
    <textBlock id="i-f51ad8d4a1e1a836">Jag blir litet matt när jag hör att man tycker att det här är väldigt bra och att det finns skäl att stödja detta men att slutsatsen ändå är att det inte blir några pengar. Vad skall man göra, fru talman, för att få loss några pengar?</textBlock>
  </contentBlock>
  <contentBlock page="0" id="i-9b48fd674a0934da">
    <textBlock id="i-66e5cf0c629689ab">Anf.  108  BJÖRN KAALING (s) replik:</textBlock>
    <textBlock id="i-f1e954204e675f1b">Fru talman! Jag tyckte att jag redogjorde för utskottets bedömning när det gäller skillnaden mellan</textBlock>
    <textBlock id="i-fd1b6fd5a0ac5415">Skansen och Kolmården. Den verksamhet som bedrivs vid Skansen innehåller ju ett mycket stort inslag av folkkultur och folkkulturminne, till skillnad från</textBlock>
    <textBlock id="i-e0f532c63f175f92">Kolmården, som har en del av detta. Det berörde Dan</textBlock>
    <textBlock id="i-c37c590432b5b06b">Ericsson i den föregående stora debatten i det här ärendet, då han sade att där finns torparladugård och mangårdsbyggnad osv. Men det är i betydligt mindre omfattning.</textBlock>
    <textBlock id="i-07b2c45effbd125f">Jag vill bestämt hävda att det runt om i landet finns hembygdsmuseer och kommunala museer som har minst lika stor verksamhet inom det gebitet som</textBlock>
    <textBlock id="i-46eab8b74f246481">Kolmården har. Det är klart att det leder väldigt långt om man av det skälet sätter i gång och ger statligt stöd till all sådan verksamhet. Det går knappast att göra det.</textBlock>
    <textBlock id="i-ba0072424cd84ce0">Dan Ericsson frågade om utskottet har besökt</textBlock>
    <textBlock id="i-b048c0e5fd7abeda">Kolmården. Jag är övertygad om att de flesta ledamöterna i kulturutskottet har gjort det. Men vi har inte, så länge som jag har varit med i utskottet, gjort något gemensamt besök i Kolmården.</textBlock>
  </contentBlock>
  <contentBlock page="0" id="i-faec89f8a425a342">
    <textBlock id="i-63e44b5f72c84148">Anf.  109  DAN ERICSSON (kd) replik:</textBlock>
    <textBlock id="i-2ef5e11d6c287f75">Fru talman! Då skulle jag vilja rikta en uppmaning till utskottet. Om jag inte minns fel, gjorde jag det också vid det förra tillfället. Uppmaningen är att utskottet på ort och ställe skall sätta sig in i vad verksamheten på Kolmårdens djur- och naturpark handlar om. Då kommer kanske Björn Kaalings jämförelse med hembygdsmuseer att falla platt.</textBlock>
    <textBlock id="i-c318bdca9a9e107b">Sedan kvarstår ändå frågan: Är det rimligt att staten lägger in mellan 40 och 50 miljoner i Skansen på ett år medan Kolmårdens djur- och naturpark inte får en krona? Är det rimligt att Nordens Ark har fått ett antal miljoner av staten medan Kolmården inte har fått en krona? Det är fortfarande en fråga om rättvisa.</textBlock>
    <textBlock id="i-d2c156adddbf937c">Björn Kaaling och hans parti brukar i andra sammanhang tycka att rättvisa är ett viktigt ord och något som det är väsentligt att arbeta för. I det här fallet är det inte fråga om rättvisa. Det är enbart det som våra motioner och reservationen syftar till.</textBlock>
  </contentBlock>
  <contentBlock page="0" id="i-b19b4839f23cfef9">
    <textBlock id="i-697ddfa2dbad0e37">Anf.  110  BJÖRN KAALING (s) replik:</textBlock>
    <textBlock id="i-ad7ea0c9b155485c">Fru talman! Statens åtagande när det gäller Skansen har att göra med att det träffades en uppgörelse där Stockholms kommun helt och hållet tog över åtagandet i Konserthuset. Det finns alltså andra förklaringar till att staten är inblandad i Skansen. Jag ville bara nämna det i sammanhanget.</textBlock>
  </contentBlock>
  <contentBlock page="0" id="i-5f70ff82061f81e3">
    <textBlock id="i-dfb54047a21894a1">Anf.  111  CHARLOTTA L</textBlock>
    <textBlock id="i-099f243ff3315a7b">BJÄLKEBRING (v) replik:</textBlock>
    <textBlock id="i-74c783c6d595d7d4">Fru talman! Jag håller med Björn Kaaling om att</textBlock>
    <textBlock id="i-3cbcf2d654fc4375">Skansen har ett större kulturutbud och kulturintresse än vad Kolmården har. Men Kolmården har ju sin bevarandeprofil och också de utländska djuren, som</textBlock>
    <textBlock id="i-7a036f8b24c89daa">Skansen inte har. Jag håller också med Björn Kaaling om att de här parkerna inte bör ställas mot varandra.</textBlock>
    <textBlock id="i-24128b17956eb920">Det handlar inte, som jag ser det, om rättvisa i det perspektivet att om den ena skall ha så skall den andra också ha. Det handlar om en bedömning huruvida parken Kolmården har ett riksintresse eller inte. Jag tycker att den har det.</textBlock>
    <textBlock id="i-6386b510f0e050da">Utskottet borde därför ha kunnat gå med på en utredning om huruvida Kolmårdens djurpark har ett riksintresse eller inte. Det är bara den frågan som jag skulle vilja ha svar på: Varför blev det inte så?</textBlock>
  </contentBlock>
  <contentBlock page="0" id="i-cc6c1406db385d94">
    <textBlock id="i-831bdc4ddfbe0539">Anf.  112  BJÖRN KAALING (s) replik:</textBlock>
    <textBlock id="i-bd99fa3e85be7918">Fru talman! Jag delar uppfattningen att Kolmårdens djurpark är intressant för hela landet och att den är av riksintresse. Men som jag tidigare framhöll finns det många aktiviteter och kulturella uttryck i landet som är av riksintresse utan att staten för den skull i varje enskilt fall bör gå in med statliga medel.</textBlock>
    <textBlock id="i-56268ee2cf535191">Utredning eller inte? Eftersom majoriteten i kulturutskottet anser att ägarna skall ta ansvar för Kolmården, blir det ganska naturligt att därmed säga att frågan inte behöver utredas.</textBlock>
  </contentBlock>
  <contentBlock page="0" id="i-dd25af60b7925f72">
    <textBlock id="i-732922d66ed8fa81">Anf.  113  CHARLOTTA L</textBlock>
    <textBlock id="i-54adc557069a019d">BJÄLKEBRING (v) replik:</textBlock>
    <textBlock id="i-f1f371ba17b39588">Fru talman! Givetvis håller jag med om att de som är ägare skall ta ansvar för sin verksamhet. Men det står ju inte i strid med att staten skall kunna gå in med en del bidrag i och med att en del av verksamheten faktiskt är av riksintresse.</textBlock>
    <textBlock id="i-d9a6c5952ac967da">Jag hoppas att det nästa år, när dessa motioner kommer upp i riksdagen igen, blir sista gången och att vi då kommer att besluta om att antingen låta frågan utredas eller helt enkelt avdela pengar från statens budget till Kolmårdens djurpark.</textBlock>
  </contentBlock>
  <contentBlock page="0" id="i-f4477677ad868677">
    <textBlock id="i-4187c288e4d99064">Anf.  114  MARIANNE ANDERSSON (c):</textBlock>
    <textBlock id="i-5ebd5914eb2da073">Fru talman! Först vill jag säga att jag står bakom detta betänkande i dess helhet.</textBlock>
    <textBlock id="i-7e51d27faf24b730">Jag vill ta tillfället i akt att säga någonting om projektet Nordiskt akvarellmuseum på Tjörn, som beskrivs på ett mycket bra sätt i betänkandet, med anledning av två motioner, den ena av två kristdemokrater och den andra av Elving Andersson och mig.</textBlock>
    <textBlock id="i-976bc6268985a272">Initiativtagare till projektet är Nordiska akvarellsällskapet, som väckte tanken på att inrätta ett nordiskt museum för akvarellkonsten. Man sökte efter lämplig lokalisering utmed kusten mellan Oslo och</textBlock>
    <textBlock id="i-b62bb455532a03ed">Köpenhamn. Valet föll på Tjörn, eftersom den kommunen ställde upp som en mycket drivande och seriös partner. Projektet har arbetats fram på ett mycket professionellt sätt i samarbete med alla tänkbara nordiska intressenter inom konstvärlden och inom utbildning och forskning. Seminarier har hållits och planeras för att utveckla verksamheten, också verksamheten bland barn och ungdomar.</textBlock>
    <textBlock id="i-090580c4e5ed37e6">Akvarellkonsten är kanske den konstform som har den mest folkliga förankringen av alla och som passar särskilt bra för barn och ungdomar. Den har också de största utsikterna att attrahera många människor.</textBlock>
    <textBlock id="i-0fc44762201612c4">Projektet kommer att få stor betydelse för utveckling, kunskapsuppbyggnad, forskning och utbildning likväl som för att samla in och visa nordisk akvarellkonst av hög kvalitet.</textBlock>
    <textBlock id="i-c29a0d51c5d05383">I vår motion hänvisar vi till följande skrivningar i kulturpropositionen: Möjligheten att möta nya strömningar inom bildkonsten bör öka i hela landet. Bildoch formkonstens ställning måste stärkas i landets regioner och på lokal nivå. Det gäller särskilt den nyskapande samtida konsten, som ännu har alltför få stödjepunkter i landet utanför de tre storstadsområdena.</textBlock>
    <textBlock id="i-0107cc1e8baf56ab">Vi menar att Nordiskt akvarellmuseum har alla möjligheter att bli en sådan stödjepunkt. Projektet leds av verkliga eldsjälar med hög kompetens. Man har fått stöd från en mängd olika håll såsom landstinget, kommunen, länsstyrelsen, olika fonder, Nordiska kulturfonden, regionala organisationer, stiftelser, företag och privatpersoner. Egentligen är det ett levande exempel på eldsjälars betydelse, som det också står i betänkandet, och även på kulturens betydelse för att stärka identitet och framtidstro i en bygd, ökad kreativitet samt möjlighet till nya arbetstillfällen.</textBlock>
    <textBlock id="i-39fbb04f4fd4e63a">Redan i somras, t.o.m. innan arkitekttävlingen var avgjord och museet inte ens fanns på papper, räknade man i Göteborgsområdet ut att förutom sju åtta arbetstillfällen på själva museet skulle mer än 20 jobb genereras i kringaktiviteter runt detta museum. Jag har fått många signaler om att det under denna process har blivit en betydligt mer positiv stämning i hela kommunen. Jag vill säga det därför att jag tycker att detta är ett lysande exempel på att kultur, förutom värdet i sig, också kan bli väldigt lönsam och att kultursatsningar och kulturprojekt är en väg att minska arbetslösheten. Samtidigt uppnås så mycket som vi egentligen lider brist på i dag, nämligen gemenskap, delaktighet, kreativitet och självkänsla.</textBlock>
    <textBlock id="i-4caed06eddceb403">Nu återstår en del av finansieringen av själva bygget. Boverket är mycket positivt inställt. Jag förutsätter att regeringen följer riksdagens tillkännagivande från i höstas om att det skall vara möjligt att beta av redan beslutade bidrag till icke statliga kulturlokaler.</textBlock>
    <textBlock id="i-e0f9069df5096b7b">Därigenom blir det möjligt att fatta nya beslut med de medel som finns för innevarande år, så att projektet kan förverkligas såsom det är planerat.</textBlock>
  </contentBlock>
  <contentBlock page="0" id="i-952def4f366e10fb">
    <textBlock id="i-b5d28d94be06d97c">Överläggningen var härmed avslutad.</textBlock>
    <textBlock id="i-b574c155350233bd">Beslut</textBlock>
  </contentBlock>
  <contentBlock page="0" id="i-97951b307fe55bc9">
    <textBlock id="i-9641f9c433a9126b">BoU10 Naturresurslagen</textBlock>
    <textBlock id="i-73530fb054e47c3d">Mom. 2 (miljökonsekvensbeskrivningar)</textBlock>
    <textBlock id="i-f73cf31a19200f9e">1. utskottet</textBlock>
    <textBlock id="i-8348e6bab94d3ddf">2. res. 2 (mp)</textBlock>
    <textBlock id="i-adf94e77049e65e4">Votering:</textBlock>
    <textBlock id="i-26e99e36d11896bd">231 för utskottet</textBlock>
    <textBlock id="i-a3b3c9057e11c263">26 för res. 2</textBlock>
    <textBlock id="i-6263bd6047c1e3d4">34 avstod</textBlock>
    <textBlock id="i-82f780a7c0b7d5bd">58 frånvarande</textBlock>
    <textBlock id="i-83f5e3ab4198ebbe">Kammaren biföll utskottets hemställan.</textBlock>
    <textBlock id="i-c56cc8fa53466c3e">Partivis fördelning av rösterna:</textBlock>
    <textBlock id="i-81f050fcf12f5de0">För utskottet:  137 s, 66 m, 11 c, 4 fp, 11 v, 2 kd</textBlock>
    <textBlock id="i-e5ceed736ac27209">För res. 2:     1 m, 2 c, 9 fp, 13 mp, 1 kd</textBlock>
    <textBlock id="i-3c1ba72d7486b3e1">Avstod: 1 s, 3 m, 9 c, 5 fp, 9 v, 7 kd</textBlock>
    <textBlock id="i-2784995c7b3e3f80">Frånvarande:    23 s, 10 m, 5 c, 8 fp, 2 v, 5 mp, 5 kd</textBlock>
    <textBlock id="i-9052987177b1f4b5">Inger René (m) anmälde att hon avsett att rösta ja men markerats ha röstat nej.</textBlock>
    <textBlock id="i-bfcd631ab6897873">Ola Ström (fp) anmälde att han avsett att avstå från att rösta men markerats ha rösta nej.</textBlock>
    <textBlock id="i-21a23bcde9b2d28c">Inger Skeppstedt och Marie Wilén (båda c) anmälde att de avsett att avstå från att rösta men markerats ha röstat ja.</textBlock>
  </contentBlock>
  <contentBlock page="0" id="i-f6d7c0d64c2e792e">
    <textBlock id="i-c0ace58aeddb8a68">Mom. 5 (det kommunala vetot)</textBlock>
    <textBlock id="i-b554ffe193469442">1. utskottet</textBlock>
    <textBlock id="i-877b921b153f8d96">2. res. 4 (c, v, mp)</textBlock>
    <textBlock id="i-46ee4bffdd9ba035">Votering:</textBlock>
    <textBlock id="i-29a8dd312d1fdf6b">246 för utskottet</textBlock>
    <textBlock id="i-69b99c01164f7f7d">56 för res. 4</textBlock>
    <textBlock id="i-d5cd105d856e0d85">47 frånvarande</textBlock>
    <textBlock id="i-83f9197b779010a8">Kammaren biföll utskottets hemställan.</textBlock>
    <textBlock id="i-cd6ab582fe45dabb">Partivis fördelning av rösterna:</textBlock>
    <textBlock id="i-e04432d044b2bfa7">För utskottet:  142 s, 73 m, 21 fp, 10 kd</textBlock>
    <textBlock id="i-3d7680aa5f18860b">För res. 4:     23 c, 20 v, 13 mp</textBlock>
    <textBlock id="i-18b85ccae2328616">Frånvarande:    19 s, 7 m, 4 c, 5 fp, 2 v, 5 mp, 5 kd</textBlock>
  </contentBlock>
  <contentBlock page="0" id="i-7fdbcc7a0c66dd60">
    <textBlock id="i-fdc1060a4bb8d018">Mom. 8 (planering m.m. av våra vattenresurser)</textBlock>
    <textBlock id="i-0995c9036d9d0dc4">1. utskottet</textBlock>
    <textBlock id="i-f06f8be9f0ab49c8">2. res. 6 (c, fp, v, mp, kd)</textBlock>
    <textBlock id="i-0f56c5ae2abd5d9c">Votering:</textBlock>
    <textBlock id="i-f5ccd8aff3259de9">215 för utskottet</textBlock>
    <textBlock id="i-1de6950110e3ba22">88 för res. 6</textBlock>
    <textBlock id="i-5dc4cf3a54a23a15">46 frånvarande</textBlock>
    <textBlock id="i-1dabd892b9848436">Kammaren biföll utskottets hemställan.</textBlock>
    <textBlock id="i-c7701d0c4b4d00fe">Partivis fördelning av rösterna:</textBlock>
    <textBlock id="i-ec22a99a8dd9b6c9">För utskottet:  142 s, 73 m</textBlock>
    <textBlock id="i-adbc923b71f3540c">För res. 6:     23 c, 22 fp, 20 v, 13 mp, 10 kd</textBlock>
    <textBlock id="i-2e6afb67cbf1ffa6">Frånvarande:    19 s, 7 m, 4 c, 4 fp, 2 v, 5 mp, 5 kd</textBlock>
  </contentBlock>
  <contentBlock page="0" id="i-47f1a20d063ca752">
    <textBlock id="i-98ad194c364596eb">Mom. 9 (förslagen i Grundvattenutredningens betänkanden)</textBlock>
    <textBlock id="i-baa9e61a2c4a912a">1. utskottet</textBlock>
    <textBlock id="i-d45bc6792e0b2e26">2. res. 7 (v, mp)</textBlock>
    <textBlock id="i-10ad70f34b55091c">Votering:</textBlock>
    <textBlock id="i-c2f2195d943b36e6">269 för utskottet</textBlock>
    <textBlock id="i-f1e5d88c31aa0466">33 för res. 7</textBlock>
    <textBlock id="i-a45f9d3186e09f72">47 frånvarande</textBlock>
    <textBlock id="i-43a74bb52a8561ea">Kammaren biföll utskottets hemställan.</textBlock>
    <textBlock id="i-c45082241bbaeb78">Partivis fördelning av rösterna:</textBlock>
    <textBlock id="i-1ccfdbc36c78854e">För utskottet:  142 s, 73 m, 23 c, 21 fp, 10 kd</textBlock>
    <textBlock id="i-cc73e8a924d748ba">För res. 7:     20 v, 13 mp</textBlock>
    <textBlock id="i-938a8e720717bcf8">Frånvarande:    19 s, 7 m, 4 c, 5 fp, 2 v, 5 mp, 5 kd</textBlock>
  </contentBlock>
  <contentBlock page="0" id="i-9643a3f9fc44ea38">
    <textBlock id="i-1e64d9d2054d82fa">Mom. 11 (vattenkraftens roll i energibalansen)</textBlock>
    <textBlock id="i-cf2a2e20491cc3bb">1. utskottet</textBlock>
    <textBlock id="i-765a2787f3c54672">2. res. 8 (fp, v, mp, kd)</textBlock>
    <textBlock id="i-560483fcfeaec9f0">Votering:</textBlock>
    <textBlock id="i-6ed917b5ff12a7b9">238 för utskottet</textBlock>
    <textBlock id="i-cb089dd5b4c9ea75">64 för res. 8</textBlock>
    <textBlock id="i-d7fbb07ba369572a">47 frånvarande</textBlock>
    <textBlock id="i-69c4bbe42c81d215">Kammaren biföll utskottets hemställan.</textBlock>
    <textBlock id="i-228b2a99ab6a446c">Partivis fördelning av rösterna:</textBlock>
    <textBlock id="i-751c242050e8e6f7">För utskottet:  142 s, 73 m, 23 c</textBlock>
    <textBlock id="i-26215df58667ad68">För res. 8:     22 fp, 20 v, 13 mp, 9 kd</textBlock>
    <textBlock id="i-a20f5aa521781d7f">Frånvarande:    19 s, 7 m, 4 c, 4 fp, 2 v, 5 mp, 6 kd</textBlock>
  </contentBlock>
  <contentBlock page="0" id="i-109ad121669774bc">
    <textBlock id="i-3760e649c50bce84">Mom. 12 (principerna för skydd av älvar och vattenområden)</textBlock>
    <textBlock id="i-494be577322d985f">1. utskottet</textBlock>
    <textBlock id="i-d530834132f31bcd">2. res. 9 (fp, v, mp, kd)</textBlock>
    <textBlock id="i-80b8ffda44dd2a54">Votering:</textBlock>
    <textBlock id="i-502c1548c441f061">234 för utskottet</textBlock>
    <textBlock id="i-39408444054f0605">63 för res. 9</textBlock>
    <textBlock id="i-f9c934dca22f590f">52 frånvarande</textBlock>
    <textBlock id="i-a5c666cd6682de93">Kammaren biföll utskottets hemställan.</textBlock>
    <textBlock id="i-bc9f030cab55d1d2">Partivis fördelning av rösterna:</textBlock>
    <textBlock id="i-7d954381fae2e6f4">För utskottet:  141 s, 70 m, 22 c, 1 fp</textBlock>
    <textBlock id="i-f5c81971577d3c8f">För res. 9:     21 fp, 20 v, 13 mp, 9 kd</textBlock>
    <textBlock id="i-36fcbe5e44d16bdc">Frånvarande:    20 s, 10 m, 5 c, 4 fp, 2 v, 5 mp, 6 kd</textBlock>
  </contentBlock>
  <contentBlock page="0" id="i-93e4bee9856f1863">
    <textBlock id="i-e046ab64090e6ff5">Mom. 15 (Sölvbackaströmmarna)</textBlock>
    <textBlock id="i-547247774fd64374">1. utskottet</textBlock>
    <textBlock id="i-bf90e4a79dfb410a">2. res. 11 (c, fp, v, mp, kd)</textBlock>
    <textBlock id="i-6ef31f96cf2fbca2">Votering:</textBlock>
    <textBlock id="i-8a23cac8c34b521b">213 för utskottet</textBlock>
    <textBlock id="i-3327201fd598fe35">85 för res. 11</textBlock>
    <textBlock id="i-65c42be7379c940d">1 avstod</textBlock>
    <textBlock id="i-0bf657dc927f6971">50 frånvarande</textBlock>
    <textBlock id="i-0a79897130f9d1d5">Kammaren biföll utskottets hemställan.</textBlock>
    <textBlock id="i-7a6ffa32e69c1e18">Partivis fördelning av rösterna:</textBlock>
    <textBlock id="i-927c6c271c1a8dac">För utskottet:  142 s, 71 m</textBlock>
    <textBlock id="i-224035736c86b5f5">För res. 11:    21 c, 22 fp, 20 v, 13 mp, 9 kd</textBlock>
    <textBlock id="i-a6550786d2ddb462">Avstod: 1 c</textBlock>
    <textBlock id="i-aa37d43fd301b489">Frånvarande:    19 s, 9 m, 5 c, 4 fp, 2 v, 5 mp, 6 kd</textBlock>
  </contentBlock>
  <contentBlock page="0" id="i-b20bc622c735c51c">
    <textBlock id="i-37bcda079e5e052e">Mom. 16 (vindkraften som riksintresse)</textBlock>
    <textBlock id="i-ca1ea1dd64c28dfc">1. utskottet</textBlock>
    <textBlock id="i-8f9c280985c0cc76">2. res. 12 (c, mp)</textBlock>
    <textBlock id="i-04e1feef157ebb6a">Votering:</textBlock>
    <textBlock id="i-dc955bbc9c2f4de8">264 för utskottet</textBlock>
    <textBlock id="i-4226ef56285d617e">37 för res. 12</textBlock>
    <textBlock id="i-30106e491b990892">48 frånvarande</textBlock>
    <textBlock id="i-13890a9406e65fca">Kammaren biföll utskottets hemställan.</textBlock>
    <textBlock id="i-2a548e6f74727daa">Partivis fördelning av rösterna:</textBlock>
    <textBlock id="i-73ca30e575341a2c">För utskottet:  142 s, 72 m, 21 fp, 20 v, 9 kd</textBlock>
    <textBlock id="i-d038f3d15a6f66d8">För res. 12:    23 c, 1 fp, 13 mp</textBlock>
    <textBlock id="i-0af522a665c70d14">Frånvarande:    19 s, 8 m, 4 c, 4 fp, 2 v, 5 mp, 6 kd</textBlock>
  </contentBlock>
  <contentBlock page="0" id="i-bd051aba6635fb57">
    <textBlock id="i-6af6744ec00cfd95">Mom. 20 (nationalstadspark i Göteborg)</textBlock>
    <textBlock id="i-359c0464cbb6fb65">1. utskottet</textBlock>
    <textBlock id="i-28632a27dda26d54">2. res. 15 (c, fp)</textBlock>
    <textBlock id="i-8526966c88f1150c">Votering:</textBlock>
    <textBlock id="i-9a46e18697e695c1">251 för utskottet</textBlock>
    <textBlock id="i-ce767dad1533fa23">47 för res. 15</textBlock>
    <textBlock id="i-911795188721a421">51 frånvarande</textBlock>
    <textBlock id="i-c13cbceceb42ef11">Kammaren biföll utskottets hemställan.</textBlock>
    <textBlock id="i-7b3b9dcd943e5755">Partivis fördelning av rösterna:</textBlock>
    <textBlock id="i-7572cfb1826bd0ab">För utskottet:  140 s, 72 m, 20 v, 11 mp, 8 kd</textBlock>
    <textBlock id="i-d80762e3a3e5bd82">För res. 15:    23 c, 21 fp, 2 mp, 1 kd</textBlock>
    <textBlock id="i-236f3b82475e5996">Frånvarande:    21 s, 8 m, 4 c, 5 fp, 2 v, 5 mp, 6 kd</textBlock>
  </contentBlock>
  <contentBlock page="0" id="i-70894db05c9054d0">
    <textBlock id="i-896db0d3dc075943">Mom. 21 (stärkt skydd för nationalstadsparken)</textBlock>
    <textBlock id="i-569ec577dfa0c4d1">1. utskottet</textBlock>
    <textBlock id="i-ebb4e77cd13cd51e">2. res. 16 (c, fp, v, mp, kd)</textBlock>
    <textBlock id="i-9dbb06b3b243d8b9">Votering:</textBlock>
    <textBlock id="i-74b4089f2e402a2a">213 för utskottet</textBlock>
    <textBlock id="i-7c92508bf18c5d6a">85 för res. 16</textBlock>
    <textBlock id="i-e8c1fc59bf19ad1d">1 avstod</textBlock>
    <textBlock id="i-2a12c4485cd8c30d">50 frånvarande</textBlock>
    <textBlock id="i-431004908bbf4e2e">Kammaren biföll utskottets hemställan.</textBlock>
    <textBlock id="i-28e0e1eb223a6142">Partivis fördelning av rösterna:</textBlock>
    <textBlock id="i-254ebcf0f16104e4">För utskottet:  142 s, 71 m</textBlock>
    <textBlock id="i-36e24c47e9fc84c7">För res. 16:    23 c, 21 fp, 20 v, 13 mp, 8 kd</textBlock>
    <textBlock id="i-8789f0c116cac340">Avstod: 1 fp</textBlock>
    <textBlock id="i-7014819ac9bfb100">Frånvarande:    19 s, 9 m, 4 c, 4 fp, 2 v, 5 mp, 7 kd</textBlock>
    <textBlock id="i-5c48888f9c79d616">Holger Gustafsson (kd) anmälde att han avsett att rösta nej men markerats som frånvarande.</textBlock>
  </contentBlock>
  <contentBlock page="0" id="i-c5e623dde632d297">
    <textBlock id="i-bc7758fee1b758a2">Övriga moment</textBlock>
    <textBlock id="i-92057157d0bf47f6">Kammaren biföll utskottets hemställan.</textBlock>
  </contentBlock>
  <contentBlock page="0" id="i-abc55efd83da5e2a">
    <textBlock id="i-82b47b81d45d26a9">FiU8 Myndigheternas lokalförsörjning</textBlock>
    <textBlock id="i-2ccf0868320dd224">Kammaren biföll utskottets hemställan.</textBlock>
  </contentBlock>
  <contentBlock page="0" id="i-0b8d2568bb4347ae">
    <textBlock id="i-89a7173beb8c1e86">FiU14 Vissa ändringar i lagen (1988:1385) om</textBlock>
    <textBlock id="i-0ea6ae87e5375781">Sveriges riksbank</textBlock>
    <textBlock id="i-68c24ebc9c23e059">Kammaren biföll utskottets hemställan.</textBlock>
  </contentBlock>
  <contentBlock page="0" id="i-c67ce6632c33585a">
    <textBlock id="i-925b3fdace8130e3">LU14 Ändring i lagen om ersättning från den internationella oljeskadefonden</textBlock>
    <textBlock id="i-75370bc9d4f3b339">Kammaren biföll utskottets hemställan.</textBlock>
  </contentBlock>
  <contentBlock page="0" id="i-9077cb27225e8118">
    <textBlock id="i-2506f26506fcba4f">KrU5 Kulturarvsfrågor</textBlock>
    <textBlock id="i-c8b5b08150bd8552">Kammaren biföll utskottets hemställan.</textBlock>
  </contentBlock>
  <contentBlock page="0" id="i-eef3b4543fb2d13e">
    <textBlock id="i-4e1a83b4e1c8ce8f">KrU6 Museifrågor</textBlock>
    <textBlock id="i-ad059f64891d29a6">Mom. 2 (Kolmårdens djurpark)</textBlock>
    <textBlock id="i-9aef2a2feb776b65">1. utskottet</textBlock>
    <textBlock id="i-bfecd00f5b34dc94">2. res. (v, kd)</textBlock>
    <textBlock id="i-76f64dff243822c4">Votering:</textBlock>
    <textBlock id="i-91303f687b10034f">263 för utskottet</textBlock>
    <textBlock id="i-c959da6e106aaf51">33 för res.</textBlock>
    <textBlock id="i-9ddbe4b91fa8c0fd">5 avstod</textBlock>
    <textBlock id="i-40512f8c33548c7c">48 frånvarande</textBlock>
    <textBlock id="i-fe88dab368661b9b">Kammaren biföll utskottets hemställan.</textBlock>
    <textBlock id="i-fb9b76dabb7fb5b5">Partivis fördelning av rösterna:</textBlock>
    <textBlock id="i-73ab312970b4c5a7">För utskottet:  135 s, 72 m, 22 c, 21 fp, 13 mp</textBlock>
    <textBlock id="i-b2b9e1854daf995e">För res.:       3 s, 1 c, 1 fp, 19 v, 9 kd</textBlock>
    <textBlock id="i-2e2d573647db61bd">Avstod: 4 s, 1 v</textBlock>
    <textBlock id="i-f169e73f8280fff8">Frånvarande:    19 s, 8 m, 4 c, 4 fp, 2 v, 5 mp, 6 kd</textBlock>
  </contentBlock>
  <contentBlock page="0" id="i-1c096e3e6c33de3a">
    <textBlock id="i-05b2ae88356de624">Övriga moment</textBlock>
    <textBlock id="i-2bbc01c63da7f1a1">Kammaren biföll utskottets hemställan.</textBlock>
  </contentBlock>
  <contentBlock page="0" id="i-e011c011d200d590">
    <textBlock id="i-bf9d09ebe1cb6c0d">12 §  Bordläggning</textBlock>
  </contentBlock>
  <contentBlock page="0" id="i-273c6d849be2324c">
    <textBlock id="i-3e3e5fa3ff5e6f25">Anmäldes och bordlades</textBlock>
    <textBlock id="i-87bd263b05366978">Propositioner</textBlock>
    <textBlock id="i-b294135f1c1cb22b">1996/97:62 Ändringar i lagen (1992:888) om uppgiftsskyldighet på jordbrukets och fiskets områden, m.m.</textBlock>
    <textBlock id="i-5327c077a2b21816">1996/97:65 Ändringar i kreditupplysningslagen</textBlock>
    <textBlock id="i-88537507590e8c1b">1996/97:88 Ett förenklat utlämningsförfarande mellan medlemsstaterna i Europeiska unionen</textBlock>
    <textBlock id="i-84a894cd1af4dd20">1996/97:134 Advokatsamfundets disciplinverksamhet</textBlock>
  </contentBlock>
  <contentBlock page="0" id="i-e2cff5f2aa2af465">
    <textBlock id="i-d6b4525551e7792a">13 §  Anmälan om interpellationer</textBlock>
  </contentBlock>
  <contentBlock page="0" id="i-40fd0a6ddf253d21">
    <textBlock id="i-7a41a3df1f9f8c18">Anmäldes att följande interpellationer framställts den 25 februari</textBlock>
  </contentBlock>
  <contentBlock page="0" id="i-a58fbed9f1ea73ff">
    <textBlock id="i-af4af48681148c91">1996/97:206 av Margitta Edgren (fp) till socialministern</textBlock>
    <textBlock id="i-dd7b8b9d6575c436">Apotekens receptregister den 26 februari</textBlock>
  </contentBlock>
  <contentBlock page="0" id="i-67da9d992e79593d">
    <textBlock id="i-d4624b814ef8326d">1996/97:207 av Gudrun Lindvall (mp) till jordbruksministern</textBlock>
    <textBlock id="i-61e785f17ce2d0dd">Genmanipulerad majs och soja</textBlock>
  </contentBlock>
  <contentBlock page="0" id="i-dba748ba9c697f4a">
    <textBlock id="i-42c41525e1f1cc89">Interpellationerna redovisas i bilaga som fogas till riksdagens snabbprotokoll tisdagen den 4 mars.</textBlock>
  </contentBlock>
  <contentBlock page="0" id="i-51f598585bd18f70">
    <textBlock id="i-022b21bd4e388241">14 §  Anmälan om fråga för skriftligt svar</textBlock>
  </contentBlock>
  <contentBlock page="0" id="i-c2f2965431a18c8f">
    <textBlock id="i-9b74d013af793db9">Anmäldes att följande fråga för skriftligt svar framställts den  26 februari</textBlock>
  </contentBlock>
  <contentBlock page="0" id="i-bab4662868d1221d">
    <textBlock id="i-9c9cba9257d67591">1996/97:322 av Kenth Skårvik (fp) till kommunikationsministern</textBlock>
    <textBlock id="i-afec3b75f1806a53">Lotsutkiken i Lysekil</textBlock>
  </contentBlock>
  <contentBlock page="0" id="i-f329b92f1963790c">
    <textBlock id="i-94b3e817d55c9fe7">Frågan redovisas i bilaga som fogas till riksdagens snabbprotokoll tisdagen den 4 mars.</textBlock>
  </contentBlock>
  <contentBlock page="0" id="i-07f57b83c3379213">
    <textBlock id="i-55b3df531858dab5">15 §  Anmälan om skriftliga svar på frågor</textBlock>
  </contentBlock>
  <contentBlock page="0" id="i-a3c2b08e6778035e">
    <textBlock id="i-66b647efb5020f7d">Anmäldes att följande skriftliga svar på frågor inkommit den 25 februari</textBlock>
  </contentBlock>
  <contentBlock page="0" id="i-f086ed4e4d31ce02">
    <textBlock id="i-f660eabb8f5c2401">1996/97:290 av Berndt Ekholm (s) till utrikesministern</textBlock>
    <textBlock id="i-7fbbdc3de9320884">Utvecklingen i Nordkorea</textBlock>
    <textBlock id="i-98f8770bdb780288">1996/97:291 av Berndt Ekholm (s) till statsrådet</textBlock>
    <textBlock id="i-da71e382915b709f">Pierre Schori</textBlock>
    <textBlock id="i-ed3f47bf73921cd9">Svälten i Nordkorea</textBlock>
    <textBlock id="i-170b3620f6457b18">1996/97:307 av Ulla Hoffmann (v) till statsrådet</textBlock>
    <textBlock id="i-4a0fef8fb4e4a0f3">Pierre Schori</textBlock>
    <textBlock id="i-8a7104620d84bb77">Förtroendeläkarna i utlänningsärenden</textBlock>
    <textBlock id="i-07682772eb6980b1">1996/97:310 av Dan Ericsson (kd) till inrikesministern</textBlock>
    <textBlock id="i-fc622e8630d04dea">Hushåll vid kommungränser</textBlock>
  </contentBlock>
  <contentBlock page="0" id="i-f3f4dd2ba68c3397">
    <textBlock id="i-2844ee4181814d59">Svaren redovisas i bilaga som fogas till riksdagens snabbprotokoll tisdagen den 4 mars.</textBlock>
  </contentBlock>
  <contentBlock page="0" id="i-8f0db37753102da0">
    <textBlock id="i-4230b5596a934092">16 §  Kammaren åtskildes kl. 16.09.</textBlock>
  </contentBlock>
  <contentBlock page="0" id="i-f17577e71f4d26cf"/>
  <contentBlock page="0" id="i-b38bf546d24bc1fa">
    <textBlock id="i-cfa60de9ba4e0048">Förhandlingarna leddes av förste vice talmannen från sammanträdets början t.o.m. 4 § anf. 26 (delvis), av andre vice talmannen därefter t.o.m. 5 § anf. 54</textBlock>
    <textBlock id="i-6490dff0949a097f">(delvis), av tredje vice talmannen därefter t.o.m. 6 § anf. 94</textBlock>
    <textBlock id="i-c4ae4e711c08868c">(delvis) och av talmannen därefter till sammanträdet slut.</textBlock>
  </contentBlock>
</protocol>
