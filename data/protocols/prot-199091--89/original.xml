<protocol id="prot-199091--89">
  <contentBlock ix="0">
    <textBlock ix="0">1 § Justering av protokoll</textBlock>
  </contentBlock>
  <contentBlock ix="1">
    <textBlock ix="0">Justerades protokollen för den 25, 26, 27 och 28</textBlock>
    <textBlock ix="1">mars.</textBlock>
  </contentBlock>
  <contentBlock ix="2">
    <textBlock ix="0">2 § Hänvisning av ärenden till utskott</textBlock>
  </contentBlock>
  <contentBlock ix="3">
    <textBlock ix="0">Föredrogs och hänvisades</textBlock>
  </contentBlock>
  <contentBlock ix="4">
    <textBlock ix="0">Motionerna</textBlock>
  </contentBlock>
  <contentBlock ix="5">
    <textBlock ix="0">1990/91:K43 och K44 till konstitutionsutskottet</textBlock>
  </contentBlock>
  <contentBlock ix="6">
    <textBlock ix="0">1990/91:Ju31--Ju35 till justitieutskottet</textBlock>
  </contentBlock>
  <contentBlock ix="7">
    <textBlock ix="0">Propositionerna</textBlock>
  </contentBlock>
  <contentBlock ix="8">
    <textBlock ix="0">1990/91:107 till skatteutskottet</textBlock>
  </contentBlock>
  <contentBlock ix="9">
    <textBlock ix="0">1990/91:115 till utbildningsutskottet</textBlock>
  </contentBlock>
  <contentBlock ix="10">
    <textBlock ix="0">1990/91:125  bil. 1 till justitieutskottet</textBlock>
  </contentBlock>
  <contentBlock ix="11">
    <textBlock ix="0">bil. 2 till försvarsutskottet</textBlock>
  </contentBlock>
  <contentBlock ix="12">
    <textBlock ix="0">bil. 3 till socialutskottet</textBlock>
  </contentBlock>
  <contentBlock ix="13">
    <textBlock ix="0">bil. 4 till trafikutskottet</textBlock>
  </contentBlock>
  <contentBlock ix="14">
    <textBlock ix="0">bil. 5 punkt E 7 till skatteutskottet</textBlock>
  </contentBlock>
  <contentBlock ix="15">
    <textBlock ix="0">bil. 5 punkt 3 till utrikesutskottet</textBlock>
  </contentBlock>
  <contentBlock ix="16">
    <textBlock ix="0">bil. 6 litt. A till utbildningsut-</textBlock>
  </contentBlock>
  <contentBlock ix="17">
    <textBlock ix="0">skottet</textBlock>
  </contentBlock>
  <contentBlock ix="18">
    <textBlock ix="0">bil. 6 litt. H och bil. 8 litt. E till kul-</textBlock>
  </contentBlock>
  <contentBlock ix="19">
    <textBlock ix="0">turutskottet</textBlock>
  </contentBlock>
  <contentBlock ix="20">
    <textBlock ix="0">bil. 7, bil. 9 litt. G och bil. 10 litt.</textBlock>
  </contentBlock>
  <contentBlock ix="21">
    <textBlock ix="0">C till arbetsmarknadsutskottet</textBlock>
  </contentBlock>
  <contentBlock ix="22">
    <textBlock ix="0">bil. 8. litt. B till bostadsutskottet</textBlock>
  </contentBlock>
  <contentBlock ix="23">
    <textBlock ix="0">bil. 9 litt. F och H till näringsut-</textBlock>
  </contentBlock>
  <contentBlock ix="24">
    <textBlock ix="0">skottet</textBlock>
  </contentBlock>
  <contentBlock ix="25">
    <textBlock ix="0">propositionen i övrigt till finansut-</textBlock>
  </contentBlock>
  <contentBlock ix="26">
    <textBlock ix="0">skottet</textBlock>
  </contentBlock>
  <contentBlock ix="27">
    <textBlock ix="0">1990/91:140 till arbetsmarknadsutskottet</textBlock>
  </contentBlock>
  <contentBlock ix="28">
    <textBlock ix="0">1990/91:141 till socialförsäkringsutskottet</textBlock>
  </contentBlock>
  <contentBlock ix="29">
    <textBlock ix="0">1990/91:145 och 146 till bostadsutskottet</textBlock>
  </contentBlock>
  <contentBlock ix="30">
    <textBlock ix="0">1990/91:153 och 159 till skatteutskottet</textBlock>
  </contentBlock>
  <contentBlock ix="31">
    <textBlock ix="0">1990/91:162 till arbetsmarknadsutskottet</textBlock>
  </contentBlock>
  <contentBlock ix="32">
    <textBlock ix="0">3 § Remissdebatt (Öresundsbron)</textBlock>
  </contentBlock>
  <contentBlock ix="33">
    <textBlock ix="0">Föredrogs</textBlock>
  </contentBlock>
  <contentBlock ix="34">
    <textBlock ix="0">proposition</textBlock>
  </contentBlock>
  <contentBlock ix="35">
    <textBlock ix="0">1990/91:158 Ett avtal mellan Sverige och Danmark om en fast förbindelse över Öresund.</textBlock>
  </contentBlock>
  <contentBlock ix="36">
    <textBlock ix="0">Anf. 1 TALMANNEN:</textBlock>
  </contentBlock>
  <contentBlock ix="37">
    <textBlock ix="0">Innan Kjell Dahlström får ordet vill jag meddela att kommunikationsminister Georg Andersson, som är anmäld till debatten, har meddelat att han på grund av trafikproblem kanske inte hinner hit i tid för att delta i denna.</textBlock>
  </contentBlock>
  <contentBlock ix="38">
    <textBlock ix="0">Anf. 2 KJELL DAHLSTRÖM (mp):</textBlock>
  </contentBlock>
  <contentBlock ix="39">
    <textBlock ix="0">Herr talman! Så har de då baxat broplanerna ända hit till riksdagens bord, ScanLink, de grå betongsossarna, de ''adrenalinstinna hannarna'' för att tala med Gunnar Adler-Karlsson, inom näringsliv och borgerlighet, Round Table of</textBlock>
    <textBlock ix="1">European Industrialists och Volvos Pehr</textBlock>
    <textBlock ix="2">Gyllenhammar, Sydsvenska handelskammarens</textBlock>
    <textBlock ix="3">Hans Cavalli-Björkman, f.d. statssekreteraren, numera väg och trafikinstitutets chef Gunnel Färm, de grå-blå Malmöpolitikerna Lars Engqvist, Nils</textBlock>
    <textBlock ix="4">Yngvesson, Joakim Ollén m.fl. Och regeringen ställer villigt upp och tvättar nogsamt bort den miljöprofil man tidigare månat om.</textBlock>
  </contentBlock>
  <contentBlock ix="40">
    <textBlock ix="0">I ett gigantiskt storslalomlopp genom Skåne och</textBlock>
    <textBlock ix="1">Danmark tänker man sig att bilar, lastbilar och ett och annat tåg skall ringla sig fram på den ena onödiga krokvägen efter den andra. Man förlänger vägen mellan Sverige och Tyskland med 20 mil.</textBlock>
  </contentBlock>
  <contentBlock ix="41">
    <textBlock ix="0">Danska TV1 sände den 27 mars ett program, Bro, bro, breja hette det, producerat av Bente</textBlock>
    <textBlock ix="1">?sterskov, som nogsamt penetrerar spelet bakom kulisserna om Öresundsförbindelserna. Låt mig från den här talarstolen säga att det närmast kan betraktas som ett krav att svensk TV sänder det danska programmet inför den öppna beslutsprocess som nu förhoppningsvis vidtar i riksdagen. Från att ha arbetat med öppen opinionsbildning har bl.a.</textBlock>
    <textBlock ix="2">ScanLink efter hand gått över till att arbeta i det fördolda. Jag kan förstå det. Ofta när deras informationschef ställt upp i offentliga debatter --</textBlock>
    <textBlock ix="3">jag har varit på flera sådana i Skåneområdet -- på miljörörelsens villkor har det funnits tillräckligt många kunniga motståndare för att strimla argumenten för en bilbro. Broförespråkarnas efter hand alltmer ljusskygga opinionsbildning kritiseras i det här programmet bl.a. av Kent Carlsson, f.d.</textBlock>
    <textBlock ix="4">socialdemokratisk riksdagsman, numera regeringsanställd.</textBlock>
  </contentBlock>
  <contentBlock ix="42">
    <textBlock ix="0">Herr talman! På skärtorsdagen fick riksdagen propositionen från regeringen om en fast förbindelse över Öresund. Propositionen har sådana brister att den omedelbart bör återkallas av regeringen. Förslaget redovisas på rekordkorta 26</textBlock>
    <textBlock ix="1">sidor med 4 bilagor på likaledes 26 sidor.</textBlock>
  </contentBlock>
  <contentBlock ix="43">
    <textBlock ix="0">Regeringen förväntar sig att riksdagen på detta magra underlag skall ta ställning till det genom historien största bilaterala ekonomiska avtal som</textBlock>
    <textBlock ix="1">Sverige skulle ingå med en annan stat.</textBlock>
  </contentBlock>
  <contentBlock ix="44">
    <textBlock ix="0">Drar man trots allt inte tillbaka propositionen kommer utskottsbehandling, och framför allt öppna utskottsutfrågningar, att obarmhärtigt avslöja förslagets fundamentala brister.</textBlock>
    <textBlock ix="1">Miljöpartiet de gröna har liksom centern krävt utfrågningar. I första hand bör dessa gälla trafik, miljö och finansiering, men även försvars-, utrikes-, närings- och konstitutionsaspekter måste belysas.</textBlock>
  </contentBlock>
  <contentBlock ix="45">
    <textBlock ix="0">En remiss till trafikutskottet, vilket vi kan acceptera, måste kompletteras med yttranden från i första hand jordbruksutskottet gällande miljöfrågorna. Jag återkommer snart till miljö- och trafikaspekterna.</textBlock>
  </contentBlock>
  <contentBlock ix="46">
    <textBlock ix="0">Finansutskottet måste yttra sig gällande projektets finansiering. Naturskyddsföreningen har ju bland andra och bl.a. pekat på att totalkostnaderna kan springa i väg mot 40 miljarder för ett projekt som de två regeringarna beräknar kräva garantier för på endast 15 miljarder, må vara att det då gäller utan anslutningskostnader.</textBlock>
  </contentBlock>
  <contentBlock ix="47">
    <textBlock ix="0">Skatteutskottet måste yttra sig rörande statens rätt att låta skattebetalarna ohörda bli borgensmän för projektet. Man kan ju inte tvinga upp trafik på bron, och då blir det ju ytterst skattebetalarna som får stå för kostnaderna om trafiken inte blir vad man drömmer om.</textBlock>
  </contentBlock>
  <contentBlock ix="48">
    <textBlock ix="0">Försvarsutskottet måste yttra sig. Vi har i färskt minne från våra TV-skärmar brobombningarna i</textBlock>
    <textBlock ix="1">Irak, eller hur?</textBlock>
  </contentBlock>
  <contentBlock ix="49">
    <textBlock ix="0">Utrikesutskottet måste yttra sig. I en DN-artikel i lördags, den 6 april, hävdar advokaten Olle</textBlock>
    <textBlock ix="1">Hermansson att ett traktat från 1857 gäller. Det stadgar att genomfarten i Öresund och Bälten inte under någon förevändning får förhindras eller försvåras. Det traktatet omnämns även i propositionen. Havstekniska laboratorieexperiment har visat att den fria passagen vid Flintrännan bör vara dubbelt så bred som i förslaget, nämligen 600 meter i stället för 300</textBlock>
    <textBlock ix="2">meter, för att avdrivning vid hård vind inte skall innebära att bropelarna hotas av påsegling.</textBlock>
  </contentBlock>
  <contentBlock ix="50">
    <textBlock ix="0">Näringsutskottet måste yttra sig. En av drivkrafterna bakom broplanerna är ju näringslivets tro att bron skall stimulera näringslivet och att den i sig blir räntabel. Ja, detta tycks ju vara en läpparnas tro. Näringslivet har, när det kommer till kritan, inte velat ställa upp som finansiär -- det säger åter en hel del om det ekonomiska risktagandet för skattebetalarnas räkning. SE-bankens s.k. senior adviser, Olle</textBlock>
    <textBlock ix="1">Lindgren, varnar dessutom i lördagens Sydsvenska</textBlock>
    <textBlock ix="2">Dagbladet för förenkling av näringslivets problem i</textBlock>
    <textBlock ix="3">Skåne. Enbart bron löser inte regionens problem, säger han. Sverige och Danmark måste leta upp sin egen nisch för att konkurrera med Västeuropa.</textBlock>
    <textBlock ix="4">Vidare anser Lindgren att bron underlättar emigration av kapital och företag. Så kan en näringslivets rådgivare uttrycka farhågor kring broprojektet.</textBlock>
  </contentBlock>
  <contentBlock ix="51">
    <textBlock ix="0">Miljöaspekterna, herr talman, är ändå de allvarligaste invändningarna mot bron. Med dokumenterat berått mod klafsar regeringen in i ett av de känsligaste och redan värst miljödrabbade områden i norra Europa -- Öresund. I</textBlock>
    <textBlock ix="1">Öresundsdelegationens rapporter, liksom i den socialdemokratiska partistyrelsens yttrande till senaste kongressen över bro- och tunnelmotioner, erkänns att en borrad järnvägstunnel, den s.k. KM</textBlock>
    <textBlock ix="2">0.2-lösningen, har klara miljömässiga fördelar.</textBlock>
  </contentBlock>
  <contentBlock ix="52">
    <textBlock ix="0">Bropelarna under hela lågbron och det som danskarna kallar konstiga ön och konstiga halvön --</textBlock>
    <textBlock ix="1">på en något rådbråkad översättning till svenska --</textBlock>
    <textBlock ix="2">på båda sidor om sänktunneln i Drogden försvårar bevisligen den för fisket och vattenlivet i Östersjön avgörande saltvatteninströmningen. Då har man kommit på det ingenjörsmässiga draget med en s.k.</textBlock>
    <textBlock ix="3">nollösning. Man skall kompensationsmuddra för att bibehålla den fria genomströmningsarean. Att muddra innebär samtidigt att grumla vattenmassorna under lång tid och därmed ytterligare äventyra vattenlivet. SMHIs beräkningar av vattenströmningarna, som även innehåller idén om kompensationsmuddring, har kritiserats av den danska forskaren Peter Tuborg som kan stödja sig på mer avancerade matematiska modeller, samtidigt som han kritiserar SMHI för att okritiskt godta sina egna datamodeller. Dessa ger alltför förenklade bilder av verkligheten.</textBlock>
  </contentBlock>
  <contentBlock ix="53">
    <textBlock ix="0">SGU har varnat för att Öresundsförbindelsens sträckning kommer att gå i ett läge där förkastningar, s.k. horster, med förskjutningar på</textBlock>
    <textBlock ix="1">60--70 cm förekommer. Där sådana förskjutningar förekommer finns stor sannolikhet för jordbävningar. SGUs information om detta meddelades Öresundsdelegationen, som i sina skrivna rapporter inte tagit någon som helst notis om det hela. Statsgeologen Bertil Ringberg vid</textBlock>
    <textBlock ix="2">SGU uttalade i DN den 4 juni 1989 den fromma förhoppningen att det inte rör sig om ett medvetet undanhållande av fakta.</textBlock>
  </contentBlock>
  <contentBlock ix="54">
    <textBlock ix="0">De danska trafik- och miljöministerierna har låtit genomföra en omfattande utredning benämnd</textBlock>
    <textBlock ix="1">Milj  ?resund 1991. De underliggande rapporterna är tydliga vetenskapliga redogörelser för hur känsliga de ekologiska systemen är i dessa sydliga delar av Öresund och hur allvarligt dessa kommer att skadas av ett projekt med bro, sänktunnel, en konstgjord ö och en konstgjord halvö, trafikbuller som sprider sig över vattnet, ökade näringsutsläpp och ökade utsläpp av kväve, fosfor och andra skadliga ämnen från biltrafiken.</textBlock>
    <textBlock ix="2">För den baltiska faunan utgör broplanerna ett dödligt hot mot bl.a. säl, ejder, ål och torsk.</textBlock>
  </contentBlock>
  <contentBlock ix="55">
    <textBlock ix="0">Så till några trafikmässiga aspekter.</textBlock>
  </contentBlock>
  <contentBlock ix="56">
    <textBlock ix="0">Av regeringens agerande kan man få uppfattningen att brobygget på något sätt skulle förbättra miljön och underlätta för järnvägstrafiken. Regeringen använder, som makthavare så ofta gör när argumenten tryter, ett förrädiskt dubbelspråk. Man sätter först upp till synes omöjliga villkor för enbart en järnvägsförbindelse, nämligen att förbindelsen skall betalas genom trafikantavgifter. Sedan konstaterar man kort: ''Med dessa ekonomiska utgångspunkter kan bara konstateras att alternativet KM 0.2 (dvs. en borrad järnvägstunnel) över huvud taget inte kan komma ifråga -- -- -- Det är viktigt att komma ihåg att en fast förbindelse över Öresund i enlighet med alternativ KM 4.2 (dvs. propositionens</textBlock>
    <textBlock ix="1">Öresundsförbindelse) innebär en kraftfull utbyggnad av järnvägssystemet till en för järnvägen fördelaktig kostnad.''</textBlock>
  </contentBlock>
  <contentBlock ix="57">
    <textBlock ix="0">Låt mig granska detta påstående utifrån de trafikprognoser som regeringen själv presenterar.</textBlock>
    <textBlock ix="1">Man räknar med att tågresandet på bron efter några år skall uppgå till 20 000 enkelresor per dygn medan antalet bilar skall uppgå till omkring 10 000.</textBlock>
    <textBlock ix="2">Om vi antar att det sitter i genomsnitt två personer i varje bil, kommer det enligt regeringens proposition att vara lika många tågresande som bilresande.</textBlock>
  </contentBlock>
  <contentBlock ix="58">
    <textBlock ix="0">Propositionens förslag kan på goda grunder tänkas gå löst på 40 miljarder kronor som slutnota. Det främst diskuterade alternativet, nämligen en borrad järnvägsförbindelse utan skytteltåg för bilar, behöver inte kosta mer än en fjärdedel av den summan. Den har samtidigt den avgörande fördelen att den skulle ta över en hel del bilresande till tåget. Bilfärjor måste givetvis finnas kvar när man inte har lokala biltåg i tunneln, men det snabba och bekväma tåget kommer antagligen att ta över nära nog allt lokalt och regionalt personresande.</textBlock>
    <textBlock ix="1">Att i detta läge, och mot bakgrund av denna beskrivning, på förhand döma ut det enda miljöoch trafikmässigt oantastliga alternativet för fast förbindelse är hårresande, sanslöst och undermåligt regeringsutövande. Att man dessutom inte har utrett en utveckling av färjetrafiken med avancerad avgasrening och eldrift vid hamnmanövrering gör det hela ännu värre.</textBlock>
  </contentBlock>
  <contentBlock ix="59">
    <textBlock ix="0">Propositionens missfoster till förbindelse innebär inte alls den satsning på järnväg som man påstår, tvärtom. Brofästets förläggning söder om Malmö kräver, för att genomgående tågtrafik skall vara möjlig, en s.k. citytunnel beräknad till minst 5</textBlock>
    <textBlock ix="1">miljarder kronor. Det hade man inte tänkt sig från början. Risken är stor att denna citytunnel aldrig byggs och att Malmö central blir en säckstation.</textBlock>
    <textBlock ix="2">Stora fjärrtåg kommer troligen att gå direkt till</textBlock>
    <textBlock ix="3">Lund, och malmöbor får ta Pågatåget till Lund och kliva på där för att åka vidare norrut. Inte mig emot som lundabo, men det visar ju hur omoget förslaget är när landets tredje stad förpassas till att bli en bakgård i skuggan av den betong- och stålgördel som kommer att kringränna Malmö på i stort sett alla sidor.</textBlock>
  </contentBlock>
  <contentBlock ix="60">
    <textBlock ix="0">Dessa brister innebär, jämte själva motorvägseländet, att varje liten kommun i Skåne med självaktning kommer att ha eleganta bussar som kör folk till Kastrup, Tivoli och</textBlock>
    <textBlock ix="1">Hovedbangården. Eftersom järnvägen inte hänger ihop genom Malmö på ett naturligt sätt, kommer det att bli en signal om att det är de stora motorvägsbussarna som gäller.</textBlock>
  </contentBlock>
  <contentBlock ix="61">
    <textBlock ix="0">Så till prispolitiken.</textBlock>
  </contentBlock>
  <contentBlock ix="62">
    <textBlock ix="0">I en interpellationsdebatt och i riksdagens första muntliga frågestund har kommunikationsminister</textBlock>
    <textBlock ix="1">Georg Andersson lovat mig, att när propositionen kommer skall det tydligt framgå hur trafikantavgifter skall tas ut. Det enda som sägs i denna proposition är att kostnaderna skall täckas av trafikantavgifter. Men om inte detta räcker, vem skall då betala? Gör Georg Andersson det själv, eller vem gör det? Varför sägs ingenting om statens, dvs. til syvende og sidst skattebetalarnas, garantiansvar?</textBlock>
  </contentBlock>
  <contentBlock ix="63">
    <textBlock ix="0">Om trafiken å andra sidan överträffar alla uttalade förväntningar, dvs. att den blir enligt vissa aktörer kanske outtalade förhoppningar, vad är då regeringens miljölöften värda? Skall Georg</textBlock>
    <textBlock ix="1">Andersson fälla ner bommen över bron den dagen</textBlock>
    <textBlock ix="2">10 000 fordon har passerat? Vad hjälper det då att projektet har prövats enligt naturresurslagen? Och vad menar regeringen med gummispråket om att man skall ta hänsyn till vad som är ekologiskt motiverat, tekniskt möjligt och ekonomiskt rimligt?</textBlock>
  </contentBlock>
  <contentBlock ix="64">
    <textBlock ix="0">Konsultföretaget Transek, som regeringen använt sig av, har beräknat att det kan komma att gå uppemot 30 000 bilar per dygn på bron om man sänker biltrafikantavgiften till under 40 kr. Det är ungefär den trafikbelastning som Essingeleden i</textBlock>
    <textBlock ix="1">Stockholm har, dvs. en huvudled i en region med hälften så stort befolkningsunderlag som Malmö-</textBlock>
    <textBlock ix="2">Köpenhamnsområdet. Detta innebär även att konsortiet kommer att kunna håva in omkring 100</textBlock>
    <textBlock ix="3">milj. kr. eller 25 % mer. Kan Georg Andersson och regeringen utfärda några garantier för att detta inte kommer att ske och därmed ytterligare undergräva miljömål och tågtrafikens konkurrenskraft?</textBlock>
  </contentBlock>
  <contentBlock ix="65">
    <textBlock ix="0">Herr talman! Propositionen om</textBlock>
    <textBlock ix="1">Öresundsförbindelsen är undermålig och borde inte ha kommit på riksdagens bord. Jag vädjar därför till regeringen att omedelbart dra tillbaka propositionen. Skulle så inte ske måste riksdagens alla berörda utskott ta sitt ansvar och genom inträngande analyser i utskottsbehandling och offentliga utfrågningar fördöma förslaget. Jag räknar även med att den ekologiska miljö- och trafikrörelsen kommer att agera opinionsbildande utanför riksdagen.</textBlock>
  </contentBlock>
  <contentBlock ix="66">
    <textBlock ix="0">Med såpade halvsanningar och kryptiskt dubbelspråk har regeringen, som vems lakejer låter jag vara osagt, baxat det här miljövidriga och trafikmässigt meningslösa broförslaget ända hit.</textBlock>
    <textBlock ix="1">Systrar och bröder i denna kammare: Låt oss stoppa detta förslag!</textBlock>
  </contentBlock>
  <contentBlock ix="67">
    <textBlock ix="0">Anf. 3 BERTIL PERSSON (m):</textBlock>
  </contentBlock>
  <contentBlock ix="68">
    <textBlock ix="0">Herr talman! Man skall bygga broar mellan folk.</textBlock>
    <textBlock ix="1">Beslutet om en bro över Öresund har vi skåningar längtat efter i hundra år. Denna proposition är för oss i Skåne den mest välkomna på många år. Frågan har nu utretts i ett sekel.</textBlock>
  </contentBlock>
  <contentBlock ix="69">
    <textBlock ix="0">Skåne ligger långt från Stockholm, och 08-orna har alltid kunnat tillgodose sitt behov av att uppvisa sin ofta okunniga välmening på Skånes bekostnad.</textBlock>
    <textBlock ix="1">Exemplen är många.</textBlock>
  </contentBlock>
  <contentBlock ix="70">
    <textBlock ix="0">Debatten om en Öresundsbro har tidvis haft slagsida. När man skall lösa ett multifaktoriellt problem måste man identifiera alla relevanta problem och möjligheter. Man kan inte bara se frågan ur en enda begränsad synvinkel såsom miljöpartisterna har velat.</textBlock>
  </contentBlock>
  <contentBlock ix="71">
    <textBlock ix="0">Det nya Europa och EG blir ett regionernas snarare än nationalstaternas Europa. Öresundsbron kommer att skapa möjlighet för Sydsverige och</textBlock>
    <textBlock ix="1">Själland att bli Europas femte K-region. Därmed inte sagt att regionen kommer att lyckas med det, men förutsättningarna uppstår i och med tillkomsten av Öresundsbron. Det är kanske litet tråkigt för 08-orna i riksdagshuset, men för hela</textBlock>
    <textBlock ix="2">Sverige är det gynnsamt att få två konkurrerande tillväxtregioner. Den nolltillväxt vi haft det senaste året har inte givit någon vidare mersmak.</textBlock>
  </contentBlock>
  <contentBlock ix="72">
    <textBlock ix="0">De faktorer som fordras för att man skall få en bra regional tillväxt är tre.</textBlock>
  </contentBlock>
  <contentBlock ix="73">
    <textBlock ix="0">För det första är det universitet och högskolor för utbildning och forskning. Det finns tre sådana i regionen. Åtminstone två av dem är av god klass.</textBlock>
  </contentBlock>
  <contentBlock ix="74">
    <textBlock ix="0">För det andra fordras det bra transporter, inte minst flygtransporter. Det är i dag Sydsveriges akilleshäl.</textBlock>
    <textBlock ix="1">Malmö ligger i tid lika långt från Frankfurt som från</textBlock>
    <textBlock ix="2">Uleåborg, och det är handikappande för utvecklingen. Med Öresundsbron kommer det att bli en snabb tillgång till en stor och effektiv flygplats.</textBlock>
  </contentBlock>
  <contentBlock ix="75">
    <textBlock ix="0">För det tredje fordras det en bra allmän miljö, dvs.</textBlock>
    <textBlock ix="1">bra kulturliv, bra fritidsanläggningar, bra skolor för barnen och bra bostäder. Det finns i Sydsverige.</textBlock>
    <textBlock ix="2">Det är på bron som allting hänger, dvs.</textBlock>
    <textBlock ix="3">förbindelsen söderöver och förbindelsen med flyget.</textBlock>
  </contentBlock>
  <contentBlock ix="76">
    <textBlock ix="0">Bron är i själva verket Sydsveriges nyckelfråga när det gäller utvecklingen. Bron kommer inte främst att vara en bro mellan Oslo och Paris, utan mellan</textBlock>
    <textBlock ix="1">Skåne och Sjælland. All erfarenhet av sådana brobyggen visar på det. Broarna byggs för långväga trafik, men de används inom få år av den lokala trafiken.</textBlock>
  </contentBlock>
  <contentBlock ix="77">
    <textBlock ix="0">Tysklandsfärjorna kommer därför knappast att vara hotade. Långtradartrafiken kommer att söka sig till färjorna från Ystad och Trelleborg även i framtiden. Den transportled som skall ge regionen möjligheten till utveckling skall har utvecklingskapacitet för nya transportsätt. Den skall stå i ett sekel, och den skall kunna anpassas till nya moderna trafikslag. Det gör en bred förbindelse, men inte en trång tunnel.</textBlock>
  </contentBlock>
  <contentBlock ix="78">
    <textBlock ix="0">Transportleder skall ha hög turtäthet och regularitet. Där är bilbron fullständigt oslagbar.</textBlock>
    <textBlock ix="1">Allt annat är sämre. När man nu alltmer går över till just-in-time-leveranser blir dessa faktorer allt viktigare för näringslivet. På sikt, och med tillkomsten av en förbindelse över Femer Bælt, kommer det att bli förutsättningar för en stark utveckling regionalt i hela det gamla Hansaområdet runt Östersjön.</textBlock>
  </contentBlock>
  <contentBlock ix="79">
    <textBlock ix="0">Miljöfrågorna är tämligen väl tillgodosedda.</textBlock>
    <textBlock ix="1">Svavlet i Malmöluften har minskats till en tredjedel av vad det var 1970. Nu kommer endast 15 % av svavlet i Malmöluften från lokala källor. Kvävet har minskat med hälften sedan 1970. Då återstår problemet med koldioxid. Men det är ett globalt problem som har med växthuseffekten att göra.</textBlock>
    <textBlock ix="2">Här har 08-orna precis samma ansvar för koldioxidutsläppen som vi har i Skåne. Precis samma regleringar kan åstadkomma samma resultat om man skulle våga angripa alla dessa kringfartsleder som 08-orna planerar runt</textBlock>
    <textBlock ix="3">Stockholm. Jämfört med nuvarande färjor kommer utsläppen från bron att halveras. Med tillfartslederna kommer vi att hamna obetydligt under färjeutsläppen.</textBlock>
  </contentBlock>
  <contentBlock ix="80">
    <textBlock ix="0">Frågan om miljön är alltså inget jätteproblem.</textBlock>
    <textBlock ix="1">Påståenden som vi hörde förra året om att fiskarna skulle dö vid Lofoten, tror man tydligen inte ens på i miljöpartiet inte längre.</textBlock>
  </contentBlock>
  <contentBlock ix="81">
    <textBlock ix="0">Färjorna åstadkommer inte bara stora utsläpp.</textBlock>
    <textBlock ix="1">Visst kan man teoretiskt lova vad som helst, men i verkligheten har vi inte sett någon färja som släpper ut mindre än 50 % av det som i dag släpps ut. Då skulle man komma ner till bronivån.</textBlock>
  </contentBlock>
  <contentBlock ix="82">
    <textBlock ix="0">Men dessa färjor är spännande på många sätt. Blir det is en vinter och Sverige blir avstängt från kontinenten några månader skapas ju litet dramatik. Vidare har vi alla dessa konstiga båtar och rederier som dyker upp för att sedan gå i konkurs, skandalaffäarer med kommunala färjbolag som går omkull osv. Det ger en viss dramatik åt Skåne. Sedan har vi spänningen om kvällarna när man står i färjeterminalen och undrar om man skall bli nerspydd eller nedslagen. Det är också en del av färjelösningarna.</textBlock>
  </contentBlock>
  <contentBlock ix="83">
    <textBlock ix="0">Däremot tycker jag att man skall respektera transportarbetarförbundet. Dess ombordanställda kör redan lokaltrafik omfattande 17 km. Både servitörer och godisförsäljare har 20-procentig sjömansskatt, övriga sjöförmåner, kort arbetsvecka och skatt från noll på extraknäck i land. Självfallet skall de slåss för ett bevarande av färjorna. De får en helt annan sits om de skulle arbeta på bussar eller tåg. Jag respekterar deras arbete när det gäller att stoppa en Öresundsbro.</textBlock>
  </contentBlock>
  <contentBlock ix="84">
    <textBlock ix="0">Tunneln är ett litet hål i jorden och är begränsad till bredden. Det är svårt att göra anpassningar till nya trafiklösningar. Tunneln kommer aldrig att bli självbärande. Pengar måste tas från andra vägsatsningar. Det hotar Norrland. Om en tågtunnel på 17 km för biltåg varit en fiffig lösning, hade motorvägen mellan Malmö och Lund rivits upp för länge sedan. Man skulle alltså ha borrat en tunnel och kört bilarna på tåget till Lund.</textBlock>
  </contentBlock>
  <contentBlock ix="85">
    <textBlock ix="0">Temos utredning 1988 visade på en majoritet för en fast förbindelse hos alla partiers väljare utom vänsterpartiets. Av dem som var positiva till en fast förbindelse var det bara 10 % som enbart vill ha tunnelalternativet.</textBlock>
  </contentBlock>
  <contentBlock ix="86">
    <textBlock ix="0">En broförbindelse blir inte utan följder. Den kommer inte att spela en så stor roll för miljön.</textBlock>
    <textBlock ix="1">Men den skapar förutsättningar för att ge oss två tillväxtregioner i landet. Den skapar möjlighet för</textBlock>
    <textBlock ix="2">Sydsverige att få högteknologisk industri och kunskapsintensiv service, och det skapar möjlighet för en mer effektiv transportstruktur via</textBlock>
    <textBlock ix="3">Helsingborg, Malmö och Trelleborg. Psykologiskt är den här bron viktig.</textBlock>
  </contentBlock>
  <contentBlock ix="87">
    <textBlock ix="0">Vi svenskar fungerar i allt väsentligt som ett öfolk, trots att vi hänger fast i Sovjetunionen. Man måste ju åka båt hit. Det leder till skepsis mot allt som händer på fastlandet, jantelagsmentalitet osv. Med en fast bro kommer allt det att förändras. Vi kommer att bli mer europeer på kuppen, trots att bron kommer att leda till en ö som upplever sig som en del av kontinenten. Broar får effekter.</textBlock>
  </contentBlock>
  <contentBlock ix="88">
    <textBlock ix="0">Herr talman! Det är hög tid att komma till skott.</textBlock>
    <textBlock ix="1">Propositionen är välkommen. Bron behövs, och den är efterlängtad.</textBlock>
  </contentBlock>
  <contentBlock ix="89"/>
  <contentBlock ix="90">
    <textBlock ix="0">Anf. 4 VIOLA CLAESSON (v):</textBlock>
  </contentBlock>
  <contentBlock ix="91">
    <textBlock ix="0">Herr talman! Jag vill börja med ett citat som jag gissar att några har hört tidigare. Det är så pass anmärkningsvärt och viktigt att jag ändå vill ta upp det här.</textBlock>
  </contentBlock>
  <contentBlock ix="92">
    <textBlock ix="0">''Ser vi det ur ekonomisk effektivitets- och tillväxtssynpunkt, är det uppenbart att vi skall offra västkusten.''</textBlock>
  </contentBlock>
  <contentBlock ix="93">
    <textBlock ix="0">Den som har brytt sig om de frågor som har med</textBlock>
    <textBlock ix="1">ScanLink och Öresundsbron att göra, vet att det var</textBlock>
    <textBlock ix="2">Kjell-Olof Feldt som yttrade detta 1970 på ett seminarium på Chalmers tekniska högskola i</textBlock>
    <textBlock ix="3">Göteborg.</textBlock>
  </contentBlock>
  <contentBlock ix="94">
    <textBlock ix="0">Herr talman! Även om aningslösheten när det gäller inställningen till miljöproblemen har minskat sedan dess, har i stället cynismen, trots miljöproblemen, ökat desto mer. Det är precis samma anda som vilar över den proposition som är lagd om Öresundsbron. Det är skandalöst att man så ytligt behandlar frågorna om miljön.</textBlock>
  </contentBlock>
  <contentBlock ix="95">
    <textBlock ix="0">Varför har alternativen till bron inte fått någon chans hittills? Det är tydligen inte meningen att de skall få det heller enligt socialdemokrater i regeringen, kanske också här i riksdagen, och moderata samlingspartiet.</textBlock>
  </contentBlock>
  <contentBlock ix="96">
    <textBlock ix="0">Varför har trafikbehovet inte dokumenterats på annat sätt än som ett slags önskelista, olika K-</textBlock>
    <textBlock ix="1">alternativ och utredningar som de av den famöse professor Åke Andersson? Sådana brukar lanseras här i kammaren.</textBlock>
  </contentBlock>
  <contentBlock ix="97">
    <textBlock ix="0">Varför bygger de effekter på luft och vatten som man redovisar på 15 år gammalt prognosmaterial?</textBlock>
  </contentBlock>
  <contentBlock ix="98">
    <textBlock ix="0">Herr talman! Förklaringen ligger i det långa förspelet.</textBlock>
  </contentBlock>
  <contentBlock ix="99">
    <textBlock ix="0">Den 14 januari 1984 avslöjade tidningen Arbetet planer som skulle vända upp och ner på Sverige.</textBlock>
    <textBlock ix="1">Det var tills dess topphemliga planer på ett av de största byggprojekten någonsin i modern tid.</textBlock>
    <textBlock ix="2">Tidningen Arbetet skriver:</textBlock>
  </contentBlock>
  <contentBlock ix="100">
    <textBlock ix="0">''Med Volvo och Pehr G Gyllenhammar i spetsen vill ett internationellt konsortium med Europas ledande industrier, uppbackade av den internationella bankvärlden, bygga en motorväg från Oslo via Göteborg, ner längs västkusten över</textBlock>
    <textBlock ix="1">Malmö-Köpenhamn vidare till Hamburg och med ändpunkt i Paris. -- -- -- Det här gigantiska projektet har döpts till Scandinavian Link. -- -- -- En detaljerad plan, utarbetad på Volvo, finns klar. -- --</textBlock>
    <textBlock ix="2">-- Väl färdig kommer också Scandinavian Link att närmast vända upp och ner på Sverige vad beträffar infrastruktur, ekonomisk och industriell tidpunkt.--</textBlock>
    <textBlock ix="3">-- -- Unikt nog har de här stora och avancerade planerna inte väckts på regeringsnivå. Tvärtom är det (återigen) Pehr G Gyllenhammar som har visat sin förmåga att 'tänka stort'.'' Tidningen avslöjar också att Öresundsbron var själva nyckeln i det här projektet, vilket inte är någon hemlighet för någon som har ägnat sig åt de här frågorna under 80-och</textBlock>
    <textBlock ix="4">90-talet.</textBlock>
  </contentBlock>
  <contentBlock ix="101">
    <textBlock ix="0">Tidningen skriver att det som närmast skulle ske i januari 1984 var att Volvoledningen skulle presentera planerna för regeringen. Det hade</textBlock>
    <textBlock ix="1">Volvo nämligen inte gjort trots att planerna hade avancerat så långt. De skulle presenteras för två statssekreterare. På vilket departement då? kan man fråga sig. Kan det ha varit kommunikationsdepartementet? Nej, naturligtvis på finansdepartementet, där vid den här tiden</textBlock>
    <textBlock ix="2">Kjell-Olof Feldt var i farten, precis som vid seminariet på Chalmers tekniska högskola 1970.</textBlock>
  </contentBlock>
  <contentBlock ix="102">
    <textBlock ix="0">Detta är alltså bakgrunden till att</textBlock>
    <textBlock ix="1">Öresundsbroprojektet skall drivas igenom till precis vilket pris som helst.</textBlock>
  </contentBlock>
  <contentBlock ix="103">
    <textBlock ix="0">Ännu återstår en del möjligheter innan riksdagen tar beslut. Men om inte propositionen återkallas, vilket jag tycker är det minsta man kan begära i det här läget, återstår det bara för opinionen att idka ytterligare påtryckningar på bl.a. de socialdemokrater som tidigare har lovat att de inte skulle ställa upp på en Öresundsbro.</textBlock>
  </contentBlock>
  <contentBlock ix="104">
    <textBlock ix="0">Det är också anmärkningsvärt att det tidigare, när debatten var mer öppenhjärtig och projektet inte hade rullat på så långt, var fullständigt klart att socialdemokraterna i just riksdagens trafikutskott, med dess ordförande Birger Rosqvist i spetsen, tillhörde de socialdemokrater här i kammaren som är emot Öresundsbron. Det måste vara mycket svårt för den gruppen socialdemokrater att nu behandla en proposition av det här slaget och med detta innehåll. Inte något har hörts från det hållet, så jag väntar med spänning på att se om dessa socialdemokrater ens med äran i behåll kan sitta kvar i trafikutskottet och administrera den här frågan fram till ett riksdagsbeslut.</textBlock>
  </contentBlock>
  <contentBlock ix="105">
    <textBlock ix="0">Så till frågan om miljön. Östersjöns ekosystem är helt beroende av saltvatteninbrotten genom</textBlock>
    <textBlock ix="1">Öresund. Det borde vara känt för de flesta, inkl.</textBlock>
    <textBlock ix="2">regeringen. En ytterst liten sänkning av salthalten slår ut torskbeståndet, för att ta ett exempel. Det är vad en bro över Öresund kan orsaka. Bortåt 200</textBlock>
    <textBlock ix="3">tjocka fundament på ett avstånd av 30--40 meter från varandra, skyddsöar mot påsegling och en sänktunnel med kilometerlånga upp- och nerfartsramper skall enligt planerna placeras ovanpå den naturliga tröskeln där vattendjupet är som lägst.</textBlock>
  </contentBlock>
  <contentBlock ix="106">
    <textBlock ix="0">Vi känner också till att geologisk expertis har ifrågasatt den statliga utredning som talar om en nollösning och kompensationsmuddringar mellan bropelarna, dvs. precis de argument som upprepas också i regeringens proposition om Öresundsbron, som om de var fullständigt pålitliga.</textBlock>
  </contentBlock>
  <contentBlock ix="107">
    <textBlock ix="0">Vi vet också att sydvästra Skåne, liksom övriga delar av västkusten längre norrut, tar emot de största mängderna luftföroreningar i Sverige.</textBlock>
    <textBlock ix="1">Skogsskadorna har nått en sådan nivå att t.o.m.</textBlock>
    <textBlock ix="2">bokskogen dör på sina ställen, vilket har dokumenterats mycket väl av både naturskyddsföreningen och miljöinriktade utredningar i Skåne. Kväveoxiderna, som till största delen kommer från biltrafiken, är den största boven i dramat. Men vi vet också att det finns andra utsläpp som inte kan regleras eller tas bort med tekniska lösningar.</textBlock>
  </contentBlock>
  <contentBlock ix="108">
    <textBlock ix="0">Det är uppenbart att de som hela tiden talar i sådana termer som Kjell-Olof Feldt använde 1970</textBlock>
    <textBlock ix="1">och som Bertil Persson, moderaterna, använde för en stund sedan här i talarstolen, tror att tekniska lösningar kan fixa det mesta. Och det behöver inte ens finnas belägg för att problemen kan lösas, utan man tror bara -- precis som Georg Andersson, -- att när bron står färdig, då skall de tekniska lösningarna kunna sopa bort alla de miljöproblem som de har i dag. Upp till bevis, då!</textBlock>
  </contentBlock>
  <contentBlock ix="109">
    <textBlock ix="0">Det finns inget hos bilproducenterna som pekar i den här riktningen. Det finns inte ens tillräckligt stort intresse hos bilproducenterna här i landet.</textBlock>
    <textBlock ix="1">Den katalytiska avgasreningen kommer dessutom inte år 2000 eller 2010 att vara fullföljd på sådant sätt som förutsätts i propositionen och i tidigare utredningar.</textBlock>
  </contentBlock>
  <contentBlock ix="110">
    <textBlock ix="0">Herr talman! Om propositionen inte dras tillbaka --</textBlock>
    <textBlock ix="1">det ser tyvärr inte ut som om vi får en debatt med</textBlock>
    <textBlock ix="2">Georg Andersson om det -- menar jag att allt måste göras från bromotståndarnas sida och från oss som har alternativ till denna förskräckliga betongsosseutveckling. Vi som har alternativ måste jobba ännu mer för att opinionen skall kunna visa riksdagsledamöterna att ett beslut om en bro är fullständigt katastrofalt.</textBlock>
  </contentBlock>
  <contentBlock ix="111">
    <textBlock ix="0">Anf. 5 ULLA TILLANDER (c):</textBlock>
  </contentBlock>
  <contentBlock ix="112">
    <textBlock ix="0">Herr talman! Till slut har nu förslaget om en</textBlock>
    <textBlock ix="1">Öresundsbro lagts på riksdagens bord, efter alla år av utredningar. Emellanåt har man från regeringens sida velat ge sken av att ta hänsyn till miljön och ekonomiska realiteter, men när frågan väl varit ute på remiss har man visat sig beredd att köra över en majoritet också inom det egna partiet.</textBlock>
  </contentBlock>
  <contentBlock ix="113">
    <textBlock ix="0">Den proposition som nu har lagts fram innehåller många svagheter och oklarheter. Jag tycker därför det är utomordentligt bra att Kjell Dahlström har tagit initiativ till den här remissdebatten. Jag vill också instämma i det som Kjell Dahlström har sagt om behovet av ytterligare belysning av denna stora fråga i olika utskott. Det har vi begärt också från centerns sida.</textBlock>
  </contentBlock>
  <contentBlock ix="114">
    <textBlock ix="0">De mest entusiastiska broförespråkarna talar ständigt om bron till Europa. Så görs också i propositionen. Men Själland är inte Europa. Skall</textBlock>
    <textBlock ix="1">Öresundsförbindelsen göra skäl för ett sådant epitet, då förutsätts en fast förbindelse mellan</textBlock>
    <textBlock ix="2">Danmark och Tyskland. Det är i vart fall inte hela</textBlock>
    <textBlock ix="3">Europa. Men en sådan förbindelse verkar mer avlägsen än någonsin när man läser propositionen.</textBlock>
    <textBlock ix="4">En trafikplanerare från Tyskland hävdade för en tid sedan att trafiken mellan Sverige och Tyskland inte är av sådan omfattning att det går att investera i en fast förbindelse mellan Danmark och Tyskland.</textBlock>
    <textBlock ix="5">Han framhöll dessutom att vägen till kontinenten i allt större utsträckning kommer att gå via</textBlock>
    <textBlock ix="6">Östeuropa, något som är helt naturligt med tanke på den senaste tidens utveckling där, som innebär att man i allt större utsträckning öppnar sig mot</textBlock>
    <textBlock ix="7">Västeuropa.</textBlock>
  </contentBlock>
  <contentBlock ix="115">
    <textBlock ix="0">I propositionen om avtalet står det:''En fast förbindelse över Öresund är ett första steg i en gemensam nordisk transportlösning som ökar förutsättningarna för goda transportlösningar till våra marknader. En komplettering med en fast förbindelse över Fehmarn Bält kommer därvid att ytterligare knyta samman Norden med kontinenten. ''</textBlock>
  </contentBlock>
  <contentBlock ix="116">
    <textBlock ix="0">Men vad som står i avtalet på denna punkt är till intet förpliktande. Att Danmark håller emot är förståeligt, med tanke på de redan oerhört stora broåtagandena. Danmark och Sverige har inte heller lyckats utverka några löften om att Tyskland skall förstärka vägnätet i norra Tyskland. Det är redan så hårt belastat, framför allt norr om</textBlock>
    <textBlock ix="1">Hamburg, att man allmänt talar om en trafikinfarkt.</textBlock>
  </contentBlock>
  <contentBlock ix="117">
    <textBlock ix="0">Ett av de viktigaste argumenten för alternativet bro har varit att bron skulle självfinasieras och att staten och berörda kommuner inte skulle belastas genom byggandet och driften. Tidigare skulle också ett privat konsortium svara för broprojektet. Det har med emfas hävdats i varje debatt här i kammaren under 70- och 80-talen att det skulle vara på detta sätt. Också så sent som 1990 hävdade man detta.</textBlock>
  </contentBlock>
  <contentBlock ix="118">
    <textBlock ix="0">Nu meddelas i propositionen att</textBlock>
    <textBlock ix="1">Öresundsförbindelserna skall ägas av svenska och danska staten med hälften vardera genom nationella bolag. De skall samverka i ett konsortium som skall vara ägare och svara för all verksamhet. Det svenska bolaget skall bildas av vägverket och banverket. Dessutom skall byggandet finansieras med statsgaranterade lån.</textBlock>
    <textBlock ix="2">Detta är alltså nytt. Bron skall inte vara privatägd utan ägas av de båda staterna gemensamt.</textBlock>
  </contentBlock>
  <contentBlock ix="119">
    <textBlock ix="0">De uppgifter om kostnader för och finansiering av brobygget som ges av broförespråkarna är helt vilseledande. En liten antydan om det finns också i propositionen, där det sägs: ''Det bör framhållas att det i ett projekt av den här typen med stora investeringar under många år är utomordentligt svårt att ange ett definitivt belopp, eftersom projektets kostnader i löpande pris bl.a. beror på framtida räntor och den allmänna prisutvecklingen.''</textBlock>
  </contentBlock>
  <contentBlock ix="120">
    <textBlock ix="0">Längre fram säger man: ''Även en bedömning av hur det framtida resandet kommer att se ut måste ske med stor varsamhet.'' Därefter fortsätter man:</textBlock>
    <textBlock ix="1">''Det finns skäl som talar för att de prognoser och de ekonomiska bedömningar som ligger till grund för kalkylerna är försiktiga.''</textBlock>
  </contentBlock>
  <contentBlock ix="121">
    <textBlock ix="0">Beträffande miljöfrågorna sägs i propositionen att avtalet mellan Sverige och Danmark kommer att prövas enligt gällande miljöbestämmelser innan det får komma till stånd. Om miljöskälen mot en bro är starka, blir det i så fall ingen bro? Eller är detta bara ett spel? Först kommer beslut, sedan miljöprövning -- men beslutet står fast under alla omständigheter.</textBlock>
  </contentBlock>
  <contentBlock ix="122">
    <textBlock ix="0">Åtskilliga tunga remissinstanser har sagt nej till en bilbro, med motiveringen att den leder till förvärrade luftföroreningar i en redan alltför hårt belastad region. Jag skall bara ta ett par exempel från remissinstanserna.</textBlock>
  </contentBlock>
  <contentBlock ix="123">
    <textBlock ix="0">Boverket avstyrker satsningen på en bilbro med motiveringen: Malmöregionen är starkt belastad av luftföroreningar. Kvävebelastningen på den skånska marken är två till tre, ibland ända upp till fem gånger så hög som den kritiska belastningsgränsen för marksystemet. Mycket talar för att kvävebelastning på Öresund och Kattegatt är orsaken till bottendöd och utslagning av det naturliga ekosystemet i dessa havsområden.</textBlock>
  </contentBlock>
  <contentBlock ix="124">
    <textBlock ix="0">Naturvårdsenheten vid länsstyrelsen i Malmöhus län slog fast följande: Att lägga en broförbindelse för biltrafik i Köpenhamn--Malmöläget leder till sådana miljökonsekvenser att projektet strider mot grundläggande värderingar i natur- och miljövårdslagstiftningen och därmed också mot de grundläggande principerna för hela samhällsplaneringen.</textBlock>
  </contentBlock>
  <contentBlock ix="125">
    <textBlock ix="0">En extra tyngd får detta yttrande med tanke på kravet från miljödelegationen för västra Skåne på omedelbar handling för att rädda miljön.</textBlock>
  </contentBlock>
  <contentBlock ix="126">
    <textBlock ix="0">Det kan också -- även om det inte är något remissvar -- vara värt att i det här sammanhanget också ta med vad ett socialdemokratiskt kommunalråd i Malmö sade när hon skildrade situationen i Malmö: Långa bilköer, dålig framkomlighet, bussar som sitter fast, dålig luft,</textBlock>
    <textBlock ix="1">16 000 människor som bor utefter gator med avgasvärden som överstiger</textBlock>
    <textBlock ix="2">Världshälsoorganisationens normer och, ungefär lika många som är bullerstörda. En besvärande olycksstatistik redovisas för storstäderna, där</textBlock>
    <textBlock ix="3">Malmö har särskilt dåliga siffror.</textBlock>
  </contentBlock>
  <contentBlock ix="127">
    <textBlock ix="0">Det yttrandet från det socialdemokratiska kommunalrådet får tala för sig självt.</textBlock>
  </contentBlock>
  <contentBlock ix="128">
    <textBlock ix="0">Varför skulle man, i den ena utredningen efter den andra, under alla dessa år utreda frågan, då resultatet ändå är en enda stor osäkerhet i propositionen? Det råder osäkerhet om kostnader, om miljöeffekter och om resandeströmmar.</textBlock>
  </contentBlock>
  <contentBlock ix="129">
    <textBlock ix="0">Öresundsutredningen från 1989 har beräknat antalet fordon över bron till 6 500. Nu höjs antalet visserligen med ett par tusen, men en jämförelse med andra broar kan ändå vara intressant.</textBlock>
    <textBlock ix="1">Ölandsbron, som betjänar en mycket liten marknad i förhållande till en eventuell</textBlock>
    <textBlock ix="2">Öresundsbro, beräknas ha dubbelt så mycket trafik som en dansk-svensk bro, och t.o.m. Sandöbron i</textBlock>
    <textBlock ix="3">Ångermanland trafikeras av fler fordon än en tänkt</textBlock>
    <textBlock ix="4">Öresundsbro. Är då det beräknade antalet fordon över Öresundsbron en trovärdig siffra?</textBlock>
  </contentBlock>
  <contentBlock ix="130">
    <textBlock ix="0">Det saknas nytänkande på kommunikationsdepartementet. Man har på ett tidigt stadium helt avfärdat förslaget om en borrad järnvägstunnel. Men i Europa är biltågen på frammarsch. En tunnel mellan England och</textBlock>
    <textBlock ix="1">Frankrike konstrueras för att kunna ta biltåg.</textBlock>
  </contentBlock>
  <contentBlock ix="131">
    <textBlock ix="0">Broförespråkarna vill dessutom gärna i jämförelser mellan olika trafikmedel framhålla att bro- och färjealternativen blir i stor sett likvärdiga när det gäller luftföroreningar -- ja, resultatet av färjorna skulle t.o.m. bli något värre. Hur har man kunnat komma till det resultatet?</textBlock>
  </contentBlock>
  <contentBlock ix="132">
    <textBlock ix="0">För det första räknar man med en hög grad av rening på bilar -- 90 % --, medan man för färjornas del räknar med en rening på endast 50 %, och detta trots att det är lättare att rena färjorna, då det rör sig om större och färre enheter. Alla argument anpassas till förmån för en bro men mot en tunnel och mot färjor.</textBlock>
  </contentBlock>
  <contentBlock ix="133">
    <textBlock ix="0">För det andra förutsätter man en kraftig ökning av biltrafiken över sundet i samband med alternativet fortsatt färjetrafik. Sedan jämför man detta med en väldigt liten trafik över en framtida bro. Här vill jag efterlysa litet större hederlighet i jämförelsen mellan olika alternativ.</textBlock>
  </contentBlock>
  <contentBlock ix="134">
    <textBlock ix="0">Det är dessutom så att färjor anpassas efter behov.</textBlock>
    <textBlock ix="1">Nya isförstärkta fartyg ersätter de gamla. De nya färjorna drivs med lågsvavlig olja, och utsläppen renas till 90 %. Men satsningen på nya personfärjor har inte varit vad den borde vara, beroende på ovissheten om framtiden.</textBlock>
  </contentBlock>
  <contentBlock ix="135">
    <textBlock ix="0">I avtalet läggs fast att samtliga kostnader för</textBlock>
    <textBlock ix="1">Öresundsförbindelsen i sin helhet skall täckas av trafikantavgifterna. Det har varit en utgångspunkt för regeringen att byggandet av</textBlock>
    <textBlock ix="2">Öresundsförbindelsen inte skall finansieras med anslag över statsbudgeten utan via avgifter. Det sägs vidare att de vinster som trafiken beräknas generera skall fördelas lika mellan Sverige och</textBlock>
    <textBlock ix="3">Danmark. Det finns i propositionen dessutom beräkningar som visar att det finns ekonomiskt utrymme för att finansiera både byggande och drift av de omfattande anslutningarna på den svenska sidan. Med hänvisning både till vinster och till att kostnaderna är betalda bemöter man kritiken mot att t.ex. Malmö stad i detta sammanhang skulle åsamkas stora kostnader. Detta är inget annat än önsketänkande och glädjekalkyler.</textBlock>
  </contentBlock>
  <contentBlock ix="136">
    <textBlock ix="0">Regeringen räknar dessutom med en kostnad på mellan 10 miljarder och 12 miljarder i 1990 års prisnivå. Kritikerna av kostnadsberäkningarna räknar med helt andra siffror. Det skulle inte förvåna om också beloppet 40 miljarder kronor kommer att visa sig vara för lågt. Man kan fråga sig hur det då går med regeringens beräkningar. På annat håll i propositionen sägs det, som jag sade tidigare, att man måste vara försiktig med de ekonomiska bedömningar som ligger till grund för kalkylerna.</textBlock>
  </contentBlock>
  <contentBlock ix="137">
    <textBlock ix="0">Det är hänsynen till miljön i hela Öresundsområdet och Östersjön som har varit det tyngst vägande argumentet för oss i centerpartiet, och detta argument har fått ökad tyngd dels genom att miljöproblemen under årens lopp har förvärrats, dels genom att medvetenheten om de grundläggande ekologiska sammanhangen har ökat bland människor i allmänhet liksom kunskaperna om hur stora försyndelserna har blivit och hur mycket som måste återställas. Frågan om en</textBlock>
    <textBlock ix="1">Öresundsbro är därför inte bara en fråga för experter. Den engagerar stora grupper av befolkningen, inte minst i Skåne.</textBlock>
  </contentBlock>
  <contentBlock ix="138">
    <textBlock ix="0">Herr talman! Turerna kring Öresundsbron har varit många och långa, och västkusten och Skåne tål inte ökad biltrafik. Här måste miljön få styra. Då finns bara ett alternativ vad gäller en fast förbindelse, och det är en järnvägstunnel. Vad vi dessutom har behov av är ett flertal moderna färjeförbindelser som når hela Europa utan omvägen över Danmark.</textBlock>
  </contentBlock>
  <contentBlock ix="139">
    <textBlock ix="0">Många frågor är fortfarande olösta, och man frågar sig om regeringen verkligen kan försäkra att en eventuell bro inte kommer att inkräkta på vitala miljöintressen. Fåglar och sälar kommer att få maka på sig, och lastbilarna kommer att bli många fler i sydvästra Skåne redan under byggtiden. Ingen vågar heller ge några garantier för Östersjöns vatten. Det finns sakkunniga som är djupt oroade över att strömmarna i sundet och i Bälten försvagas, och vi vet att Östersjön är ett känsligt ekologiskt system.</textBlock>
  </contentBlock>
  <contentBlock ix="140">
    <textBlock ix="0">Men till detta tar regeringen ingen hänsyn.</textBlock>
    <textBlock ix="1">Tydligare besked går knappast att få om vilken underordnad roll miljön numera spelar i den socialdemokratiska politiken. Miljöfrågorna har inte heller spelat någon verklig roll i regeringsförhandlingarna.</textBlock>
  </contentBlock>
  <contentBlock ix="141">
    <textBlock ix="0">Herr talman! Man kan alltså säga att turerna kring</textBlock>
    <textBlock ix="1">Öresundsbron har varit många. Västkusten och</textBlock>
    <textBlock ix="2">Skåne tål inte ökad biltrafik.</textBlock>
  </contentBlock>
  <contentBlock ix="142">
    <textBlock ix="0">Avslutningsvis skulle jag vilja ställa några frågor.</textBlock>
    <textBlock ix="1">Jag skulle egentligen ha ställt dem till kommunikationsministern, men jag ställer dem fastän han inte är närvarande.</textBlock>
  </contentBlock>
  <contentBlock ix="143">
    <textBlock ix="0">Varför skall bron plötsligt byggas och drivas i statlig regi, dvs. med skattebetalarna som risktagare, när det i flera år har påståtts att privata finansiärer står i kö för att klara brofrågan? Vill inte privata finansiärer vara med längre?</textBlock>
  </contentBlock>
  <contentBlock ix="144">
    <textBlock ix="0">Varför tas inte större hänsyn till miljöaspekterna när miljöutredning efter miljöutredning har visat på den överbelastade miljön i Skåne, Öresund och</textBlock>
    <textBlock ix="1">Östersjön?</textBlock>
  </contentBlock>
  <contentBlock ix="145">
    <textBlock ix="0">Varför nonchaleras det faktum att kommunikationsströmmarna nu efter Tysklands enande söker sig raka vägen till det nya Europa, dvs. i riktningen Rügen--Rostock--Berlin i stället för omvägen via Danmark?</textBlock>
  </contentBlock>
  <contentBlock ix="146">
    <textBlock ix="0">Hur hänger de försiktiga antydningarna i propositionen ihop med de vidlyftiga beräkningarna om vinster och betalning av avslutningsanläggningar?</textBlock>
  </contentBlock>
  <contentBlock ix="147">
    <textBlock ix="0">I ett interpellationssvar den 7 maj 1989 underströk kommunikationsministern att det var en förutsättning för en kombinerad bro att en fast förbindelse också kom till stånd över Femer Bælt.</textBlock>
    <textBlock ix="1">Det var en förutsättning. Den svenska järnvägen skulle då kunna knytas samman med det europeiska snabbtågsnätet. Det enda som sägs om det i avtalet är vad som nämns i artikel 21, nämligen att Danmarks regering är beredd att arbeta för att en fast förbindelse över Femer Bælt kommer till stånd under förutsättning att hänsyn till miljö och ekonomi kan tillgodoses. Det är alltså ytterst ovisst, och det hade varit bra om vi på den punkten hade kunnat få en kommentar från kommunikationsministern. Men det kanske vi kan få vid ett annat tillfälle.</textBlock>
  </contentBlock>
  <contentBlock ix="148">
    <textBlock ix="0">Till slut vill jag fråga: Vad innebär egentligen för regeringen överenskommelsens löfte om att en fast förbindelse måste uppfylla högt ställda miljökrav?</textBlock>
  </contentBlock>
  <contentBlock ix="149">
    <textBlock ix="0">Anf. 6 VIOLA CLAESSON (v) replik:</textBlock>
  </contentBlock>
  <contentBlock ix="150">
    <textBlock ix="0">Herr talman! Vi får alltså inga repliker på kommunikationsministern, eftersom han inte har hunnit hit, och det blir heller inte någon debatt med någon regeringsföreträdare. Jag hade nog trott att andra socialdemokrater här i riksdagen skulle visa ett visst intresse för frågan, men så är inte heller fallet.</textBlock>
  </contentBlock>
  <contentBlock ix="151">
    <textBlock ix="0">Att jag begärde replik på Ulla Tillanders anförande beror inte på att vi är oense i fråga om</textBlock>
    <textBlock ix="1">Öresundsbron. Vi är ense både om att broprojektet skall stoppas och om hur alternativen borde se ut.</textBlock>
    <textBlock ix="2">Jag begärde ordet därför att jag tror att jag har det svar som kommunikationsministern inte kommer att ge, det svar som kanske så småningom kommer att finnas i någon före detta eller nuvarande ministers memoarer.</textBlock>
  </contentBlock>
  <contentBlock ix="152">
    <textBlock ix="0">I mitt förra inlägg tog jag upp frågan om vilka som hade fött idén, vilka som hade ställt krav och i stort sett hade färdigutrett ScanLink- och</textBlock>
    <textBlock ix="1">Öresundsbroprojektet innan regeringen ens hade diskuterat saken. Jag gjorde detta på grund av att jag ville att det skulle bli tydligt att kapitalet i</textBlock>
    <textBlock ix="2">Sverige -- ScanLink-konsortiet och andra -- av allt att döma har lurat skjortan av den svenska regeringen. I alla överläggningar och i alla artiklar i massmedia stod det fullständigt klart att dessa stora jättar, dessa privata industrikoncerner i Sverige och i övriga Europa, nu skulle gå i spetsen och visa vad de dög till. De skulle ta initiativet och bygga och bekosta det som ländernas regeringar inte klarat av.</textBlock>
  </contentBlock>
  <contentBlock ix="153">
    <textBlock ix="0">Men när allt plötsligt är klappat och klart drar de sig ur. Anledningen till detta är antagligen att både</textBlock>
    <textBlock ix="1">P G Gyllenhammar och andra har blivit övertygade om att detta inte är något lönsamt projekt. Och regeringen har inte ens, Ulla Tillander, sett att det inte heller är ett samhällsekonomiskt lönsamt projekt. Det kommer att kosta samhället oändliga summor på grund av den ökade biltrafik som bron kommer att leda till.</textBlock>
  </contentBlock>
  <contentBlock ix="154">
    <textBlock ix="0">Anf. 7 HÅKAN HOLMBERG (fp):</textBlock>
  </contentBlock>
  <contentBlock ix="155">
    <textBlock ix="0">Herr talman! Jag begärde ordet för att ställa en fråga till kommunikationsministern. Vi får väl se om han kommer hit i tid för att kunna besvara den.</textBlock>
    <textBlock ix="1">Frågan gäller vattengenomströmningen. Vi har från folkpartiet liberalerna vid flera tillfällen markerat att vi i och för sig är positiva till en fast förbindelse och intresserade av den kombinerade väg- och järnvägsförbindelse som nu är aktuell.</textBlock>
    <textBlock ix="2">Men vi är därmed inte automatiskt för varje tänkbart beslut om en bro, utan det finns vissa bestämda villkor. Ett av dessa gäller just vattengenomströmningen.</textBlock>
  </contentBlock>
  <contentBlock ix="156">
    <textBlock ix="0">I propositionstexten framhålls att det är fullt möjligt att uppnå en s.k. nollösning, men det står egentligen inte så mycket mer. Frågan är vilka ambitioner regeringen har att se till att denna nolllösning, som alltså skall vara fullt möjlig att uppnå, verkligen blir av. Vilka ambitioner har regeringen i detta sammanhang? För vår del är detta ett villkor för medverkan till ett beslut.</textBlock>
  </contentBlock>
  <contentBlock ix="157">
    <textBlock ix="0">I övrigt finns skäl att återkomma när debatten kommer upp längre fram. Jag tror inte att det är någon större mening med att begära att regeringen drar tillbaka propositionen och kommer igen senare, utan utskottet får naturligtvis titta på frågan.</textBlock>
  </contentBlock>
  <contentBlock ix="158">
    <textBlock ix="0">När jag hör olika inlägg om Öresundsbron får jag ibland en känsla av att både de som motsätter sig bron och de som är mest entusiastiska för den något lättvindigt räknar upp så många argument som de över huvud taget kan komma på för att få en så lång lista som är möjligt på argument till stöd för resp.</textBlock>
    <textBlock ix="1">sida. Det blir något väl dramatiska beskrivningar som lämnas; antingen kommer allt gott av denna broförbindelse eller också allt ont som kan tänkas.</textBlock>
  </contentBlock>
  <contentBlock ix="159">
    <textBlock ix="0">Jag menar också att en del debattörer i sina beskrivningar av miljöproblemen beskriver problem som råder i dag i Malmö och i Skåne. Bron kommer ju ändå att stå kvar ganska länge, och man kan förutse en viss teknisk utveckling och en hel del förändringar på olika punkter. Det är mycket svårt att uttala sig tvärsäkert om exakt vilken inverkan broprojektet kommer att ha både i fråga om miljön och i fråga om andra områden.</textBlock>
  </contentBlock>
  <contentBlock ix="160">
    <textBlock ix="0">Helt uppenbart är ändå att om bron byggs på ett sådant sätt att vattengenomströmningen in till</textBlock>
    <textBlock ix="1">Östersjön påverkas så att salthalten där kommer att förändras, då är detta ett projekt vi bör akta oss för.</textBlock>
    <textBlock ix="2">Om det å andra sidan går att klara av det hela så som propositionen anger skall vara möjligt, är ett villkor för vår medverkan att regeringen klargör att man tänker se till att detta blir av. Frågan till Georg</textBlock>
    <textBlock ix="3">Andersson är: Vilka ambitioner har regeringen?</textBlock>
    <textBlock ix="4">Det duger inte riktigt att bara tala om att detta skall gå att göra, utan det krävs litet mer.</textBlock>
  </contentBlock>
  <contentBlock ix="161">
    <textBlock ix="0">Anf. 8 KJELL DAHLSTRÖM (mp):</textBlock>
  </contentBlock>
  <contentBlock ix="162">
    <textBlock ix="0">Herr talman! Jag beklagar naturligtvis att ingen representant för regeringen har ställt upp i denna remissdebatt. Det säger litet grand om det sätt varpå regeringen hanterar riksdagen. Jag tycker att det minst sagt är något skandalöst. En sådan här oerhört viktig fråga, som jag sade i mitt inledningsanförande, kanske det största bilaterala åtagande som Sverige gör med en annan stat förtigs av regeringen i den första debatten efter det att man har lagt fram ett så allvarligt och viktigt förslag. Jag har sett skolminister Göran Persson smyga omkring i kammaren. Han har kanske litet respekt för riksdagen, han kanske tycker att det här är skamligt av regeringen, men jag vet inte. Jag skulle vilja att det var på det viset.</textBlock>
  </contentBlock>
  <contentBlock ix="163">
    <textBlock ix="0">Jag begärde egentligen en replik på Håkan</textBlock>
    <textBlock ix="1">Holmberg. Jag har hela tiden varit litet nyfiken på folkpartiets linje i Öresundsförbindelsefrågan. Jag har med mig en sammanställning från Sydsvenska</textBlock>
    <textBlock ix="2">Dagbladet den 27 april 1990, där man har frågat alla</textBlock>
    <textBlock ix="3">Skånes riksdagsledamöter hur de ställer sig till bro, tunnel eller färjor. Det har visat sig att de tre folkpartisterna har svarat: Bro. Men de har invändningar: Bro om den blir miljövänlig, tunnel om bron blir miljöovänlig. Det är ungefär samma sak.</textBlock>
  </contentBlock>
  <contentBlock ix="164">
    <textBlock ix="0">Man brukar säga om folkpartisterna att de velar. På en tidningsredaktion hade journalisterna satt upp ett tidningsurklipp där det stod att det finns en åsikt för varje folkpartist. Nu skall jag inte försöka häckla folkpartiet, för jag tycker att folkpartiet ibland har visat försök till intellektuell resning i olika frågor. Det gör man faktiskt ofta nu. Jag vädjar till folkpartiet och Håkan Homberg att visa en intellektuell resning. Det är inte fråga om en jeremiad överreklamomerade miljöförluster, som vi skulle få med en Öresundsbro enligt Håkan</textBlock>
    <textBlock ix="1">Holmberg. Tvärtom leker vi med livets själva kärna, när vi hotar livet i Östersjön, med snart tio självständiga stater som omringar detta hav. Vi måste självfallet vara oerhört varsamma. Det är denna seriösa framtoning som vi ville att debatten skulle ha. Vi tycker inte att propositionen tillnärmelsevis har denna seriösa framtoning.</textBlock>
  </contentBlock>
  <contentBlock ix="165">
    <textBlock ix="0">Anf. 9 HÅKAN HOLMBERG (fp) replik:</textBlock>
  </contentBlock>
  <contentBlock ix="166">
    <textBlock ix="0">Herr talman! Kjell Dahlströms hänvisning till folkpartiets strävan till intellektuell hederlighet och resning gläder mig. Det är just en sådan hållning som vi försöker inta. Jag tolkar tyvärr åtskilliga av de inlägg som görs mot tanken på en Öresundsbro som så, att vi inte skall ha någon bro under några omständigheter, inte ens om den går att göra miljövänlig och passas in i ett rimligt ekologiskt och miljömässigt perspektiv. För vad man egentligen är emot är inte bron, utan hela det moderna samhället med trafik, integration mellan stater osv. Jag får en känsla av att det egentligen är det man säger. Men om det är så -- och detta är vårt landsmötesbeslut --</textBlock>
    <textBlock ix="1">att det går att klara av ett broprojekt med rimliga miljökrav, då är det bra. Från våra utgångspunkter är det positivt att man kan knyta ihop länder och skapa starkare regioner, inte minst i det nya europeiska perspektivet.</textBlock>
  </contentBlock>
  <contentBlock ix="167">
    <textBlock ix="0">Kjell Dahlström råkade själv bekräfta den bild som jag gav i mitt förra inlägg, nämligen att man ibland brassar på litet väl mycket. Det kanske gäller också en och annan broanhängare när man försöker göra listan på argument så lång som möjligt. Man leker med livets själva kärna, sade Kjell Dahlström. Det är en formulering som jag och, tror jag, de flesta andra normalt skulle använda ifall debatten handlade om genmanipulation av något sällsynt sinistertslag, som jag inte tror någon i denna kammare eller någon annanstans överväger. Man kanske skall tänka litet på ordens innebörd.</textBlock>
  </contentBlock>
  <contentBlock ix="168">
    <textBlock ix="0">Anf. 10 KJELL DAHLSTRÖM (mp) replik:</textBlock>
  </contentBlock>
  <contentBlock ix="169">
    <textBlock ix="0">Herr talman! Jag hävdar verkligen att man leker med livets själva kärna om man är på väg att utsläcka fisket och vattenlivet i Östersjön, ett av de största och mäktigaste innanhaven på jorden. Det tycker jag inte är ett övermaga uttryck på något sätt.</textBlock>
  </contentBlock>
  <contentBlock ix="170"/>
  <contentBlock ix="171">
    <textBlock ix="0">Anf. 11 HÅKAN HOLMBERG (fp) replik:</textBlock>
  </contentBlock>
  <contentBlock ix="172">
    <textBlock ix="0">Herr talman! Det sista var kanske ett mera modifierat uttryck från Kjell Dahlström. Får jag då bara poängtera att det som jag efterlyste i det besked som vi i dag inte kan få från kommunikationsministern var just ett klargörande när det gäller regeringens ambition avseende nolllösningen, alltså vattengenomströmning till</textBlock>
    <textBlock ix="1">Östersjön och därmed salthalten och möjligheterna att bevara Östersjöns miljö som den är i dag, eller allra helst naturligtvis renare än så, men det är andra åtgärder som krävs för det.</textBlock>
  </contentBlock>
  <contentBlock ix="173">
    <textBlock ix="0">Anf. 12 ULLA TILLANDER (c):</textBlock>
  </contentBlock>
  <contentBlock ix="174">
    <textBlock ix="0">Herr talman! Håkan Holmberg sade att det är svårt att uttala sig tvärsäkert om bron. Vare sig man är för eller mot den borde det vara så. Men en sak kan man uttala sig tvärsäkert om, och det är att en borrad järnvägstunnel är ett bättre alternativ från miljösynpunkt än en bro under alla omständigheter. Det påståendet tror jag ingen betvivlar eller förnekar.</textBlock>
  </contentBlock>
  <contentBlock ix="175">
    <textBlock ix="0">Om man skulle satsa på en borrad järnvägstunnel skulle inte miljön i Östersjön påverkas. Effekterna i havet skulle inte bli så stora att det skulle påverka den marina miljön i Östersjön. Sedan vill Håkan</textBlock>
    <textBlock ix="1">Holmberg ställa en fråga till kommunikationsministern. Man jag skulle vilja råda Håkan Holmberg att ställa frågor till andra bedömare också. I propositionen, vilken jag råder</textBlock>
    <textBlock ix="2">Håkan Holmberg att läsa, är alla problem med en bro undanröjda. Därför kan det vara bra att få frågan belyst ur annan synpunkt och från andra håll också.</textBlock>
  </contentBlock>
  <contentBlock ix="176">
    <textBlock ix="0">För egen del tycker jag att regeringen borde ha intresserat sig mer för alternativet borrad järnvägstunnel över huvud taget. I t.ex. tidningen</textBlock>
    <textBlock ix="1">Statsanställd refererar man till en av Sveriges största byggentreprenörer, som har den uppfattningen att tunnlar hör framtiden till. Det beror just på den senaste mycket avancerade tunneltekniken och alla fördelar med tunnlar. En rundringning som man har gjort till banker i Sverige och utomlands bekräftar också att finansiärer och byggare skulle ha funnits om bara regeringen hade sagt ja till ett tunnelalternativ. När det fortfarande var aktuellt med privata finansiärer av bron förundrade sig t.ex. Deutsche Bank över varför svenskarna inte frågat om Deutsche Bank ville finansiera en tunnel under Öresund utan bara om den ville finansiera en bro. Man var alltså förvånad över det.</textBlock>
  </contentBlock>
  <contentBlock ix="177">
    <textBlock ix="0">I ett prospekt som Deutsche Bank har presenterat påpekar man just att en borrad tunnel under sundet är den effektivaste och lönsammaste lösningen.</textBlock>
    <textBlock ix="1">Man skriver så här: ''Tunnelförbindelsen är med dagens teknik den mest ekonomiska lösningen.</textBlock>
    <textBlock ix="2">Den ger klara fördelar vad gäller säkerhet och tillförlitlighet. I drift och under byggtiden är den oberoende av vädret och bildar inget hinder för sjöfarten.'' Så långt Deutsche Bank.</textBlock>
  </contentBlock>
  <contentBlock ix="178">
    <textBlock ix="0">Anf. 13 HÅKAN HOLMBERG (fp) replik:</textBlock>
  </contentBlock>
  <contentBlock ix="179">
    <textBlock ix="0">Herr talman! Jag är litet förvånad över Ulla</textBlock>
    <textBlock ix="1">Tillanders undran varför vi inte ställer ännu fler frågor. Det kan vara så att vi har litet olika utgångspunkter och värderar, som jag redan antydde, olika tänkbara argument för och emot på olika sätt. Den fråga som jag ställde tycker jag fortfarande är väsentlig och, som jag sade, för oss avgörande, nämligen frågan om vattengenomströmningen. Sedan kan man ställa en rad andra frågor, men alla är inte av lika stor betydelse. Den här frågan är mycket betydelsefull.</textBlock>
    <textBlock ix="2">Jag förväntar mig att det, även om det inte kan ske i dag, kommer ett svar från regeringen på min fråga.</textBlock>
  </contentBlock>
  <contentBlock ix="180">
    <textBlock ix="0">Anf. 14 ULLA TILLANDER (c) replik:</textBlock>
  </contentBlock>
  <contentBlock ix="181">
    <textBlock ix="0">Herr talman! Jag anser inte att det räcker att man får kommunikationsministerns bedömning av frågan, för den finns redan. Problem och frågor över huvud taget blir avfärdade, därför att allting talar till brons fördel. Vad jag menar är att man också skall få andra bedömares synpunkter på en eventuell bro.</textBlock>
  </contentBlock>
  <contentBlock ix="182">
    <textBlock ix="0">Nu är det inte säkert att vi får någon bro. Vi har ju fattat ett beslut här i riksdagen om det tidigare, men det har ännu inte byggts någon bro.</textBlock>
  </contentBlock>
  <contentBlock ix="183">
    <textBlock ix="0">Anf. 15 BERTIL PERSSON (m):</textBlock>
  </contentBlock>
  <contentBlock ix="184">
    <textBlock ix="0">Herr talman! Jag tror att det är viktigt att man ser med realism på de hot som målas upp här. Jag kan konstatera att miljöpartiet inte längre vidhåller att all fisk dör vid Lofoten om bron byggs. Det är ett tillnyktrande som är värdefullt. Jag skulle också vilja hävda att sälar inte dör av att se en bro på avstånd, lika litet som de dör av att se en färja på avstånd. Att Saltholm är skyddad vet vi alla.</textBlock>
  </contentBlock>
  <contentBlock ix="185">
    <textBlock ix="0">När det däremot gäller muddringsarbeten håller jag med om att vi måste klara salthalten i Östersjön.</textBlock>
    <textBlock ix="1">Det är en mycket viktig uppgift för oss.</textBlock>
  </contentBlock>
  <contentBlock ix="186">
    <textBlock ix="0">Vad gäller regional utveckling har Sverige halkat efter. Det är inget tvivel om att tillväxten i Sverige är lägre än på kontinenten. Reallöneökningarna i</textBlock>
    <textBlock ix="1">Tyskland under det senaste decenniet ligger på ungefär 30 %, här på ungefär 1 %. Det är ett bekymmer. Vi ser hur region efter region växer upp över gränserna i Europa. Vi har en region som sträcker sig från Oxford, Camebridge, London och ner till Paris. Vi har en annan som sträcker sig från</textBlock>
    <textBlock ix="2">Barcelona över Rivieran till Milano. Det finns ingen motsvarande stark region i norra Europa. Vi behöver en sådan för att vara med i den tillväxtutveckling som vi har att se framför oss i EG.</textBlock>
    <textBlock ix="3">Fakta om detta har visserligen Åke Andersson berättat om, men de är också noggrannt studerade både i USA och inom OECD. Det är inga villoläror. Dessutom kommer Åke Andersson från</textBlock>
    <textBlock ix="4">Umeå, vilket gör att han knappast kan beskyllas att vara skåning med lokalchauvinism.</textBlock>
  </contentBlock>
  <contentBlock ix="187">
    <textBlock ix="0">Beträffande tunnelalternativet vill jag säga att förbindelser byggs efter de lokala förhållandena. I</textBlock>
    <textBlock ix="1">Engelska kanalen, där det är 70 meter djupt och oerhörda tidvattenströmmar, bygger man en tunnel. I Öresund, där det är grunt vatten, bygger man en bro. Vid Gibraltar, där det är 400 meter djupt, tänker man sig en flytande tunnel hängande</textBlock>
    <textBlock ix="2">100 meter under vattenytan. Så allt beror på lokala förhållanden.</textBlock>
  </contentBlock>
  <contentBlock ix="188">
    <textBlock ix="0">Slutligen: Vi har utrett frågan nu i över hundra år.</textBlock>
    <textBlock ix="1">Det går alltid att säga att den senaste utredningen är 5--10 år gammal och att vi behöver göra om den.</textBlock>
    <textBlock ix="2">Men någon gång måste vi vara kompetenta att fatta beslut även i denna riksdag.</textBlock>
  </contentBlock>
  <contentBlock ix="189">
    <textBlock ix="0">Anf. 16 VIOLA CLAESSON (v):</textBlock>
  </contentBlock>
  <contentBlock ix="190">
    <textBlock ix="0">Herr talman! Jag tycker att det är dags att påminna</textBlock>
    <textBlock ix="1">Bertil Persson om vad han sade i ett tidigare inlägg.</textBlock>
    <textBlock ix="2">Han sade att om det hade varit fiffigt -- jag tror att det var med tanke på luftföroreningarna från bilismen -- hade man rivit upp en motorvägssträcka i Skåne. Var det inte så? Men eftersom man inte har gjort det, är det alltså inte fiffigt! Då skulle jag vilja vända på steken och säga till Bertil Persson: Om det hade varit fiffigt att bygga en Öresundsbro, varför i all sin dar har man tvingats utreda frågan i hundra år? Trots alla dessa mängder av utredningar bygger ju de senaste utredningarna och resultaten på de gamla undersökningar som är gjorda när det gäller miljö. Man har inte gjort någon genomgripande miljöanalys. Man har inte lyssnat på forskare som har framträtt.</textBlock>
  </contentBlock>
  <contentBlock ix="191">
    <textBlock ix="0">Herr talman! I programmet Kanalen i Riksradions program 1 den 22 mars handlade en del inlägg om miljön. Nu har det sagts ganska mycket om miljön, men dessa argument biter tydligen inte på broförespråkare från moderaterna och socialdemokraterna. I detta program deltog bl.a.</textBlock>
    <textBlock ix="1">Bengt-Owe Jansson med synpunkter på miljön.</textBlock>
    <textBlock ix="2">När han hade redovisat vilka katastrofala följder ett byggande av en bro kan få på vattengenomströmningen, som vi har talat ganska länge om nu här i kammaren berättade programledaren i kanalen att han hade försökt få regeringen att ställa upp för att svara på många av dessa mycket viktiga frågor om miljön och miljökonsekvenserna. När han vände sig till regeringen för att få någon att ställa upp fick han följande besked från statssekreteraren, Ingemar</textBlock>
    <textBlock ix="3">Skogö på kommunikationsdepartementet, en man som är kommunikationsminister Georg</textBlock>
    <textBlock ix="4">Anderssons närmaste man: Ingen person från departementen är beredd att diskutera dessa frågor, dvs. miljöfrågorna, inför den svenska allmänheten förrän avtalet med danskarna skrivits under i morgon. Detta enligt ett avtal som den svenska regeringen gjort med den danska regeringen.</textBlock>
  </contentBlock>
  <contentBlock ix="192">
    <textBlock ix="0">Hela tiden pågår detta hemlighetsmakeri när det gäller de viktigaste frågorna, miljöfrågorna. Ställer sig Bertil Persson bakom att man skall smyga och sopa under mattan allt det som den svenska allmänheten borde få information om och som måste debatteras före beslut här i riksdagen?</textBlock>
  </contentBlock>
  <contentBlock ix="193">
    <textBlock ix="0">Anf. 17 KJELL DAHLSTRÖM (mp):</textBlock>
  </contentBlock>
  <contentBlock ix="194">
    <textBlock ix="0">Herr talman! Bertil Persson är min bänkkamrat här i kammaren, och jag har upplevt det som trevligt att sitta och salongstala med honom emellanåt vid voteringar, osv. Men hans argumentering i denna sakfråga är tröttande och populistisk, och argumenten är mycket grunda. När han tar upp fisket vid Lofoten, som han säger att någon miljöpartist har tagit upp, går han utanför den debatt som förs här i kammaren. Jag har inte sagt det som han tar upp, och jag har därför ingen anledning att gå i debatt om huruvida fisket dör eller inte vid Lofoten. Jag känner över huvud taget inte till frågan.</textBlock>
  </contentBlock>
  <contentBlock ix="195">
    <textBlock ix="0">Sedan går Bertil Persson in på ett stort område om att regionernas Europa skall växa ihop och att vi skall få ett regionernas Europa. Jag kan upplysa om att det nästan verkar hämtat ur miljöpartiets</textBlock>
    <textBlock ix="1">Europapolitik. Vi vill faktiskt ha ett förenta regionernas Europa. Vi är därför kanske inte så väldigt långt ifrån varandra i det fallet. Men jag tycker att Bertil Persson avslöjar att han tror på att regioner skall växa och asfalteras, att vi skall ha verksamheter som kryper ut. ''The urban sprawl''</textBlock>
    <textBlock ix="2">brukar man kalla detta på planeringsengelska, dvs.</textBlock>
    <textBlock ix="3">att städer bara glider ut med dynamiska effekter som följd. Jag har faktiskt studerat detta i Aten i början av 70-talet. Det fanns där en arkitekt som hette Doxiadis som ville skapa ett Ekumenopolis, där vi alla skulle bo i en enda världsstad som kringlade sig runt jorden som en heimskringla.</textBlock>
    <textBlock ix="4">Detta är mekanistiska medeltida tankegångar som vi måste lämna. I dag sker mycket av nyskapandet på kärngårdar, kanske ute på landet, med datastugor. Man behöver inte sitta i knät på varandra för att klara ett fint utvecklingsarbete med teknisk nydaning osv. Vi behöver inte den typen av mekanistiskt hopkletade stadsregioner som Bertil</textBlock>
    <textBlock ix="5">Persson talar för. Lyssna därför på dem som har andra tankegångar som innebär att det inte behövs någon bro över Öresund för att klara kommunikationerna -- inte alls.</textBlock>
  </contentBlock>
  <contentBlock ix="196">
    <textBlock ix="0">Anf. 18 ULLA TILLANDER (c):</textBlock>
  </contentBlock>
  <contentBlock ix="197">
    <textBlock ix="0">Herr talman! Att Bertil Persson är tekniskt kunnig framgår av hans inlägg om byggande av tunnlar.</textBlock>
    <textBlock ix="1">Det kan ingen ifrågasätta. Men jag undrar om han har läst propositionen så noggrant. Det är nämligen inte likt moderaterna att på det sätt som Bertil</textBlock>
    <textBlock ix="2">Persson gör här i dag skönmåla en dålig proposition från socialdemokraterna. Eftersom denna fråga har utretts i hundra år borde innehållet i propositionen ha varit litet bättre och litet fylligare än det är.</textBlock>
  </contentBlock>
  <contentBlock ix="198">
    <textBlock ix="0">Anf. 19 BERTIL PERSSON (m):</textBlock>
  </contentBlock>
  <contentBlock ix="199">
    <textBlock ix="0">Herr talman! Viola Claesson frågade varför vi inte har byggt bron under dessa hundra år. Det är inte så konstigt. Hade det inte varit en nationsgräns där hade vi byggt bron. Om det hade varit öken, berg eller skog hade det funnits en väg emellan. Men i och med att det är en nationsgräns kan</textBlock>
    <textBlock ix="1">Stockholmare sitta och hindra skåningar att få den väg som vi så väl behöver, bara för att vi måste åka till Stockholm och fråga om lov. Därför kan vi inte bygga den väg som vi annars hade byggt alldeles själva. Det är inte något konstigt med det.</textBlock>
  </contentBlock>
  <contentBlock ix="200">
    <textBlock ix="0">Jag vill säga följande till Kjell Dahlström. Om man försöker analysera situationen tror jag inte att det som vi trodde skulle vara ''electronic freedom''</textBlock>
    <textBlock ix="1">fungerar, dvs. att man kunde sälja en etta i Gamla</textBlock>
    <textBlock ix="2">Stan och köpa en herrgård i Värmland och sitta vid sin datamaskin och vara kreaktiv Kreaktivitet uppstår i stället vid människors möten. Och det är därför som vi skapar våra forskarbyar, våra</textBlock>
    <textBlock ix="3">''science cities'', och det är därför som vi måste ha våra flygförbindelser, och det är därför som vi behöver våra broar. Det är bra med elektronik, men den skapar inte den kreaktivitet som människors möten gör. Det är därför som vi måste skapa möjlighet för människor att mötas i de regioner som växer fram.</textBlock>
  </contentBlock>
  <contentBlock ix="201">
    <textBlock ix="0">Anf. 20 VIOLA CLAESSON (v):</textBlock>
  </contentBlock>
  <contentBlock ix="202">
    <textBlock ix="0">Herr talman! Det är mycket lustiga argument som blandas från en broförespråkare som Bertil</textBlock>
    <textBlock ix="1">Persson. Han försöker framträda som en mjukis trots att han egentligen är en teknokrat, som jag tycker har mycket litet på fötterna när han vill diskutera miljöproblemen och säger att det inte blir några jättestora miljöproblem, och sedan är saken klar.</textBlock>
  </contentBlock>
  <contentBlock ix="203">
    <textBlock ix="0">Herr talman! I övrigt är Bertil Perssons argumentation om K-regioner, K-samhälle, kreativitet, osv. inte är något annat än de floskler som professor Åke E Andersson brukar upprepa.</textBlock>
    <textBlock ix="1">Åke E Andersson är inte skåning. Men, Bertil</textBlock>
    <textBlock ix="2">Persson, det är inte heller den rad av kommunikationsministrar eller regeringsledamöter som hela tiden under de senaste åren, från den tid som jag har redovisat, har sagt ja till Öresundsbron.</textBlock>
    <textBlock ix="3">Det gäller alltifrån dåvarande industriminister</textBlock>
    <textBlock ix="4">Thage G Peterson till kommunikationsminister</textBlock>
    <textBlock ix="5">Sven Hulterström och en hel rad andra. Det gäller även Georg Andersson numera. De är väl inte stockholmare och 08-or? De är ju ett antal manspersoner som helt enkelt har ställt sig bakom</textBlock>
    <textBlock ix="6">Gyllenhammars och Scan Link-konsortiets krav och som nu får stå med hela ansvaret för att projektet skall ros i land. Det är ju det som är huvudfrågan när vi diskuterar Öresundsbron.</textBlock>
  </contentBlock>
  <contentBlock ix="204">
    <textBlock ix="0">Anf. 21 KJELL DAHLSTRÖM (mp):</textBlock>
  </contentBlock>
  <contentBlock ix="205">
    <textBlock ix="0">Herr talman! Jag vill avslutningsvis säga att jag respekterar att Bertil Persson här representerar svenska mästerskapen i politik, SM i politik som jag brukar uttrycka det, när ingen av de 156</textBlock>
    <textBlock ix="1">socialdemokraterna i riksdagen kan göra det.</textBlock>
    <textBlock ix="2">Moderaterna står ju uppenbarligen för samma bropolitik som socialdemokraterna. Jag respekterar alltså moderaten för detta i detta sammanhang.</textBlock>
  </contentBlock>
  <contentBlock ix="206">
    <textBlock ix="0">Jag tror också på personliga möten. Och jag har ingen övertro på elektronik, Bertil Persson. Vi har ingen tro på att man för att mötas måste fraktas i 1</textBlock>
    <textBlock ix="1">ton stål, bilskrot, om jag får uttrycka mig litet kraftfullt. Det behövs inte. Man kan mötas på mycket smidigare sätt via nya och intelligenta tågsystem, högkvalitativa järnvägar. Man kan flyga om det är fråga om längre avstånd, och framför allt kan man använda sig av telefoni. Jag hoppas därför att vi inte får se något Örestad skapas genom detta</textBlock>
    <textBlock ix="2">SM i politik.</textBlock>
  </contentBlock>
  <contentBlock ix="207">
    <textBlock ix="0">Anf. 22 ULLA TILLANDER (c):</textBlock>
  </contentBlock>
  <contentBlock ix="208">
    <textBlock ix="0">Herr talman! På en punkt kan jag hålla med Bertil</textBlock>
    <textBlock ix="1">Persson, nämligen när det gäller frågan om att en fast förbindelse över Öresund inte är något nytt.</textBlock>
    <textBlock ix="2">Redan 1886 arbetade ett franskt banksyndikat med frågan. Och 1936 var AB Skånska Cementgjuteriet en av sex entreprenörer som lade fram ett förslag om att bygga en bro. Men jag håller inte med Bertil</textBlock>
    <textBlock ix="3">Persson om motiveringen till att det över huvud taget inte har blivit någon bro.</textBlock>
  </contentBlock>
  <contentBlock ix="209">
    <textBlock ix="0">I december 1973 fattades ett beslut i Sveriges riksdag om en vägbro mellan Malmö och</textBlock>
    <textBlock ix="1">Köpenhamn, vilket väl alla känner till vid det här laget, med röstsiffrorna 215 för och 97 emot. Den bron skulle stå öppen 1985. Jag minns så väl när</textBlock>
    <textBlock ix="2">Malmös dåvarande starke man Nils Yngvesson och den dåvarande kommunikationsministern stod vid</textBlock>
    <textBlock ix="3">Lernacken i Malmö och pekade ut brofästet. Men vad dröjsmålet egentligen avspeglar är ekonomiska realiteter och en vaken opinion som ifrågasätter det förnuftiga och rimliga i att satsa på bensinbaserad trafik i stället för kollektiv spår- och sjöbaserad trafik, vilket vi vill ha. Och nu 1991 är återigen oerhört många frågor obesvarade.</textBlock>
  </contentBlock>
  <contentBlock ix="210">
    <textBlock ix="0">Anf. 23 BERTIL PERSSON (m):</textBlock>
  </contentBlock>
  <contentBlock ix="211">
    <textBlock ix="0">Herr talman! Att danskarna var tveksamma den gången är inte så konstigt. De har nämligen sitt</textBlock>
    <textBlock ix="1">Norrlandsproblem i fallet Jylland, och de kan inte gärna bygga en fast förbindelse till Sverige innan det finns en fast förbindelse till Jylland. Nu är en sådan på gång, och därför är också danskarna positiva till att det blir en Öresundsförbindelse, på samma sätt som Helmut Kohl i Tyskland har uttalat sin tillfredsställelse över att man skapar denna förbindelse och sina förhoppningar om att den skall fortsätta ned till Femer Bælt-leden också.</textBlock>
  </contentBlock>
  <contentBlock ix="212">
    <textBlock ix="0">Av det skäl som jag har redovisat är jag övertygad om att detta är en möjlighet för södra Sverige att utvecklas och att få en tillväxt som man i dag saknar men som är bra för hela landet.</textBlock>
  </contentBlock>
  <contentBlock ix="213">
    <textBlock ix="0">Man får med dagens teknik aldrig samma turtäthet och samma regularitet i trafiken på något annat sätt än genom en bilbro. En bilbro, en bred förbindelse, skapar möjlighet att anpassa leden till nya trafiklösningar under det sekel som denna förbindelse skall stå.</textBlock>
  </contentBlock>
  <contentBlock ix="214">
    <textBlock ix="0">Jag är glad över att socialdemokraterna också har funnit att detta är en viktig riksangelägenhet, och jag kan inte annat än hoppas att det här skall leda till ett positivt beslut, ju fortare desto bättre.</textBlock>
  </contentBlock>
  <contentBlock ix="215">
    <textBlock ix="0">Anf. 24 ULLA TILLANDER (c):</textBlock>
  </contentBlock>
  <contentBlock ix="216">
    <textBlock ix="0">Herr talman! Jag vill bara konstatera att med det förslag som nu föreligger löser man inte frågan om riksförbindelser i Sverige, utan det blir en lokalgata mellan Malmö och Köpenhamn -- om den blir av.</textBlock>
  </contentBlock>
  <contentBlock ix="217">
    <textBlock ix="0">Överläggningen var härmed avslutad.</textBlock>
  </contentBlock>
  <contentBlock ix="218">
    <textBlock ix="0">4 § Remissdebatt (radio- och TV-frågor)</textBlock>
  </contentBlock>
  <contentBlock ix="219">
    <textBlock ix="0">Anf. 25 KAJ NILSSON (mp):</textBlock>
  </contentBlock>
  <contentBlock ix="220">
    <textBlock ix="0">Herr talman! Ärade ledamöter! Nu ligger regeringens proposition 1990/91:149 om radio- och</textBlock>
    <textBlock ix="1">TV-frågor på riksdagens bord. Avsikten är uppenbarligen att den skall remitteras till konstitutionsutskottet. Traditionellt behandlas frågor som gäller Sveriges Radio i kulturutskottet, och en stor del av propositionen avser Sveriges</textBlock>
    <textBlock ix="2">Radios resurser och organisation m.m. Varför skall</textBlock>
    <textBlock ix="3">Sveriges Radios resurser och riktlinjer för Sveriges</textBlock>
    <textBlock ix="4">Radios framtida verksamhet inte som vanligt tas upp i kulturutskottet? Det enda som är speciellt denna gång är beslutet om etablering av en ny markburen reklam-TV-kanal. De avsnitt som gäller detta skall givetvis gå till konstitutionsutskottet.</textBlock>
    <textBlock ix="5">Jag yrkar därför att följande punkter i propositionens hemställan behandlas av kulturutskottet: 2, 20, 22, 23--26. Dessa punkter handlar om sådant som kulturutskottet traditionellt brukar ta upp.</textBlock>
  </contentBlock>
  <contentBlock ix="221">
    <textBlock ix="0">Punkt 2 gäller förslagen till lag om ändring i lagen om TV-avgift.</textBlock>
  </contentBlock>
  <contentBlock ix="222">
    <textBlock ix="0">Punkt 20 handlar om en förlängning med sex månader, till utgången av år 1992, av avtal mellan staten och företagen inom Sveriges Radiokoncernen.</textBlock>
  </contentBlock>
  <contentBlock ix="223">
    <textBlock ix="0">Punkterna 22 och 23 rör sig om riktlinjer inför beslut om ett nytt avtal mellan staten och Sveriges</textBlock>
    <textBlock ix="1">Radio-företagen och förslag till medelsberäkning för den avgiftsfinansierade verksamheten inom</textBlock>
    <textBlock ix="2">Sveriges Radio-koncernen.</textBlock>
  </contentBlock>
  <contentBlock ix="224">
    <textBlock ix="0">Punkt 24 handlar om radionämndens verksamhet.</textBlock>
  </contentBlock>
  <contentBlock ix="225">
    <textBlock ix="0">Punkt 25 handlar om televerkets investerings- och driftskostnader.</textBlock>
  </contentBlock>
  <contentBlock ix="226">
    <textBlock ix="0">Punkt 26 gäller omfördelning av medel, anvisade för televerkets investerings- och driftkostnader avseende år 1992.</textBlock>
  </contentBlock>
  <contentBlock ix="227">
    <textBlock ix="0">De övriga punkterna -- 1, 3, 4--19 -- bör behandlas av konstitutionsutskottet. Detta gäller även punkt</textBlock>
    <textBlock ix="1">21 som man, enligt min mening, borde vara generös nog att överlåta åt konstitutionsutskottet. Punkten avser sponsring av program.</textBlock>
  </contentBlock>
  <contentBlock ix="228">
    <textBlock ix="0">Överläggningen var härmed avslutad.</textBlock>
  </contentBlock>
  <contentBlock ix="229">
    <textBlock ix="0">Med anledning av de framställda yrkandena rörande remiss av proposition 1990/91:149 beslöt kammaren på förslag av talmannen att på nytt bordlägga propositionen.</textBlock>
  </contentBlock>
  <contentBlock ix="230">
    <textBlock ix="0">5 § Svar på interpellation 1990/91:166 om skolans skyldighet att motverka rashets m.m.</textBlock>
  </contentBlock>
  <contentBlock ix="231">
    <textBlock ix="0">Anf. 26 Statsrådet GÖRAN PERSSON (s):</textBlock>
  </contentBlock>
  <contentBlock ix="232">
    <textBlock ix="0">Herr talman! Håkan Holmberg har frågat mig om vilka regler och anvisningar som gäller beträffande skolans skyldighet att motverka nynazism och rashets och vilka åtgärder jag är beredd att vidta för att förstärka skolans vakthållning mot rasistisk och nynazistisk propaganda.</textBlock>
  </contentBlock>
  <contentBlock ix="233">
    <textBlock ix="0">Håkan Holmbergs interpellation föranleds av att</textBlock>
    <textBlock ix="1">Ahmed Rami, som hösten 1989 åtalades och fälldes av Stockholms tingsrätt för yttrandefrihetsbrottet hets mot folkgrupp, nu försöker få ut sitt budskap till gymnasieungdom i Stockholm dels genom närradiosändaren Radio Islam, dels genom personliga besök på skolor.</textBlock>
  </contentBlock>
  <contentBlock ix="234">
    <textBlock ix="0">Läroplanerna för grundskolan och gymnasieskolanär de bindande föreskrifter som varje skola skall följa. Demokratisk fostran och objektivitet i undervisningen är de riktlinjer som allt arbete skall präglas av.</textBlock>
  </contentBlock>
  <contentBlock ix="235">
    <textBlock ix="0">I läroplanen för grundskolan, Lgr 80, står: ''Skolan skall vara öppen för att skiljaktiga värderingar och åsikter framförs och hävda betydelsen av ett personligt engagemang. Samtidigt skall skolan hävda vår demokratis väsentliga värden och klart ta avstånd från allt som strider mot dessa. Skolan får alltså inte ställa sig neutral eller passiv i fråga om det demokratiska samhällets grundläggande värderingar. Skolan måste i stället medvetet verka för dessa värderingar och fostra eleverna till att respektera dem.''</textBlock>
  </contentBlock>
  <contentBlock ix="236">
    <textBlock ix="0">Antisemitism eller annan rasistisk propaganda får alltså inte förekomma i skolan.</textBlock>
  </contentBlock>
  <contentBlock ix="237">
    <textBlock ix="0">När skolan tar upp politiska, religiösa och moraliska frågeställningar är det väsentligt att vara saklig och allsidig. Eleverna skall vänja sig vid en undersökande inställning till kunskaper och information och de skall öva sig i att kritiskt granska argumentation och slutsatser.</textBlock>
  </contentBlock>
  <contentBlock ix="238">
    <textBlock ix="0">Det är varje rektors uppgift att se till att läroplanens intentioner också följs när utomstående medverkar i skolans arbete. Det är den lokala skolledningen som skall besluta om skolans samarbete med organisationer och föreningar samt i vilka former deras medverkan skall ske.</textBlock>
  </contentBlock>
  <contentBlock ix="239">
    <textBlock ix="0">Den lokala skolledningen måste själv besluta om det är lämpligt att låta vissa individer eller organisationer medverka i skolans arbete och under vilka former deras medverkan skall ske. De mål och riktlinjer som jag nu redogjort för gäller för all verksamhet i skolan. Det åligger skolans ledning att svara för balans och allsidighet. Genom tillsyn, uppföljning och utvärdering skall skolans mål och riktlinjer ständigt hävdas och främjas. Detta sammantaget är skolans metod att fostra demokratiskt sinnade och självständiga medborgare. Jag vill poängtera att när skolor och enskilda lärare behandlar kontroversiella frågor inom områdena politik, religion, moral är de skyldiga att följa de principer som nyss beskrivits.</textBlock>
    <textBlock ix="1">Eleverna måste således få tillfälle att allsidigt ta del av sakfrågan och ha möjlighet att kritiskt granska argumentationen likväl som skolan är skyldig att kraftfullt bemöta och ta avstånd från rasistiska och andra antidemokratiska synsätt.</textBlock>
  </contentBlock>
  <contentBlock ix="240">
    <textBlock ix="0">Jag vill också erinra om att inför skolavslutningarna våren 1990 sände jag tillsammans med organisationerna inom skolan ett särskilt brev till alla Sveriges skolor där vi särskilt uppmärksammade skolans ansvar att motverka rasism och främlingsfientlighet.</textBlock>
  </contentBlock>
  <contentBlock ix="241">
    <textBlock ix="0">Anf. 27 HÅKAN HOLMBERG (fp):</textBlock>
  </contentBlock>
  <contentBlock ix="242">
    <textBlock ix="0">Herr talman! Jag ber att få tacka statsrådet för svaret.</textBlock>
  </contentBlock>
  <contentBlock ix="243">
    <textBlock ix="0">Jag är glad över att svaret har fått den utformning som det har fått. Det är en tydlig markering av att skolan verkligen har den skyldighet som vi alla har vant oss vid att den skall ha: att bekämpa rasistisk och antidemokratisk propaganda. Det är med tanke på den situation som har uppstått under de senaste åren viktigt att detta framhålls. I svensk närradio har det kunnat bedrivas rashets av en typ som förmodligen är unik i Västeuropa under hela efterkrigstiden. Den person som det gäller fälldes ju också på så många punkter att det är unikt i modern historia. Den hets som vederbörande har ägnat sig åt har alla den klassiska nazistiska rashetsens kännetecken. Det hela har utomordentligt litet att göra med situationen i</textBlock>
    <textBlock ix="1">Mellanöstern eller med t.ex. religionsdebatt som det ibland har sagts när man har velat ta personen i fråga i försvar. Namnet Radio Islam på denna radiosändare är en förolämpning mot en världsreligion.</textBlock>
  </contentBlock>
  <contentBlock ix="244">
    <textBlock ix="0">Det finns ett speciellt inslag som gör det hela extra allvarligt. Ett av de teman som är typiska i modern nazistisk propaganda är nämligen förnekandet av att förintelsen av 6 miljoner judar under andra världskriget över huvud taget har ägt rum. Det finns i dag en ganska omfattande litteratur, som i bästa fall kan kallas pseudovetenskaplig, där olika personer uppträder med lånta vetenskapliga fjädrar och försöker leda i bevis att förintelsen icke har ägt rum. I Radio Islams tappning har det dessutom talats om att det rör sig om en judisk konspiration.</textBlock>
    <textBlock ix="1">Påståendet att förintelsen har ägt rum skulle alltså vara en konspiration i syfte att pressa pengar av mänskligheten.</textBlock>
  </contentBlock>
  <contentBlock ix="245">
    <textBlock ix="0">Den person som är aktuell från svensk närradio har alldeles nyligen medverkat i ett nynazistiskt möte i</textBlock>
    <textBlock ix="1">Tyskland, med kända företrädare för just den s.k.</textBlock>
    <textBlock ix="2">revisionistiska skolan. Det gäller bl.a. den ökände fransmannen Faurisson som i fransk domstol har dömts, därför att han har uttalat att förintelsen inte har ägt rum. Den danske nazistledaren Paul Riis-</textBlock>
    <textBlock ix="3">Knudsen var också en av de medverkande. Det speciellt allvarliga är naturligtvis att vi här har att göra med världshistoriens mest väldokumenterade förbrytelse om vars historiska verklighet vissa personer nu systematiskt försöker att skapa tvivel.</textBlock>
    <textBlock ix="4">Det är här som skolan har sin unika uppgift. Vi som är utanför skolan får ägna oss åt att bemöta personer av det här slaget i den offentliga debatten och om det är nödvändigt dra dem inför domstol på det sätt som har skett. Men om skolan börjar behandla frågan om huruvida förintelsen har ägt rum eller inte som en fråga som det går att diskutera -- där det alltså skulle finnas olika uppfattningar, och där det inte är riktigt klart vad som egentligen har hänt -- är det utomordentligt farligt. Det finns snart inga människor kvar som har egna erfarenheter av förintelselägren. Om 5--10 år kan det vara nästan omöjligt att i vårt land över huvud taget få tag på personer som på ett trovärdigt sätt kan berätta om sina egna upplevelser.</textBlock>
  </contentBlock>
  <contentBlock ix="246">
    <textBlock ix="0">Mot den här bakgrunden har man i andra europeiska länder t.o.m. gått så långt att man har kriminaliserat själva påståendet att förintelsen är ett påhitt. Det har skett i Frankrike, och såvitt jag vet finns sådana bestämmelser i Tyskland också.</textBlock>
    <textBlock ix="1">Jag efterlyser inga sådana bestämmelser i Sverige.</textBlock>
    <textBlock ix="2">Däremot tycker jag att det bör vara en hederssak för regering och riksdag att se till att det i den nya läroplan som lär vara på gång mycket tydligt framgår att förintelsen och information om nazismens verkliga innebörd är moment som icke får utelämnas. Hur man än lägger upp undervisningen i övrigt får detta icke ske. Jag tycker också att det vore motiverat, när man nu mer och mer talar om utvärdering av undervisningen, att göra just en utvärdering av resultatet av undervisningen i modern historia och samhällskunskap.</textBlock>
  </contentBlock>
  <contentBlock ix="247">
    <textBlock ix="0">Den tvärpolitiska Svenska Kommittén mot</textBlock>
    <textBlock ix="1">Antisemitism har sedan ganska lång tid gjort utskrifter av herr Ramis radiosändningar. Eftersom man med nu gällande lagstiftning bara kan avstängas ett år i taget har han alltså återupptagit sina sändningar. I de utskrifter som har gjorts från upptagningar av de sändningar som har pågått under den senaste tiden framgår att elever inbjudna från någon gymnasieskola i Stockholm har fått höra av herr Rami att förintelsen inte har ägt rum, att det är ett påhitt alltsammans. De svarar då något i stil med: Oj, det hade vi ingen aning om. Menar du att allt detta är ett påhitt? Det var bra att vi äntligen fick veta det.</textBlock>
  </contentBlock>
  <contentBlock ix="248">
    <textBlock ix="0">Det här är naturligtvis inget bevis för att det generellt står till på detta sätt i svenska skolor. Men blotta misstanken att det kan förekomma att man på något sätt missar information om denna den mest grundläggande mänskliga erfarenheten i vårt århundrade är så allvarlig och så oroande att jag verkligen vill efterlysa ett initiativ längre fram från regeringen till att utvärdera just resultatet av undervisningen i samhällskunskap och modern historia.</textBlock>
  </contentBlock>
  <contentBlock ix="249">
    <textBlock ix="0">Anf. 28 Statsrådet GÖRAN PERSSON (s):</textBlock>
  </contentBlock>
  <contentBlock ix="250">
    <textBlock ix="0">Herr talman! Jag är, precis som Håkan Holmberg, angelägen om att vi gör en tydlig markering i den här frågan. De riktlinjer och de mål som gäller i läroplanerna skall hävdas. Där finns inget kompromissutrymme. Det är en signal som går ut till skolledningar och till lärare i vårt land. Jag har också noterat att Stockholms skolförvaltning, sedan dessa incidenter inträffade, har gått ut med exakt motsvarande budskap. Det tror jag är välgörande.</textBlock>
  </contentBlock>
  <contentBlock ix="251">
    <textBlock ix="0">Sakfrågan i övrigt gäller historieundervisning och modern samhällskunskap. Där finns det all anledning att vara på sin vakt. Historiekunskaper är inget som är för evigt givet. De måste ständigt förmedlas till en ny generation. De barn och ungdomar som växer upp i dag måste naturligtvis få ordentliga kunskaper om de vidrigheter som nazismen stod för. Där får vi heller inte tveka eller vackla.</textBlock>
  </contentBlock>
  <contentBlock ix="252">
    <textBlock ix="0">Det är klart att jag känner oro när jag ser ut över världen och när jag har noterat den sammanställning som Elie Wiesel har gjort över just den revisionistiska skolans aktiviteter. Jag tror att det nu finns över 450 olika publikationer som försöker leda i bevis att utrotning av judar aldrig har inträffat. När man ser denna kraftsamling, som man vet i grunden är falsk, och vi vet att vi har skolsystemet för fostran och för demokratisk kunskapsspridning, finns det inför en läroplansrevision faktiskt anledning att på den här punkten vara utomordentligt tydlig. Därom har jag och Håkan Holmberg ingen delad mening.</textBlock>
  </contentBlock>
  <contentBlock ix="253">
    <textBlock ix="0">Anf. 29 HÅKAN HOLMBERG (fp):</textBlock>
  </contentBlock>
  <contentBlock ix="254">
    <textBlock ix="0">Herr talman! Jag får tacka Göran Persson för dessa kompletteringar till den fråga som jag själv först hade ställt och för det mycket klara ställningstagande som han har gjort. Det kan läggas till det uttalande som riksdagens kulturutskott nyligen gjorde med anledning av en fyrpartimotion om att skärpa bestämmelserna om hets mot folkgrupp i närradion. Det fanns olika åsikter om huruvida riksdagen omedelbart skulle gå till aktion eller avvakta beredning. Men det fanns ingen skiljaktlig mening i sak. Jag lovade vid den debatten att vid första bästa tillfälle påminna om att kulturutskottet i sin helhet gjorde samma bedömning som nu också jag och Göran Persson gör. Jag gör härmed också den markeringen att enigheten nu tycks vara stor.</textBlock>
  </contentBlock>
  <contentBlock ix="255">
    <textBlock ix="0">Det som har föranlett den fråga som har berörts både i fyrpartimotionen och i interpellationen är till stor del att likgiltigheten för den verksamhet som har bedrivits av den här typen av nynazistiska propagandister i Sverige har varit påfallande.</textBlock>
    <textBlock ix="1">Ytterligt få ledande politiker har sagt någonting under de år som denna verksamhet har pågått.</textBlock>
    <textBlock ix="2">Knappast någon har kommenterat att Rami nu är tillbaka i närradion. Jag ser fram emot fortsatta markeringar från skolministerns sida, både offentligt och i samband med arbetet med den kommande läroplanen.</textBlock>
  </contentBlock>
  <contentBlock ix="256">
    <textBlock ix="0">6 § Svar på interpellation 1990/91:160 om restriktionerna för byggnadsverksamheten i</textBlock>
    <textBlock ix="1">Stockholm</textBlock>
  </contentBlock>
  <contentBlock ix="257">
    <textBlock ix="0">Anf. 30 Bostadsminister ULF LÖNNQVIST</textBlock>
    <textBlock ix="1">(s):</textBlock>
  </contentBlock>
  <contentBlock ix="258">
    <textBlock ix="0">Herr talman! Lars Ulander har frågat mig om regeringen är beredd att snarast upphäva de restriktioner i form av investeringsskatt, ombyggnadsramar och högre garanterad ränta vid ombyggnad, som i dag begränsar byggnadsverksamheten i Stockholm.</textBlock>
  </contentBlock>
  <contentBlock ix="259">
    <textBlock ix="0">Restriktioner för byggandet infördes i olika steg fr.o.m. hösten 1986. Skälet var den uppenbara överhettning i byggkonjunkturen som då började göra sig gällande. Den starka efterfrågan på byggsektorns tjänster drog upp priserna i byggandets alla led och blev ett allvarligt hot mot stabiliteten i ekonomin. Samtidigt riskerade väsentliga bygguppgifter -- inte minst bostadsbyggandet -- att bli utslagna av en övermäktig och prisokänslig konkurrens från intressenter med då näst intill obegränsad tillgång till kapital.</textBlock>
  </contentBlock>
  <contentBlock ix="260">
    <textBlock ix="0">De åtgärder som regeringen satte in för att dämpa överhettningen på byggområdet -- främst i storstäderna -- har lett till att kostnadsutvecklingen påtagligt har dämpats. Samtidigt har bostadsbyggandet kunnat fördubblas och mer än det. År 1990 igångsattes 67 000 nya lägenheter. Det är den högsta siffran sedan miljonprogrammets dagar.</textBlock>
  </contentBlock>
  <contentBlock ix="261">
    <textBlock ix="0">Byggkonjunkturen har nu dämpats. Därför har regeringen avvecklat ett antal av de begränsningar som här redovisats. Ramarna för ombyggnad av bostäder och planeringsramar för s.k. övrigt byggande har från årsskiftet tagits bort i hela landet utom i Stockholms- och Göteborgsområdena.</textBlock>
  </contentBlock>
  <contentBlock ix="262">
    <textBlock ix="0">Riksdagen har gett regeringen möjlighet att ge dispens för den lägre garanterade räntan vid ombyggnad av bostäder om detta motiveras av bostadsförsörjnings- eller arbetsmarknadsskäl.</textBlock>
    <textBlock ix="1">Regeringen har gett sådan dispens vid en rad tillfällen. Investeringsskatten har tagits bort i</textBlock>
    <textBlock ix="2">Göteborg och från årsskiftet även i Nynäshamns kommun i Stockholms län.</textBlock>
  </contentBlock>
  <contentBlock ix="263">
    <textBlock ix="0">En ökad byggarbetslöshet kan nu noteras. Denna utveckling berör också Stockholm -- dock från en låg nivå -- och inte minst angränsande län. Oron för byggsysselsättningen i Stockholmsområdet gäller i första hand vintern 1991-1992. De kvarstående restriktionerna gäller för tiden fram till utgången av år 1991. Med hänsyn till den planeringstid som normalt krävs för att byggen skall komma igång är det dock angeläget att besked redan nu kan ges om ytterligare lättnader av restriktionerna i</textBlock>
    <textBlock ix="1">Stockholmsområdet.</textBlock>
  </contentBlock>
  <contentBlock ix="264">
    <textBlock ix="0">Regeringen kommer att medge att ramen för övrigt byggande i Stockholms län höjs till 80 % av 1986 års byggvolym. Delar av detta vidgade ramutrymme bör användas för ombyggnad av bostäder.</textBlock>
    <textBlock ix="1">Vidgningen bör avse en volym av ytterligare 250</textBlock>
    <textBlock ix="2">milj.kr.</textBlock>
  </contentBlock>
  <contentBlock ix="265">
    <textBlock ix="0">Med hänvisning till den tidigare redovisade dispensmöjligheten när det gäller den garanterade räntan vid ombyggnad av bostäder anser jag det inte befogat att nu generellt sänka denna. Den särskilda investeringsskatten på 30 % som gäller i</textBlock>
    <textBlock ix="1">Stockholms län bör upphöra. Besked om tidpunkten för detta kommer att lämnas i kompletteringspropositionen.</textBlock>
  </contentBlock>
  <contentBlock ix="266">
    <textBlock ix="0">Jag vill vidare redovisa att den särskilda delegationen för ökat bostadsbyggande i</textBlock>
    <textBlock ix="1">Stockholmsområdet har begärt entledigande från sitt uppdrag. Delegationen har gjort en viktig insats för att öka bostadsbyggandet i Stockholmsområdet.</textBlock>
  </contentBlock>
  <contentBlock ix="267">
    <textBlock ix="0">Även jag anser att delegationen nu bör kunna avvecklas. Regeringen kommer inom kort att besluta om detta.</textBlock>
  </contentBlock>
  <contentBlock ix="268">
    <textBlock ix="0">I och med detta kommer länsarbetsnämnden i</textBlock>
    <textBlock ix="1">Stockholms att i fortsättningen ensam administrera begränsningarna. Nämnden bör därför nu ges möjligheter att utföra den typ av prioriteringar som delegationen tidigare gjort.</textBlock>
    <textBlock ix="2">Arbetsmarknadsministern kommer senare att föreslå regeringen att nämnden ges sådana möjligheter och kommer även att redovisa vissa riktlinjer för hur prioriteringarna skall utföras.</textBlock>
  </contentBlock>
  <contentBlock ix="269"/>
  <contentBlock ix="270">
    <textBlock ix="0">Anf. 31 LARS ULANDER (s):</textBlock>
  </contentBlock>
  <contentBlock ix="271">
    <textBlock ix="0">Herr talman! Jag tackar bostadsministern för svaret. Tyvärr dämpar de besked som bostadsministern nu har lämnat inte den oro för sysselsättningen som var orsaken till mitt beslut att ställa ett antal frågor till regeringen.</textBlock>
  </contentBlock>
  <contentBlock ix="272">
    <textBlock ix="0">Utvecklingen inom byggområdet har dramatiskt förändrats under de senaste månaderna. Det gäller för hela landet. För Stockholms del kan vi konstatera att situationen inte är mindre dramatisk.</textBlock>
    <textBlock ix="1">Vecka 4 i år var 239 personer arbetslösa i</textBlock>
    <textBlock ix="2">Stockholms län. I torsdags, den 4 april, var 1 137</textBlock>
    <textBlock ix="3">personer arbetslösa.</textBlock>
  </contentBlock>
  <contentBlock ix="273">
    <textBlock ix="0">Detta är dock inte hela sanningen. Vi exporterar för närvarande arbetslöshet till angränsande län i en omfattning som väcker oro. I Sörmland är ca</textBlock>
    <textBlock ix="1">8 % arbetslösa för närvarande -- detta enligt den senaste mätningen. En ny mätning kommer att presenteras i morgon och den kommer förmodligen att visa på högre arbetslöshetstal. För Gävleborgsl län, som också är ett inpendlande län, gällde vid samma mätning 14 %.Även Uppsala har en ökande arbetslöshet. Vi kan konstatera att arbetslösheten redan nu ligger på nivåer som inte skulle accepteras inom någon annan sektor i samhället. Varsel om uppsägningar samt uppsägningar på grund av brist på arbete är dagliga företeelser för närvarande.</textBlock>
  </contentBlock>
  <contentBlock ix="274">
    <textBlock ix="0">En grupp som drabbas dubbelt så mycket som andra grupper är de ungdomar som utbildar sig till byggnadsarbetare. Dessa ungdomar blir inte bara arbetslösa. De förlorar också möjligheten att fullfölja påbörjad utbildning. Ca 3 000 ungdomar kommer ut från gymnasieskolan, och dessa skall fullfölja sin utbildning ute på arbetsplatserna. Av de här 3 000 ungdomarna finns ca 550 i Stockholm.</textBlock>
    <textBlock ix="1">De kommer alltså ut från gymnasieskolan fram på vårkanten.</textBlock>
  </contentBlock>
  <contentBlock ix="275">
    <textBlock ix="0">Herr talman! Det har inte varit okänt att situationen skulle försämras. Det har kommit många signaler. De här problemen har påtalats inte minst från Byggnadsarbetareförbundet.</textBlock>
  </contentBlock>
  <contentBlock ix="276">
    <textBlock ix="0">Byggministergruppen träffades den 8 mars. Alla aktörer på byggområdet var ense om nedgången i byggandet och om att den skulle få allvarliga konsekvenser för sysselsättningen. Jag förutsätter att de åtgärder som aviseras i svaret på min interpellation inte är någon slutsats av diskussionen i byggministergruppen.</textBlock>
  </contentBlock>
  <contentBlock ix="277">
    <textBlock ix="0">Det 250 miljonerna i ROT-pengar är bra. Men härmed täcks bara ett par smärre ombyggnadsområden. Sysselsättningseffekterna gäller ca 150 man i några månader. Dessutom skall resurserna tas från en något utökad ram för övrigt byggande.</textBlock>
  </contentBlock>
  <contentBlock ix="278">
    <textBlock ix="0"></textBlock>
    <textBlock ix="1">En upplysning som är litet uppseendeväckande är den att besked skall lämnas om när den särskilda investeringsskatt om 30 % som gäller i Stockholms län bör upphöra. Besked om tidpunkten för detta kommer att lämnas i kompletteringspropositionen.</textBlock>
  </contentBlock>
  <contentBlock ix="279">
    <textBlock ix="0">Bostadsministern! Den 30-procentiga skatten måste tas bort snarast möjligt. Det finns nu en bra möjlighet att ge besked om tidpunkten för ett borttagande av den aktuella skatten.</textBlock>
  </contentBlock>
  <contentBlock ix="280">
    <textBlock ix="0">Med tanke på den fart som arbetslösheten ökar med är det inte rimligt att vi dämpar konjunkturen.</textBlock>
    <textBlock ix="1">När ett nytt läge uppstår måste en införd dämpning upphöra. Jag vill påstå att vi håller på att få en upprepning av historien genom att åtgärder vidtas för sent. Bostadsministern vet naturligtvis att byggandet har den egenheten att startsträckan är ganska lång sett från planering till byggstart.</textBlock>
  </contentBlock>
  <contentBlock ix="281">
    <textBlock ix="0">Jag vore tacksam om bostadsministern ville ge en kommentar till följande stycke i det skrivna svaret:</textBlock>
  </contentBlock>
  <contentBlock ix="282">
    <textBlock ix="0">''Med hänsyn till den planeringstid som normalt krävs för att byggen skall komma i gång är det dock angeläget att besked redan nu kan ges om ytterligare lättnader av restriktionerna i</textBlock>
    <textBlock ix="1">Stockholmsområdet.''</textBlock>
  </contentBlock>
  <contentBlock ix="283">
    <textBlock ix="0">Min fråga är alltså: Vilka lättnader avser bostadsministern, och vilka effekter beräknas dessa ge när det gäller ökad byggverksamhet samt sysselsättningen?</textBlock>
  </contentBlock>
  <contentBlock ix="284">
    <textBlock ix="0">Min sista kompletterande fråga: Vilken beredskap finns det i departementet för att motverka en oacceptabel ökning av arbetslösheten bland byggnadsarbetarna?</textBlock>
  </contentBlock>
  <contentBlock ix="285">
    <textBlock ix="0">Anf. 32 Bostadsminister ULF LÖNNQVIST</textBlock>
    <textBlock ix="1">(s):</textBlock>
  </contentBlock>
  <contentBlock ix="286">
    <textBlock ix="0">Herr talman! Det förhåller sig naturligtvis så som</textBlock>
    <textBlock ix="1">Lars Ulander här har sagt. Redovisningen av sysselsättningsproblemen bland byggnadsarbetarna -- det gäller även byggnadsarbetarna i Stockholm -- är nämligen orsaken till de lättnader av restriktioner och regleringar som jag har redovisat. I anslutning till den överhettning som vi har haft på byggmarknaden var det nödvändigt att trycka på bromspedalen, men det är lika nödvändigt att lätta på trycket på bromspedalen nu när situationen är en annan. Vi har ju nu ett annat sysselsättningsläge.</textBlock>
  </contentBlock>
  <contentBlock ix="287">
    <textBlock ix="0">Vid byggministergruppens möte den 8 mars lämnades från olika håll en redovisning av situationen. Vi lovade då att återkomma senast i anslutning till kompletteringspropositionen med de olika förslag som den här diskussionen kunde utmynna i.</textBlock>
  </contentBlock>
  <contentBlock ix="288">
    <textBlock ix="0">I dag har jag här redovisat att investeringsskatten bör hävas. Jag har också sagt att besked om tidpunkten härför bör lämnas i kompletteringspropositionen.</textBlock>
  </contentBlock>
  <contentBlock ix="289">
    <textBlock ix="0">Det är ju ganska ovanligt att regeringen ger besked vid annan tidpunkt än i anslutning till avlämnandet av en proposition till riksdagen. Jag är dock beredd att ge besked för att tillgodose Lars Ulanders önskemål. När det gäller den särskilda investeringsskatten för Stockholmsområdet -- med undantag av Södertälje, Nynäshamn och Norrtälje, där den här skatten redan är borttagen, samt för</textBlock>
    <textBlock ix="1">Uppsala och Håbo -- kommer förslag att föreläggas riksdagen om ett borttagande av den aktuella skatten där den 1 juli i år.</textBlock>
  </contentBlock>
  <contentBlock ix="290">
    <textBlock ix="0">Investeringsfonderna för bygginvesteringar har frisläppts. För Stockholmsområdet, Uppsala och</textBlock>
    <textBlock ix="1">Håbo har fonderna från samma tidpunkt släppts när det gäller maskininvesteringar och släpps nu loss också för bygginvesteringar i det här området.</textBlock>
  </contentBlock>
  <contentBlock ix="291">
    <textBlock ix="0">Tidigare har medgivits att den volym som omfattar ytterligare en miljard får växlas över från övrigt byggande till ombyggnad av bostäder. Vi gör nu en komplettering genom att lägga ytterligare 250</textBlock>
    <textBlock ix="1">miljoner till denna ram. Det innebär att resurserna bör räcka väl för att tillgodose de ombyggnadsönskemål som finns när det gäller bostäder i Stockholmsområdet. Skulle kraven öka ytterligare, får vi naturligtvis återkomma till den saken.</textBlock>
  </contentBlock>
  <contentBlock ix="292">
    <textBlock ix="0">När det gäller ramen för övrigt byggande sker det en ökning från dagens 65 % av 1986 års volym till</textBlock>
    <textBlock ix="1">80 % av samma volym. Också detta innebär en kraftig lättnad av restriktionerna.</textBlock>
  </contentBlock>
  <contentBlock ix="293">
    <textBlock ix="0">Som redovisas i svaret har vi fått riksdagens uppdrag att ge dispens för en lägre garanterad ränta om så skulle krävas av sysselsättningskäl eller av bostadsförsörjningsskäl. Vid alla tillfällen då länsarbetsnämnderna har redovisat sysselsättningsskäl har dispens för en lägre garanterad ränta vid ombyggnad av bostäder lämnats.</textBlock>
  </contentBlock>
  <contentBlock ix="294">
    <textBlock ix="0">Vad avser övriga åtgärder på sysselsättningspolitikens område kommer regeringen inom kort att lämna en samlad redovisning. Det är alldeles självklart att regeringens uttalade uppfattning om att det gäller att hävda den fulla sysselsättningens politik ligger i detta.</textBlock>
  </contentBlock>
  <contentBlock ix="295">
    <textBlock ix="0">Anf. 33 LARS ULANDER (s):</textBlock>
  </contentBlock>
  <contentBlock ix="296">
    <textBlock ix="0">Herr talman! Jag vill framföra ett alldeles speciellt tack till bostadsministern för att han nu lättar på förlåten och ger besked om tidpunkten för när den särskilda skatten skall upphöra. Jag tror att det verkligen är en nödvändig signal till branschen --</textBlock>
    <textBlock ix="1">man vet från vilken dag den här skatten inte kommer att belasta. Dessutom tror jag att det här kan utnyttjas på ett positivt sätt.</textBlock>
  </contentBlock>
  <contentBlock ix="297">
    <textBlock ix="0">En annan viktig sak att framhålla när det gäller bostadsministerns svar är att det, om det inte finns pengar till ROT-sektorn, gäller att skaffa fram sådana. Upplysningen i det avseendet tar jag till mig. Jag tycker att den är mycket nyttig. I dagsläget råder nämligen brist på startklara projekt på grund av att det saknas medel. Det är därför viktigt att denna signal går fram. Det gäller nämligen att de som har möjlighet att sätta i gång ROT-arbeten gör detta. Detta är en sektor som vi inte har satsat så mycket pengar på tidigare. Man har nu möjlighet, såvitt jag förstår, att börja planera. Som jag tidigare sade är startsträckan ganska lång, och det är därför viktigt att man uppmärksammar detta.</textBlock>
  </contentBlock>
  <contentBlock ix="298">
    <textBlock ix="0">Rent allmänt när det gäller byggandet och sysselsättningen i stort, är ett lågt byggande en säkerhetsrisk för sysselsättningen och ett högt byggande någonting positivt. Ett högt byggande genererar arbeten inom andra sektorer, och det är därför viktigt att man håller nivån uppe.</textBlock>
  </contentBlock>
  <contentBlock ix="299">
    <textBlock ix="0">Anf. 34 Bostadsminister ULF LÖNNQVIST</textBlock>
    <textBlock ix="1">(s):</textBlock>
  </contentBlock>
  <contentBlock ix="300">
    <textBlock ix="0">Herr talman! När det gäller ROT-sektorn har regeringen redovisat den ram som länsbostadsnämnden har att arbeta med. Den ramen åtstadkommes, som framgick av interpellationssvaret, genom att man har möjlighet att utöver en viss grundläggande ram också växla över volym från övrigt byggande till ombyggnad av bostäder.</textBlock>
  </contentBlock>
  <contentBlock ix="301">
    <textBlock ix="0">Regeringen har från årsskiftet medgivit att sådan volym kan växlas över för en miljard kronor, och vi lägger nu på ytterligare 250 milj.kr. Det bör, som jag sade, räcka till för att klara av behoven i</textBlock>
    <textBlock ix="1">Stockholmsområdet under detta år. Detta är en fråga som länsarbetsnämnd och länsbostadsnämnd gemensamt får hantera.</textBlock>
  </contentBlock>
  <contentBlock ix="302">
    <textBlock ix="0">Överläggningen var härmed avslutad.</textBlock>
  </contentBlock>
  <contentBlock ix="303">
    <textBlock ix="0">7 § Svar på interpellation 1990/91:167 om våldsskildringar riktade till barn</textBlock>
  </contentBlock>
  <contentBlock ix="304">
    <textBlock ix="0">Anf. 35 Justitieminister LAILA FREIVALDS</textBlock>
    <textBlock ix="1">(s):</textBlock>
  </contentBlock>
  <contentBlock ix="305">
    <textBlock ix="0">Fru talman! Margareta Persson har frågat mig om jag är beredd att se över lagstiftningen när det gäller våld och sexuellt våld i bild som uppenbart riktas mot barn.</textBlock>
  </contentBlock>
  <contentBlock ix="306">
    <textBlock ix="0">Bakgrunden till frågan är att justitiekanslern avskrivit en anmälan om tryckfrihetsbrottet olaga våldsskildring med avseende på den periodiska tidskriften Batman nr 8/1990. Enligt Margareta</textBlock>
    <textBlock ix="1">Persson är beslutet begripligt om man ser strikt neutralt på innehållet men det väcker frågan om man inte bör ha starkare kriterier när det gäller våldsskildringar i tidskrifter som uppenbart säljs till barn.</textBlock>
  </contentBlock>
  <contentBlock ix="307">
    <textBlock ix="0">Som Margareta Person har berört har det de senaste åren vidtagits olika åtgärder mot våldsskildringar i bilder.</textBlock>
  </contentBlock>
  <contentBlock ix="308">
    <textBlock ix="0">Enligt brottsbalken och tryckfrihetsförordningen kan den som framställer eller sprider vissa typer av våldsskildringar dömas för olaga våldsskildring.</textBlock>
    <textBlock ix="1">Straffansvaret gäller dels alla slags bilder som skildrar sexuellt våld eller tvång, dels rörliga bilder som innehåller närgångna eller utdragna skildringar av grovt våld mot människor och djur.</textBlock>
    <textBlock ix="2">Maximistraffet för detta brott skärptes den 1</textBlock>
    <textBlock ix="3">januari i år till fängelse i två år.</textBlock>
  </contentBlock>
  <contentBlock ix="309">
    <textBlock ix="0">Brottet olaga våldsskildring gäller oberoende av om skildringen riktar sig till vuxna eller barn. Det finns emellertid också särskilda bestämmelser som tar sikte på att skydda barn mot bl.a.</textBlock>
    <textBlock ix="1">våldsskildringar.</textBlock>
  </contentBlock>
  <contentBlock ix="310">
    <textBlock ix="0">Vid sidan av de särskilda bestämmelserna för biograffilmer finns det sålunda en bestämmelse om otillåten utlämning av film eller videogram. Den föreskriver straffansvar för den som i förvärvssyfte till den som är under femton år lämnar ut en film eller annan upptagning av rörliga bilder med ingående skildringar av verklighetstrogen karaktär som återger våld eller hot om våld mot människor eller djur. Den bestämmelsen fick sin nuvarande utformning år 1989.</textBlock>
  </contentBlock>
  <contentBlock ix="311">
    <textBlock ix="0">Dessutom finns det i brottsbalken en särskild bestämmelse om förledande av ungdom som tar direkt sikte på spridning av både skrifter och bilder bland barn och ungdomar. Den föreskriver straffansvar för den som sprider alster som genom sitt innehåll kan verka förråande eller annars kan meföra allvarlig fara för de ungas sedliga fostran.</textBlock>
    <textBlock ix="1">Ansvar för förledande av ungdom prövas enligt de vanliga reglerna för brottmål och inte som tryckfrihetsmål. I tryckfrihetsförordningen finns det nämligen ett undantag från rätten att sprida tryckt skrift bland barn och ungdomar under sådana förutsättningar som anges i straffbestämmelsen i brottsbalken. Tanken bakom den här ordningen är att straffansvar skall kunna komma i fråga även om innehållet i skriften inte strider mot tryckfrihetslagstiftningen.</textBlock>
  </contentBlock>
  <contentBlock ix="312">
    <textBlock ix="0">Det finns alltså, precis som Margareta Persson efterlyser, redan nu bestämmelser som har strängare kriterier än den tryckfrihetsrättsliga lagstiftningen när det gäller spridning av våldsskildringar till barn och ungdomar.</textBlock>
  </contentBlock>
  <contentBlock ix="313">
    <textBlock ix="0">För egen del tror jag att principerna bakom den nuvarande lagstiftningen är riktiga. Att inom ramen för tryckfrihetslagstiftningen ha skilda kriterier för innehållet i skrifter beroende på vilken krets som skriften riktar sig till är inte en framkomlig väg. Däremot är det enligt min mening naturligt att vi på det sätt som är avsikten med bestämmelsen om förledande av ungdom, försöker förhindra att förråande skrifter sprids bland barn och ungdomar. Vi har då också alla ett ansvar att se till att polis och åklagare uppmärksammas på fall där en otillåten spridning kan ha skett. Först om det inte visar sig möjligt att komma till rätta med problemen på detta sätt finns det anledning att överväga om det finns ett behov av att ändra eller justera lagstiftningen.</textBlock>
  </contentBlock>
  <contentBlock ix="314">
    <textBlock ix="0">Samtidigt måste vi vara medvetna om att vi aldrig kommer att kunna helt skydda barn från att komma i kontakt med våld i medierna. Det är inte heller i första hand genom strafflagstiftning som vi skall försöka komma till rätta med oönskade fenomen i vårt samhälle. Vad gäller våldsskildringar i serietidningar så bör naturligtvis föräldrar visa ett intresse för vad deras barn läser. Men även tidningsbranschen och återförsäljare av tidningar bör enligt min mening känna ett ansvar för innehållet i tidskrifter, och det gäller i särskilt hög grad sådana skrifter som riktar sig speciellt till barn.</textBlock>
  </contentBlock>
  <contentBlock ix="315">
    <textBlock ix="0">Anf. 36 MARGARETA PERSSON (s):</textBlock>
  </contentBlock>
  <contentBlock ix="316">
    <textBlock ix="0">Fru talman! Jag vill först tacka för svaret.</textBlock>
  </contentBlock>
  <contentBlock ix="317">
    <textBlock ix="0">Orsaken till att jag skrev den här interpellationen är att jag som ordförande i barnmiljörådet under ett antal år blivit uppmärksammad på en rad företeelser i vårt samhälle, företeelser som var och en för sig kan te sig oskyldiga och ofarliga, men som sammantaget har ett grovt våldsbudskap riktat just till barn.</textBlock>
  </contentBlock>
  <contentBlock ix="318">
    <textBlock ix="0">Varje gång som barnmiljörådet, en grupp föräldrar eller andra vänt sig till upphovsmannen för en viss våldsprodukt har svaret blivit: Ja, ja, men det där var väl inte så farligt. Tänk på hur mycket värre grejer det finns. Eller: Varför ger ni er på just oss, varför vänder ni er inte till den eller den, som också säljer våldsprodukter.</textBlock>
  </contentBlock>
  <contentBlock ix="319">
    <textBlock ix="0">Jag tror att vi har blivit förlöjligade varje gång. Det går väldigt lätt att rycka loss ett litet våldsbudskap och säga: Se på förbudsivrarna, de är inte kloka.</textBlock>
  </contentBlock>
  <contentBlock ix="320">
    <textBlock ix="0">Vad jag vill säga är, att det utbud som vuxensamhället -- eller det kommersiella samhället med lagen bakom ryggen -- försöker locka barn i dag att köpa och tycka om, i mångt och mycket handlar om våld. På tio år har utbudet riktat till barn radikalt försämrats i detta avseende.</textBlock>
  </contentBlock>
  <contentBlock ix="321">
    <textBlock ix="0">Alla som vill värna om barns behov har därför fått försöka fungera som väckarklockor. Gång på gång har man fått slå larm. Denna larmfunktion får inte mattas av, även om vi faktiskt nått vissa resultat de senaste åren. Leksaks- och dataspelsbranschen har skrivit på ett avtal om begränsningar i sin marknadsföring, och den har rekommenderat att man inte skall sälja alltför våldsfixerade leksaker eller spel. Vi har också fått en annan lagstiftning om videofilmer.</textBlock>
  </contentBlock>
  <contentBlock ix="322">
    <textBlock ix="0">Allt detta är resultatet av alla dessa väckarklockor landet runt. Eftersom vi lever i ett samhälle där vi inte i onödan skall ha lagar och förbud, det håller jag med justitieministern om, gäller det att fortsätta att vaka. Jag noterar därför tacksamt att justitieministern i sitt svar uppmanar tidningsbranschen och återförsäljare att ta ett ansvar för det som säljs till barn. Vår frihet är inte bara en rättighet, den ger också var och en ett ansvar.</textBlock>
  </contentBlock>
  <contentBlock ix="323">
    <textBlock ix="0">Ändå måste vi ha vissa lagar i botten, så att det är möjligt att komma till rätta med de värsta avarterna. Vi måste ha en lag som åtminstone fungerar som ett farthinder, ett slags gupp i gatan, som får producenterna av barnartiklar att tänka till mer än en gång innan de går ut med en ny produkt.</textBlock>
    <textBlock ix="1">Utan litet tröghet tror jag att denna marknad -- och nu menar jag allt från film, serietidningar, annonser, dekaler, leksaker, spel etc. -- kan bli fartblind och hela tiden ökar våldet. Så har det fungerat tills vi fick våra gupp, dessa nya farthinder mot våldet.</textBlock>
  </contentBlock>
  <contentBlock ix="324">
    <textBlock ix="0">När det gäller den aktuella frågan om tryckfrihetslagstiftningen, kan jag hålla med om att det är svårt att ha olika lagar för barn och vuxna.</textBlock>
    <textBlock ix="1">Den lag som justitieministern i stället refererar till -- lag om förledande av ungdom -- verkar ju vara bra. Men nu kanske min kunskapsbrist inte är så förvånande, eftersom lagen enligt vad jag nu har tagit reda på inte har använts på väldigt länge.</textBlock>
    <textBlock ix="2">Något refererat avgörande från Högsta domstolen har inte påträffats, och något avgörande i hovrätten har inte skett på tio år. Statistiska centralbyrån uppger att inte någon person har dömts de senaste fem åren.</textBlock>
  </contentBlock>
  <contentBlock ix="325">
    <textBlock ix="0">Jag kommer ihåg att vi i min ungdom fnissade åt den här lagen bara den nämndes. Skulle jag vilja vara elak skulle jag kunna tro att justitieministern driver med mig, att jag helt enkelt inte skulle ha upptäckt att lagen inte har använts i modern tid.</textBlock>
    <textBlock ix="1">Men nu har jag läst svaret ordentligt, och jag ser att justitieministern faktiskt talar positivt om lagen och säger att vi alla har ett ansvar att se till att polis och åklagare uppmärksammas på fall där en otillåten skildring kan ha skett.</textBlock>
  </contentBlock>
  <contentBlock ix="326">
    <textBlock ix="0">Det tolkar jag som att justitieministern vill uppmana oss alla att damma av den gamla lagen och se till att den används igen. Om det visar sig att den inte fungerar får vi återkomma och se om det behövs en ny.</textBlock>
  </contentBlock>
  <contentBlock ix="327">
    <textBlock ix="0">Jag hoppas att jag har tolkat justitieministern rätt.</textBlock>
    <textBlock ix="1">Men jag måste fråga: Är det endast försäljaren som kan dömas, även om förlaget medvetet vänder sig till barn? Hur starkt skall våldet vara? Måste hela tidningen vara späckad, eller räcker det med att en bild i en annars hyfsad tidning är grovt våldsfixerad?</textBlock>
  </contentBlock>
  <contentBlock ix="328">
    <textBlock ix="0">Jag har också tittat på tillkomsten av den gamla lagen. I förarbetena anför departementschefen att bestämmelsen inte skulle gälla den vanliga bokhandeln eller enstaka försäljning. Tror verkligen justitieministern att lagen går att använda om en olämplig tidning säljs i t.ex. ett varuhus eller en kiosk?</textBlock>
  </contentBlock>
  <contentBlock ix="329">
    <textBlock ix="0">Anf. 37 Justitieminister LAILA FREIVALDS</textBlock>
    <textBlock ix="1">(s):</textBlock>
  </contentBlock>
  <contentBlock ix="330">
    <textBlock ix="0">Fru talman! Jag delar den beskrivning Margareta</textBlock>
    <textBlock ix="1">Persson här gör av betydelsen att vi hela tiden bevakar vilket utbud som finns på marknaden som riktar sig till barn och ungdomar. Det är mycket viktigt att det finns ett barnmiljöråd och att vi har andra organ i samhället som intresserar sig för vad våra barn och ungdomar har att tillgå när det gäller massmediala produkter. Det är viktigt att vi är uppmärksamma på att det kan ske en utveckling som inte är önskvärd. Det är på det viset som vi i första hand skall agera när det gäller att förhindra ett alltför förråande utbud av bl.a. litteratur som riktar sig till våra barn och ungdomar.</textBlock>
  </contentBlock>
  <contentBlock ix="331">
    <textBlock ix="0">Jag vet att det finns mycket liten erfarenhet i praxis av den särskilda bestämmelsen av förledande av ungdom. Det är därför mycket svårt för mig att ha en uppfattning om hur långt denna lagstiftning sträcker sig. Jag kan utgå ifrån vad som finns uttalat i de förarbeten som finns i samband med att denna lag behandlades av statsmakterna. Jag kan där se att det är fråga om ett spridande av verk som har ett visst innehåll. I detta spridande ingår att man riktar sig till barn och ungdomar. Det är i första hand de som säljer till barn och ungdom som omfattas av bestämmelsen. Men jag kan också tänka mig att ett spridande mycket väl kan komma från ett bakomliggande led, t.ex. ett förlag, om förläggaren använder sig av marknadsföringsmetoder som riktar sig direkt till barn och ungdom.</textBlock>
  </contentBlock>
  <contentBlock ix="332">
    <textBlock ix="0">Vilken omfattning våldsinnehållet skall ha i det medium man kritiserar är mycket svårare att säga.</textBlock>
    <textBlock ix="1">Domstolen får göra en helhetsbedömning av ett alster för att se om det faller inom ramen för denna lagstiftning. Det är mycket angeläget att vi dammar av, som Margareta Persson säger, denna lagstiftning. Det är möjligt att man någon gång på</textBlock>
    <textBlock ix="2">60-talet skrattade åt den. Vi var kanske så oskyldiga då att vi gjorde detta. I dag kanske vi har anledning att försöka använda oss av den lagstiftning vi har. I</textBlock>
    <textBlock ix="3">vart fall tycker jag inte att vi skall döma ut någonting förrän vi verkligen har prövat det.</textBlock>
  </contentBlock>
  <contentBlock ix="333">
    <textBlock ix="0">Den avsikt som lagstiftaren hade när bestämmelsen kom till utgick just från det synsätt som bl.a.</textBlock>
    <textBlock ix="1">Margareta Persson gör sig till tolk för, dvs. det måste finnas möjligheter, gupp, för att förhindra fartblindheten och stoppa företeelser som vi anser vara helt oacceptabla. Jag hoppas att bestämmelsen uppmärksammas och används i debatten. Så småningom kanske vi kan få en rättstillämpning som visar hur effektiv lagstiftningen kan vara i sammanhanget. Därefter kan vi diskutera om det är nog eller om det behövs något mer.</textBlock>
  </contentBlock>
  <contentBlock ix="334">
    <textBlock ix="0">Anf. 38 MARGARETA PERSSON (s):</textBlock>
  </contentBlock>
  <contentBlock ix="335">
    <textBlock ix="0">Fru talman! Jag tackar för svaret. Jag tror nog att min generation är medskyldig till att lagen inte har tillämpats, just för att vi skrattade innan vi visste bättre.</textBlock>
  </contentBlock>
  <contentBlock ix="336">
    <textBlock ix="0">Resultatet av denna interpellationsdebatt upplever jag vara att justitieministern uppmanar tidningsbranschen att ta sitt ansvar när det gäller utbud till barnen och att justitieministern uppmanar till en tillämpning av den gamla lagen om förledande av ungdom. Jag kommer åtminstone att göra vad jag kan för att ge spridning åt justitieministerns uppmaningar i dag. Samtidigt vill jag uppmana justitieministern att ändå snart sätta i gång en översyn kring lagen. Jag har svårt att tänka mig att den riktigt går att tillämpa på det område som vi har talat om. Den behöver bli bättre anpassad till den verklighet vi talar om.</textBlock>
  </contentBlock>
  <contentBlock ix="337">
    <textBlock ix="0">Överläggningen var härmed avslutad.</textBlock>
  </contentBlock>
  <contentBlock ix="338">
    <textBlock ix="0">8 § Meddelande om sammanträdet fredagen den 12 april</textBlock>
  </contentBlock>
  <contentBlock ix="339">
    <textBlock ix="0">Anf. 39 FÖRSTE VICE TALMANNEN:</textBlock>
  </contentBlock>
  <contentBlock ix="340">
    <textBlock ix="0">Fredagen den 12 april sammanträder kammaren för handelspolitisk debatt kl. 09.00. Tidigare planerat arbetsplenum denna dag är inställt.</textBlock>
  </contentBlock>
  <contentBlock ix="341">
    <textBlock ix="0">9 § Bordläggning</textBlock>
  </contentBlock>
  <contentBlock ix="342">
    <textBlock ix="0">Anmäldes och bordlades</textBlock>
  </contentBlock>
  <contentBlock ix="343">
    <textBlock ix="0">Propositionerna</textBlock>
  </contentBlock>
  <contentBlock ix="344">
    <textBlock ix="0">1990/91:154 Rörelseregler för bank m.m.</textBlock>
  </contentBlock>
  <contentBlock ix="345">
    <textBlock ix="0">1990/91:160 Ändringar i lagen (1973:370) om arbetslöshetsförsäkring, m.m.</textBlock>
  </contentBlock>
  <contentBlock ix="346">
    <textBlock ix="0">1990/91:166 Särskild löneskatt på pensionskostnader, m.m.</textBlock>
  </contentBlock>
  <contentBlock ix="347">
    <textBlock ix="0">1990/91:167 Skattefrihet vid utdelning av aktier i vissa fall</textBlock>
  </contentBlock>
  <contentBlock ix="348">
    <textBlock ix="0">1990/91:168 Vissa förmögenhetsskattefrågor m.m.</textBlock>
  </contentBlock>
  <contentBlock ix="349">
    <textBlock ix="0">1990/91:170 En lag om sjukavdrag för statsråden m.m.</textBlock>
  </contentBlock>
  <contentBlock ix="350">
    <textBlock ix="0">1990/91:171 En prisinformationslag</textBlock>
  </contentBlock>
  <contentBlock ix="351">
    <textBlock ix="0">Skrivelserna</textBlock>
  </contentBlock>
  <contentBlock ix="352">
    <textBlock ix="0">1990/91:143 Den lokala konsumentverksamheten</textBlock>
  </contentBlock>
  <contentBlock ix="353">
    <textBlock ix="0">1990/91:148 Pensionärernas medinflytande</textBlock>
  </contentBlock>
  <contentBlock ix="354">
    <textBlock ix="0">Konstitutionsutskottets betänkanden</textBlock>
  </contentBlock>
  <contentBlock ix="355">
    <textBlock ix="0">1990/91:KU22 Ändring i regeringsformen med anledning av ett europeiskt ekonomiskt samarbetsområde</textBlock>
  </contentBlock>
  <contentBlock ix="356">
    <textBlock ix="0">1990/91:KU41 Brevröstning i Förbundsrepubliken</textBlock>
    <textBlock ix="1">Tyskland och Schweiz</textBlock>
  </contentBlock>
  <contentBlock ix="357">
    <textBlock ix="0">Finansutskottets betänkande</textBlock>
  </contentBlock>
  <contentBlock ix="358">
    <textBlock ix="0">1990/91:FiU16 Den statliga redovisningen och revisionen</textBlock>
  </contentBlock>
  <contentBlock ix="359">
    <textBlock ix="0">Skatteutskottets betänkanden</textBlock>
  </contentBlock>
  <contentBlock ix="360">
    <textBlock ix="0">1990/91:SkU17 Inkomstskattefrågor m.m.</textBlock>
  </contentBlock>
  <contentBlock ix="361">
    <textBlock ix="0">1990/91:SkU18 Vissa mervärdeskattefrågor</textBlock>
  </contentBlock>
  <contentBlock ix="362">
    <textBlock ix="0">1990/91:SkU20 Registrering av skattskyldig återförsäljare eller förbrukare av bränsle</textBlock>
  </contentBlock>
  <contentBlock ix="363">
    <textBlock ix="0">1990/91:SkU21 Frågor om förhandsbesked och dispenser i skattefrågor</textBlock>
  </contentBlock>
  <contentBlock ix="364">
    <textBlock ix="0">1990/91:SkU23 Skogsvårdsavgiften</textBlock>
  </contentBlock>
  <contentBlock ix="365">
    <textBlock ix="0">Justitieutskottets betänkande</textBlock>
  </contentBlock>
  <contentBlock ix="366">
    <textBlock ix="0">1990/91:JuU19 Ingripanden mot unga</textBlock>
  </contentBlock>
  <contentBlock ix="367">
    <textBlock ix="0">Trafikutskottets betänkanden</textBlock>
  </contentBlock>
  <contentBlock ix="368">
    <textBlock ix="0">1990/91:TU21 Transportstöd för Norrland och kostnader för visst värderingsförfarande</textBlock>
  </contentBlock>
  <contentBlock ix="369">
    <textBlock ix="0">1990/91:TU22 Riksfärdtjänst och handikappanpassnig av kollektivtrafiken</textBlock>
  </contentBlock>
  <contentBlock ix="370">
    <textBlock ix="0">1990/91:TU23 Anslag till Trafiksäkerhet m.m.</textBlock>
  </contentBlock>
  <contentBlock ix="371">
    <textBlock ix="0">Näringsutskottets betänkanden</textBlock>
  </contentBlock>
  <contentBlock ix="372">
    <textBlock ix="0">1990/91:NU25 Tekoindustri och tekohandel</textBlock>
  </contentBlock>
  <contentBlock ix="373">
    <textBlock ix="0">1990/91:NU28 Använt kärnbränsle, m.m.</textBlock>
  </contentBlock>
  <contentBlock ix="374">
    <textBlock ix="0">1990/91:NU29 Näringsrättslig reglering, m.m.</textBlock>
  </contentBlock>
  <contentBlock ix="375">
    <textBlock ix="0">1990/91:NU30 Svenska Petroleum Exploration AB</textBlock>
  </contentBlock>
  <contentBlock ix="376">
    <textBlock ix="0">Förhandlingarna leddes</textBlock>
  </contentBlock>
  <contentBlock ix="377">
    <textBlock ix="0">av talmannen från sammanträdets början t.o.m. 6 §</textBlock>
    <textBlock ix="1">anf. 34 (delvis och</textBlock>
  </contentBlock>
  <contentBlock ix="378">
    <textBlock ix="0">av förste vice talmannen därefter till sammanträdets slut.</textBlock>
  </contentBlock>
  <contentBlock ix="379"/>
  <contentBlock ix="380">
    <textBlock ix="0">10 § Anmälan om interpellation</textBlock>
  </contentBlock>
  <contentBlock ix="381">
    <textBlock ix="0">Anmäldes att följande interpellation framställts</textBlock>
  </contentBlock>
  <contentBlock ix="382">
    <textBlock ix="0">den 28 mars</textBlock>
  </contentBlock>
  <contentBlock ix="383">
    <textBlock ix="0">1990/91:176 av Maggi Mikaelsson (v) till kommunikationsministern om järnvägsinvesteringar i Västerbotten:</textBlock>
  </contentBlock>
  <contentBlock ix="384">
    <textBlock ix="0">Hur uppfyller SJ det trafikpolitiska beslutet från</textBlock>
    <textBlock ix="1">1988?</textBlock>
  </contentBlock>
  <contentBlock ix="385">
    <textBlock ix="0">Mot bakgrund av bl.a. den senaste tidens intensiva debatt om persontrafiken på inlandsbanan och mot bakgrund av uppsägning av 121 lokförare i norra</textBlock>
    <textBlock ix="1">Sverige och ytterligare ett hundratal SJ-anställda i</textBlock>
    <textBlock ix="2">Västerbotten under den senaste treårsperioden finns det anledning att ta upp frågan till diskussion.</textBlock>
  </contentBlock>
  <contentBlock ix="386">
    <textBlock ix="0">För många människor som arbetar inom SJ och för många utomstående rimmar verkligheten illa med de mål som riksdagen beslutat om. Detta har även riksdagens revisorer ansett och i en promemoria har man riktat allvarlig kritik mot regeringens hantering av det trafikpolitiska beslutet från 1988.</textBlock>
  </contentBlock>
  <contentBlock ix="387">
    <textBlock ix="0">För Västerbottens län är läget allvarligt. Antalet anställda inom SJ i Västerbotten har minskat med ca 100 personer sedan riksdagen tog det trafikpolitiska beslutet. Minst lika stora nedskärningar riskerar man att få under de närmaste åren om den nuvarande utvecklingen fortsätter.</textBlock>
  </contentBlock>
  <contentBlock ix="388">
    <textBlock ix="0">Nu senast har 28 lokförare i Vännäs sagts upp.</textBlock>
    <textBlock ix="1">Ytterligare sju står i tur. Det handlar om unga människor i åldrar mellan 25 och 35 år, som satsat på en yrkesframtid inom järnvägen och som nu sägs upp efter bara några års anställning. Det handlar om unga människor som trott på regeringens och riksdagens mål om satsningar på den miljövänliga järnvägstrafiken och som byggt hus och rotat sig i</textBlock>
    <textBlock ix="2">Vännäs. Det handlar också om ett samhällsekonomiskt slöseri som är hårresande.</textBlock>
    <textBlock ix="3">Varje lokförare får en utbildning av samhället som är värd ca 700 000 kr. Det är ett oacceptabelt slöseri att inte använda denna investering längre än cirka tio år.</textBlock>
  </contentBlock>
  <contentBlock ix="389">
    <textBlock ix="0">Det finns fler exempel. I Stockholm planeras en utbyggnad av lokunderhållet i Hagalund. Det handlar om en investering på ca 1,5 miljarder kronor. Detta lokunderhåll skulle med fördel kunna flyttas ut i landet, t.ex. till Vännäs. Det skulle vara en vettig satsning av regionalpolitiska skäl men även av strikt samhällsekonomiska. Det finns beräkningar som visar att en utökning av lokunderhållet i Hagalund innebär tidsförluster på flera tiotusentals timmar. Detta beroende på trafiktätheten på de södergående spåren som innebär långa väntetider när loken skall köras till verkstaden -- väntetider som man skulle slippa vid en utlokalisering.</textBlock>
  </contentBlock>
  <contentBlock ix="390">
    <textBlock ix="0">Av miljö- och trafikpolitiska skäl är det också viktigt att rusta upp tvärbanan mellan Hällnäs och</textBlock>
    <textBlock ix="1">Storuman. I dag går tio timmertåg per vecka på denna tvärbana. SJ har meddelat att man inte tänker fortsätta med dessa transporter om inte banan rustas upp. Länstrafikanslaget räcker inte enligt länsstyrelsens bedömning och prioritering.</textBlock>
    <textBlock ix="2">En nedläggning av godstrafiken på tvärbanan innebär ytterligare tung trafik på E 79, vilket skulle vara förödande både för vägens hållbarhet och av miljö- och trafiksäkerhetsskäl. Pengar från regeringens infrastrukturfond behövs omedelbart i</textBlock>
    <textBlock ix="3">Västerbotten.</textBlock>
  </contentBlock>
  <contentBlock ix="391">
    <textBlock ix="0">Med hänvisning till ovanstående vill jag ställa följande frågor till kommunikationsministern:</textBlock>
  </contentBlock>
  <contentBlock ix="392">
    <textBlock ix="0">1.  Vilka åtgärder tänker kommunikationsministern vidta för att kompensera Västerbottens län för bortfallet av ca</textBlock>
    <textBlock ix="1">100 statliga anställda inom SJ under de senaste tre åren?</textBlock>
  </contentBlock>
  <contentBlock ix="393">
    <textBlock ix="0">2.  Är kommunikationsministern beredd att verka för en lokalisering av lokunderhållet från</textBlock>
    <textBlock ix="1">Stockholm till Vännäs?</textBlock>
  </contentBlock>
  <contentBlock ix="394">
    <textBlock ix="0">3.  Är kommunikationsministern beredd att verka för att särskilda medel anslås för att tidigarelägga upprustningen av tvärbanan mellan Storuman och</textBlock>
    <textBlock ix="1">Hällnäs?</textBlock>
  </contentBlock>
  <contentBlock ix="395">
    <textBlock ix="0">11 § Anmälan om frågor</textBlock>
  </contentBlock>
  <contentBlock ix="396">
    <textBlock ix="0">Anmäldes att följande frågor framställts</textBlock>
  </contentBlock>
  <contentBlock ix="397">
    <textBlock ix="0">den 28 mars</textBlock>
  </contentBlock>
  <contentBlock ix="398">
    <textBlock ix="0">1990/91:495 av Margitta Edgren (fp) till statsrådet</textBlock>
    <textBlock ix="1">Göran Persson om skolverkets minoritets- och invandrarenhet:</textBlock>
  </contentBlock>
  <contentBlock ix="399">
    <textBlock ix="0">SIL (Statens institut för läromedel) skall läggas ner och dess uppgifter fördelas mellan nya skolverket och nya statens institut för handikappfrågor (SIH).</textBlock>
    <textBlock ix="1">Till skolverket förs bl.a. ansvaret för minoritetsoch invandrarundervisning, ett ansvar som en enhet inom SIL tidigare haft. Enheten har inom</textBlock>
    <textBlock ix="2">SIL byggt upp kontaktnät, erfarenheter och kulturkompetens inom alla de språkområden som våra invandrare kommer från.</textBlock>
  </contentBlock>
  <contentBlock ix="400">
    <textBlock ix="0">I budgetpropositionen 1990/91 anslås pengar för utveckling och produktion av samt information om läromedel för minoritets- och invandrarundervisning -- medel som skall föras till nya skolverket och som motsvarar vad SILs enhet för minoritets- och invandrarenheten tidigare haft i anslag. Detta tyder på att verksamheten överförs utan förändring i starten. Nu har personalen vid</textBlock>
    <textBlock ix="1">SIL fått information om att minoritets- och invandrarenheten inom nya skolverket i princip skall halveras.</textBlock>
  </contentBlock>
  <contentBlock ix="401">
    <textBlock ix="0">Min fråga till skolminister Göran Persson:</textBlock>
  </contentBlock>
  <contentBlock ix="402">
    <textBlock ix="0">Vilka uppgifter ska minoritets- och invandrarenheten inom nya skolverket ansvara för?</textBlock>
  </contentBlock>
  <contentBlock ix="403">
    <textBlock ix="0">den 2 april</textBlock>
  </contentBlock>
  <contentBlock ix="404">
    <textBlock ix="0">1990/91:496 av Ingrid Ronne-Björkqvist (fp) till bostadsministern om nya bestämmelser om lån till gruppbostäder:</textBlock>
  </contentBlock>
  <contentBlock ix="405">
    <textBlock ix="0">Riksdagen beslutade den 13 december 1991 att låneregler för gruppboende för åldersdementa skall ses över av framför allt medicinska skäl. Nuvarande regler skapar säkerhetsrisker. Kravet på kokmöjlighet bör utgå och gruppbostadens entré</textBlock>
    <textBlock ix="1">bör vetta mot gemensamma utrymmen. Ett decentraliserat beslutsfattande bör möjliggöras när det gäller utformningen av boendet. Större frihet bör, enligt riksdagen, skapas vad gäller antal platser per gruppbostad och samlokalisering av bostäder.</textBlock>
  </contentBlock>
  <contentBlock ix="406">
    <textBlock ix="0">Nuvarande regler är inte bara medicinskt olämpliga. De är också onödigt kostnadskrävande.</textBlock>
    <textBlock ix="1">Socialstyrelsen har nyligen visat att gruppboendet är en avsevärt dyrare vårdform än ålderdomshem och sjukhem. Med ändrade regler bör bättre vård kunna erbjudas till ett lägre pris.</textBlock>
  </contentBlock>
  <contentBlock ix="407">
    <textBlock ix="0">Med hänvisning till det anförda vill jag fråga bostadsministern:</textBlock>
  </contentBlock>
  <contentBlock ix="408">
    <textBlock ix="0">När kommer nya bestämmelser om lån till gruppbostäder att införas?</textBlock>
  </contentBlock>
  <contentBlock ix="409">
    <textBlock ix="0">1990/91:497 av Sten Andersson i Malmö (m) till finansministern om statliga lån till kommuner med dålig ekonomi:</textBlock>
  </contentBlock>
  <contentBlock ix="410">
    <textBlock ix="0">Malmö har erhålligt ett förmånligt lån på 600</textBlock>
    <textBlock ix="1">miljarder kronor av staten i syfte att sanera ekonomin. Därefter har stadens socialdemokrater beslutat införa förlängd föräldraförsäkring, något som regeringen, trots löfte om sådan, inte har råd att genomföra generellt!</textBlock>
  </contentBlock>
  <contentBlock ix="411">
    <textBlock ix="0">Vid en frågedebatt i riksdagen sade finansministern att Malmös ekonomi skulle granskas innan synpunkter kunde läggas på stadens agerande.</textBlock>
    <textBlock ix="1">Enligt uppgift kommer budgetunderskottet 1991</textBlock>
    <textBlock ix="2">uppgå till 400 miljarder kronor! Alltså ett fortfarande mycket dåligt resultat.</textBlock>
  </contentBlock>
  <contentBlock ix="412">
    <textBlock ix="0">Trots den dåliga ekonomin avser Malmös socialdemokrater att fullfölja den utbyggda föräldraförsäkringen.</textBlock>
  </contentBlock>
  <contentBlock ix="413">
    <textBlock ix="0">Är statsrådet beredd vidtaga åtgärder så att kommun med dålig ekonomi och som därför erhåller särskilt stöd av skattebetalarna inte beslutar om reformer vilka staden generellt inte har råd med?</textBlock>
  </contentBlock>
  <contentBlock ix="414">
    <textBlock ix="0">1990/91:498 av Sigge Godin (fp) till kommunikationsministern om postservicen i glesbygd:</textBlock>
  </contentBlock>
  <contentBlock ix="415">
    <textBlock ix="0">Posten aviserar nu att i rasande fart lägga ner ett stort antal postkontor. Inte minst drabbar detta glesbygden. Enbart i Kramfors kommun aviseras nedläggningar som innebär att endast fyra kontor blir kvar. Den försämrade service som uppstår rimmar inte med riksdagens beslut om regionalpolitiken.</textBlock>
  </contentBlock>
  <contentBlock ix="416">
    <textBlock ix="0">Med anledning av det ovan anförda vill jag fråga</textBlock>
    <textBlock ix="1">Georg Andersson:</textBlock>
  </contentBlock>
  <contentBlock ix="417">
    <textBlock ix="0">Vad avser regeringen att göra för att upprätthålla postservicen i glesbygdskommunerna?</textBlock>
  </contentBlock>
  <contentBlock ix="418">
    <textBlock ix="0">den 3 april</textBlock>
  </contentBlock>
  <contentBlock ix="419">
    <textBlock ix="0">1990/91:499 av Lola Björkquist (fp) till statsrådet</textBlock>
    <textBlock ix="1">Erik Åsbrink om momsbefrielsen på kulturområdet:</textBlock>
  </contentBlock>
  <contentBlock ix="420">
    <textBlock ix="0">Momsenheten vid skattemyndigheten i Linköping har gjort tolkningar av riksdagens beslut om momsbefrielse inom kulturområdet, som jag finner mycket märkliga.</textBlock>
  </contentBlock>
  <contentBlock ix="421">
    <textBlock ix="0">Man hävdar att Klosterkyrkan, Bjälättens palats och slottet i Vadstena inte kan betraktas som museer. Därmed skall moms utgå på inträdesbiljetter, guidade rundvandringar, visningar för skolklasser och liknande. Däremot anses Vadstena Hospitalsmuseum ha sådan museiverksamhet som kan undantagas från moms.</textBlock>
  </contentBlock>
  <contentBlock ix="422">
    <textBlock ix="0">Klosterområdet med kyrkan och Bjälteboättens palats samt slottet i Vadstena blev statliga byggnadsminnen den 25 januari 1935. Någon diskussion om att besök i sådana statliga kulturella byggnader skulle bedömas på ett annorlunda sätt än i övriga ''riktiga'' museer har mig veterligen aldrig förts.</textBlock>
  </contentBlock>
  <contentBlock ix="423">
    <textBlock ix="0">Därför vill jag fråga om statsrådet avser att vidta några åtgärder så att den skattemässiga behandlingen av besök i statligt förvaltade kulturminnen, som i sig är museala som Vadstena slott, jämställs med besök på statliga museer.</textBlock>
  </contentBlock>
  <contentBlock ix="424">
    <textBlock ix="0">den 4 april</textBlock>
  </contentBlock>
  <contentBlock ix="425">
    <textBlock ix="0">1990/91:500 av Sigrid Bolkéus (s) till kommunikationsministern om postutdelning nattetid:</textBlock>
  </contentBlock>
  <contentBlock ix="426">
    <textBlock ix="0">Posten planerar att genomföra ett ettårigt försök med postutdelning nattetid på ett femtontal lantbrevbärarlinjer. Orsaken sägs vara att posten vill prova nattbrevbäring för att kunna dela ut morgontidningar samtidigt. Det innebär att vanlig post och värdeförsändelser når kunderna ett dygn senare eftersom posten ej hunnit sorteras. Servicen i glesbygd kommer, om detta genomförs, att kraftigt försämras. Den statliga post- och teleutredningen slog fast att posten har ett samhällsansvar.</textBlock>
  </contentBlock>
  <contentBlock ix="427">
    <textBlock ix="0">Mot bakgrund av det ovan anförda vill jag fråga kommunikationsminstern:</textBlock>
  </contentBlock>
  <contentBlock ix="428">
    <textBlock ix="0">Är en serviceförsämring som nattbrevbäring innebär inte en fråga som skall avgöras av riksdag och regering?</textBlock>
  </contentBlock>
  <contentBlock ix="429">
    <textBlock ix="0">den 5 april</textBlock>
  </contentBlock>
  <contentBlock ix="430">
    <textBlock ix="0">1990/91:501 av Maria Leissner (fp) till utrikesministern om det kurdiska folket:</textBlock>
  </contentBlock>
  <contentBlock ix="431">
    <textBlock ix="0">Om inte de irakiska kurdernas krav på att få sina mänskliga rättigheter respekterade tillgodoses, kommer en grundläggande instabilitet att råda i</textBlock>
    <textBlock ix="1">Irak. Även i andra länder med stor kurdisk befolkning är bristen på respekt för kurdernas rättigheter en grundläggande orsak till instabilitet.</textBlock>
  </contentBlock>
  <contentBlock ix="432">
    <textBlock ix="0">Är regeringen beredd att vidta åtgärder i FN eller på andra sätt ta initativ för att även på lång sikt få en stabil politisk lösning för det kurdiska folket?</textBlock>
  </contentBlock>
  <contentBlock ix="433">
    <textBlock ix="0">1990/91:502 av Maria Leissner (fp) till statsrådet</textBlock>
    <textBlock ix="1">Lena Hjelm-Wallén om humanitärt bistånd till kurdiska flyktingar:</textBlock>
  </contentBlock>
  <contentBlock ix="434">
    <textBlock ix="0">Mot bakgrund av den irakiska krigsmaktens massaker på kurdiska civila vill jag fråga biståndsministern följande:</textBlock>
  </contentBlock>
  <contentBlock ix="435">
    <textBlock ix="0">Är Sverige berett att omedelbart ge humanitärt bistånd till de kurdiska flyktingarna?</textBlock>
  </contentBlock>
  <contentBlock ix="436">
    <textBlock ix="0">1990/91:503 av Lars Ernestam (fp) till civilministern om Lekeberg:</textBlock>
  </contentBlock>
  <contentBlock ix="437">
    <textBlock ix="0">Invånarna i kommundelen Lekeberg, ingående i</textBlock>
    <textBlock ix="1">Örebro kommun, eftersträvar självständighet.</textBlock>
    <textBlock ix="2">Enligt erhållna uppgifter vill regeringen inte tillmötesgå befolkningens önskemål, som tillstyrks av remissinstanserna.</textBlock>
  </contentBlock>
  <contentBlock ix="438">
    <textBlock ix="0">Jag vill fråga statsrådet vilka åtgärder han tänker vidta för att befolkningen i Lekeberg skall få den kommunala självständighet den eftersträvar.</textBlock>
  </contentBlock>
  <contentBlock ix="439">
    <textBlock ix="0">1990/91:504 av Ingrid Ronne-Björkqvist (fp) till jordbruksministern om typgodkännande av svenska industriprodukter:</textBlock>
  </contentBlock>
  <contentBlock ix="440">
    <textBlock ix="0">Forsheda AB ansökte 1988 om typgodkännande av renoveringssystemet Tuba-In för dricksvattenledningar hos Vatten- och avloppsföreningen (VAV). För godkännande fordras ett yttrande från livsmedelsverket. Efter tre års väntan har fortfarande inte detta yttrande inkommit. Däremot har godkännande för Tuba-In erhållits i Norge, Danmark, Finland, England,</textBlock>
    <textBlock ix="1">Tyskland, Frankrike och Holland.</textBlock>
  </contentBlock>
  <contentBlock ix="441">
    <textBlock ix="0">För svensk industri är det av vital betydelse att ha produkterna godkända i Sverige när man går ut internationellt.</textBlock>
  </contentBlock>
  <contentBlock ix="442">
    <textBlock ix="0">Forsheda AB, som begärde hjälp hos regeringen i höstas, har ännu inte fått någon reaktion.</textBlock>
    <textBlock ix="1">Industriministern uppgav i en frågedebatt den 27</textBlock>
    <textBlock ix="2">november 1990 att ärendet överlämnats till jordbruksministern.</textBlock>
  </contentBlock>
  <contentBlock ix="443">
    <textBlock ix="0">Med anledning av det ovan anförda vill jag ställa följande fråga:</textBlock>
  </contentBlock>
  <contentBlock ix="444">
    <textBlock ix="0">Vilka åtgärder avser jordbruksministern vidta med anledning av den långa väntetiden för typgodkännande av nämnda industriprodukt?</textBlock>
  </contentBlock>
  <contentBlock ix="445">
    <textBlock ix="0">1990/91:505 av Berith Eriksson (v) till statsministern om kurdernas situation:</textBlock>
  </contentBlock>
  <contentBlock ix="446">
    <textBlock ix="0">Saddam Hussein hade ingen rätt att annektera</textBlock>
    <textBlock ix="1">Kuwait. Om Saddam Hussein enligt folkrätten har haft rätt till Kurdistan, så har han nu definitivt förverkat den rätten.</textBlock>
  </contentBlock>
  <contentBlock ix="447">
    <textBlock ix="0">Folkmord är ett brott mot folkrättens lagar i lika hög grad som annektering av ett annat land.</textBlock>
  </contentBlock>
  <contentBlock ix="448">
    <textBlock ix="0">Jag vill fråga utrikesministern:</textBlock>
  </contentBlock>
  <contentBlock ix="449">
    <textBlock ix="0">Vilka initiativ tänker regeringen ta för att frågan om folkmordet på kurder skall behandlas i FN?</textBlock>
  </contentBlock>
  <contentBlock ix="450">
    <textBlock ix="0">1990/91:506 av Berith Eriksson (v) till statsministern om de kurdiska flyktingarna:</textBlock>
  </contentBlock>
  <contentBlock ix="451">
    <textBlock ix="0">Den framtida domen mot Turkiet, Iran och Syrien kommer att bli hård om man nu inte öppnar sina gränser för de flyktingskaror som nu finns vid dessa länders gränser.</textBlock>
  </contentBlock>
  <contentBlock ix="452">
    <textBlock ix="0">Jag vill därför fråga utrikesministern:</textBlock>
  </contentBlock>
  <contentBlock ix="453">
    <textBlock ix="0">Vilka initiativ tänker Sveriges regering och utrikesminister ta för att förmå dessa länder att öppna sina gränser för de flyende kurderna?</textBlock>
  </contentBlock>
  <contentBlock ix="454">
    <textBlock ix="0">1990/91:507 av Berith Eriksson (v) till statsministern om fältsjukhuset i Saudiarabien:</textBlock>
  </contentBlock>
  <contentBlock ix="455">
    <textBlock ix="0">Det fältsjukhus som Sverige bidrog med under 100-</textBlock>
    <textBlock ix="1">dagarskriget mot Irak skall nu tas hem. Förutom annat bistånd till de flyende kurderna från Irak behövs fältsjukhus.</textBlock>
  </contentBlock>
  <contentBlock ix="456">
    <textBlock ix="0">Jag vill därför fråga utrikesministern:</textBlock>
  </contentBlock>
  <contentBlock ix="457">
    <textBlock ix="0">Är det möjligt att det svenska fältsjukhuset i</textBlock>
    <textBlock ix="1">Saudiarabien skickas till Turkiet, Syrien eller Iran för att bistå de flyende kurderna?</textBlock>
  </contentBlock>
  <contentBlock ix="458">
    <textBlock ix="0">den 8 april</textBlock>
  </contentBlock>
  <contentBlock ix="459">
    <textBlock ix="0">1990/91:508 av Gullan Lindblad (m) till utrikesministern om hjälp till det kurdiska folket:</textBlock>
  </contentBlock>
  <contentBlock ix="460">
    <textBlock ix="0">Det kurdiska folket har länge varit utsatt för grymhet och förföljelse. Efter kriget i Mellanöstern tändes ett hopp för kurderna om någon form av självstyre men vi kan nu bevittna hur nära nog ett folkmord utspelas i Irak.</textBlock>
  </contentBlock>
  <contentBlock ix="461">
    <textBlock ix="0">Vilka åtgärder -- inom FNs ram och i form av katastrofhjälp -- har den svenska regeringen vidtagit eller kommer regeringen att vidta?</textBlock>
  </contentBlock>
</protocol>
