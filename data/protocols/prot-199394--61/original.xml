<protocol id="prot-199394--61">
  <contentBlock ix="0">
    <textBlock ix="0">
      <textBlock ix="0">1 §  Justering av protokoll</textBlock>
    </textBlock>
  </contentBlock>
  <contentBlock ix="1">
    <textBlock ix="0">
      <textBlock ix="0">Justerades protokollet för den 10 februari.</textBlock>
    </textBlock>
  </contentBlock>
  <contentBlock ix="2">
    <textBlock ix="0">
      <textBlock ix="0">2 §  Hänvisning av ärenden till utskott</textBlock>
    </textBlock>
  </contentBlock>
  <contentBlock ix="3">
    <textBlock ix="0">
      <textBlock ix="0">Föredrogs och hänvisades</textBlock>
    </textBlock>
  </contentBlock>
  <contentBlock ix="4">
    <textBlock ix="0">
      <textBlock ix="0">Proposition</textBlock>
    </textBlock>
  </contentBlock>
  <contentBlock ix="5">
    <textBlock ix="0">
      <textBlock ix="0">1993/94:129 till konstitutionsutskottet</textBlock>
    </textBlock>
  </contentBlock>
  <contentBlock ix="6">
    <textBlock ix="0">
      <textBlock ix="0">Motionerna</textBlock>
    </textBlock>
  </contentBlock>
  <contentBlock ix="7">
    <textBlock ix="0">
      <textBlock ix="0">1993/94:A37--A39 till arbetsmarknadsutskottet</textBlock>
    </textBlock>
  </contentBlock>
  <contentBlock ix="8">
    <textBlock ix="0">
      <textBlock ix="0">Meddelande om samlad votering</textBlock>
    </textBlock>
  </contentBlock>
  <contentBlock ix="9">
    <textBlock ix="0">
      <textBlock ix="0">Talmannen meddelade att finansutskottets betäknanden FiU3 och FiU6, skatteutskottets betänkanden SkU21 och SkU26, justitieutskottets betänkande JuU12, försvarsutskottets betänkande</textBlock>
      <textBlock ix="1">FöU5 och socialförsäkringsutskottets betänkande</textBlock>
      <textBlock ix="2">SfU9 skulle avgöras i ett sammanhang efter avslutad debatt.</textBlock>
    </textBlock>
  </contentBlock>
  <contentBlock ix="10">
    <textBlock ix="0">
      <textBlock ix="0">3 §  Riksdagens revisorers verksamhet under budgetåret 1992/93</textBlock>
    </textBlock>
  </contentBlock>
  <contentBlock ix="11">
    <textBlock ix="0">
      <textBlock ix="0">Föredrogs</textBlock>
    </textBlock>
  </contentBlock>
  <contentBlock ix="12">
    <textBlock ix="0">
      <textBlock ix="0">finansutskottets betänkande</textBlock>
    </textBlock>
  </contentBlock>
  <contentBlock ix="13">
    <textBlock ix="0">
      <textBlock ix="0">1993/94:FiU3 Riksdagens revisorers verksamhet under budgetåret 1992/93 (redog. 1993/94:RR1).</textBlock>
    </textBlock>
  </contentBlock>
  <contentBlock ix="14">
    <textBlock ix="0">
      <textBlock ix="0">Talmannen konstaterade att ingen talare var anmäld.</textBlock>
    </textBlock>
  </contentBlock>
  <contentBlock ix="15">
    <textBlock ix="0">
      <textBlock ix="0">(Beslut fattades efter 9 §.)</textBlock>
    </textBlock>
  </contentBlock>
  <contentBlock ix="16">
    <textBlock ix="0">
      <textBlock ix="0">4 §  Sammanställning av anslag på tilläggsbudget hösten 1993</textBlock>
    </textBlock>
  </contentBlock>
  <contentBlock ix="17">
    <textBlock ix="0">
      <textBlock ix="0">Föredrogs</textBlock>
    </textBlock>
  </contentBlock>
  <contentBlock ix="18">
    <textBlock ix="0">
      <textBlock ix="0">finansutskottets betänkande</textBlock>
    </textBlock>
  </contentBlock>
  <contentBlock ix="19">
    <textBlock ix="0">
      <textBlock ix="0">1993/94:FiU6 Sammanställning av anslag på tilläggsbudget hösten 1993 (prop.1993/94:36, 38,</textBlock>
      <textBlock ix="1">41, 42, 51, 64, 69, 75 och 82).</textBlock>
    </textBlock>
  </contentBlock>
  <contentBlock ix="20">
    <textBlock ix="0">
      <textBlock ix="0">Talmannen konstaterade att ingen talare var anmäld.</textBlock>
    </textBlock>
  </contentBlock>
  <contentBlock ix="21">
    <textBlock ix="0">
      <textBlock ix="0">(Beslut fattades efter 9 §.)</textBlock>
    </textBlock>
  </contentBlock>
  <contentBlock ix="22">
    <textBlock ix="0">
      <textBlock ix="0">5 §  Tilläggsanslag till skatteförvaltningen samt sänkt postmoms</textBlock>
    </textBlock>
  </contentBlock>
  <contentBlock ix="23">
    <textBlock ix="0">
      <textBlock ix="0">Föredrogs</textBlock>
    </textBlock>
  </contentBlock>
  <contentBlock ix="24">
    <textBlock ix="0">
      <textBlock ix="0">skatteutskottets betänkande</textBlock>
    </textBlock>
  </contentBlock>
  <contentBlock ix="25">
    <textBlock ix="0">
      <textBlock ix="0">1993/94:SkU21 Tilläggsanslag till skatteförvaltningen samt sänkt postmoms (prop.</textBlock>
      <textBlock ix="1">1993/94:105).</textBlock>
    </textBlock>
  </contentBlock>
  <contentBlock ix="26">
    <textBlock ix="0">
      <textBlock ix="0">Kammaren biföll utskottets framställning om att betänkandet skulle avgöras efter endast en bordläggning.</textBlock>
    </textBlock>
  </contentBlock>
  <contentBlock ix="27">
    <textBlock ix="0">
      <textBlock ix="0">Anf. 1  BRUNO POROMAA (s):</textBlock>
    </textBlock>
  </contentBlock>
  <contentBlock ix="28">
    <textBlock ix="0">
      <textBlock ix="0">Fru talman! Till det betänkande som riksdagen nu skall ta ställning till har vi socialdemokrater ingen reservation. Det skall givetvis inte av de partier som här i kammaren genomdrev beslutet om en förändrad verksamhetsform för Posten uppfattas som att vi inom det Socialdemokratiska partiet nu är beredda att acceptera beslutet. Vi känner oss dock nödsakade -- med det ansvar vi ändå känner --</textBlock>
      <textBlock ix="1">att mildra effekterna av beslutet och göra det bästa av situationen.</textBlock>
    </textBlock>
  </contentBlock>
  <contentBlock ix="29">
    <textBlock ix="0">
      <textBlock ix="0">Som framgår av det särskilda yttrandet från oss socialdemokrater riktar vi en stark kritik mot såväl regeringens handläggning som trafikutskottets tidigare handläggning och det senaste som hände i skatteutskottet.</textBlock>
    </textBlock>
  </contentBlock>
  <contentBlock ix="30">
    <textBlock ix="0">
      <textBlock ix="0">När trafikutskottets minoritet, bestående av socialdemokrater, i slutet av förra året ville bereda oss i skatteutskottet möjlighet att lämna synpunkter på den proposition som regeringen då lagt fram om Postens ändrade verksamhetsform förvägrade trafikutskottet oss denna möjlighet.</textBlock>
      <textBlock ix="1">Beslutet om bolagiseringen skulle fattas till vilket pris som helst och så fort som möjligt.</textBlock>
    </textBlock>
  </contentBlock>
  <contentBlock ix="31">
    <textBlock ix="0">
      <textBlock ix="0">När skatteutskottets minoritet första gången ville bereda trafikutskottet möjlighet att yttra sig möttes vårt förslag av stor munterhet från den borgerliga majoriteten.</textBlock>
    </textBlock>
  </contentBlock>
  <contentBlock ix="32">
    <textBlock ix="0">
      <textBlock ix="0">Efter den, som jag betraktar det, förvirrade hearingen med Postverket, Riksskatteverket och handläggare från Finansdepartementet övertygades vi än mer om det nödvändiga i att trafikutskottet skulle beredas möjlighet att lämna sina synpunkter, eftersom de problem som föredrogs där var att betrakta som helt postala. Det anmärkningsvärda var därtill att det vid hearingen framkom att Posten, som i allra högsta grad berörs av hela denna problematik, över huvud taget inte beretts möjlighet att samråda.</textBlock>
    </textBlock>
  </contentBlock>
  <contentBlock ix="33">
    <textBlock ix="0">
      <textBlock ix="0">Fru talman! Jag skulle väldigt gärna vilja fråga utskottsmajoritetens talesman om de borgerliga stillatigande hade accepterat en sådan handläggning om de hade befunnit sig i oppositionsställning och det varit en socialdemokratisk regering. Det går bara inte, som utskottet nu har börjat sätta i system, att jämt bemöta vår kritik med skrivningar av typen:</textBlock>
      <textBlock ix="1">''Utskottet förutsätter att regeringen uppmärksamt följer utvecklingen och lägger fram de förslag som är motiverade.''</textBlock>
    </textBlock>
  </contentBlock>
  <contentBlock ix="34">
    <textBlock ix="0">
      <textBlock ix="0">Som glesbygdsbo -- jag betraktar mig i allra högsta grad som sådan, eftersom jag på hemmaplan har 30</textBlock>
      <textBlock ix="1">mil fågelvägen till närmaste kollega här i kammaren -- känner jag mycket stor oro för vad som händer med Posten. Ingen avreglering har hitintills varit lyckosam. Mitt råd till er som nu jobbar så frenetiskt med systemskifte är att ni saktar in farten. Detta kommer att sluta illa.</textBlock>
    </textBlock>
  </contentBlock>
  <contentBlock ix="35">
    <textBlock ix="0">
      <textBlock ix="0">Jag vill avslutningsvis återgå till min fråga. Tycker</textBlock>
      <textBlock ix="1">Karl-Gösta Svenson, som är talesman för majoriteten, att denna fråga handlagts på ett för honom tillfredsställande sätt? Kan han med rent samvete svara ett entydigt ja på den frågan?</textBlock>
    </textBlock>
  </contentBlock>
  <contentBlock ix="36">
    <textBlock ix="0">
      <textBlock ix="0">Anf. 2  LARS BÄCKSTRÖM (v):</textBlock>
    </textBlock>
  </contentBlock>
  <contentBlock ix="37">
    <textBlock ix="0">
      <textBlock ix="0">Fru talman! Jag skulle vilja ge ett allmänt värdeomdöme om detta betänkande. Med all respekt för begäran att vi skall ha ett vårdat språkbruk i kammaren måste jag säga att det bara finns ett ord som täcker detta betänkande, och det är rappakalja.</textBlock>
    </textBlock>
  </contentBlock>
  <contentBlock ix="38">
    <textBlock ix="0">
      <textBlock ix="0">Det finns ett sällskapsspel som heter så, och där definierar man ordet. Det finns tre definitioner.</textBlock>
      <textBlock ix="1">Först avsåg det en blandning av surmjölk och mjöl, sedan blev det dålig svagdricka, och i modern tid är det ''en hiskelig blandning''. Detta betänkande är en hiskelig blandning, och det är ett sorglustigt ärende. Det är en blandning av komponenterna post, avreglering, moms, bolagsbildning och marknadslösningar, som har blivit rappakalja.</textBlock>
    </textBlock>
  </contentBlock>
  <contentBlock ix="39">
    <textBlock ix="0">
      <textBlock ix="0">Fru talman! Posten fungerade förr tämligen väl. År</textBlock>
      <textBlock ix="1">1992 gick den med en vinst på 1,6 miljarder, en vinstmarginal på 5 %. Man hade en avkastning på</textBlock>
      <textBlock ix="2">17 %. Det var en tämligen väl fungerande verksamhet. I EU använder man ibland i byråkratin ett uttryck som säger att man inte skall laga saker som inte är sönder. Det är en mycket bra princip. Men det är vad riksdagen nu har gjort.</textBlock>
    </textBlock>
  </contentBlock>
  <contentBlock ix="40">
    <textBlock ix="0">
      <textBlock ix="0">För att kunna laga saker som inte är sönder måste man först slå sönder dem, och det har riksdagen gjort. Den har slagit till och slagit sönder.</textBlock>
      <textBlock ix="1">Monopolet på brev slopades i januari 1993. Posten skall bli bolag i mars 1994, och det skall bli moms på brev i mars 1994.</textBlock>
    </textBlock>
  </contentBlock>
  <contentBlock ix="41">
    <textBlock ix="0">
      <textBlock ix="0">Dessa beslut verkar oproblematiska. Men se det är de inte! Det är nästan som den gamla klassiska anekdoten: Ni tror ni förstår det här, men vänta tills jag har förklarat det! Det är precis vad som gäller här.</textBlock>
    </textBlock>
  </contentBlock>
  <contentBlock ix="42">
    <textBlock ix="0">
      <textBlock ix="0">Frågan har beretts. Finansutskottet har yttrat sig, näringsutskottet och trafikutskottet, men inte skatteutskottet -- som Bruno Poromaa påpekade.</textBlock>
      <textBlock ix="1">Det visade vikten av beredning, och att man inte får glömma något utskott. Nu har man hamnat i ett läge som i schacktermer kan beskrivas som patt.</textBlock>
      <textBlock ix="2">Det är att man inte ännu är schack, men man kan inte flytta någon pjäs utan bli helt matt, och det blir man när man fattat dessa beslut.</textBlock>
    </textBlock>
  </contentBlock>
  <contentBlock ix="43">
    <textBlock ix="0">
      <textBlock ix="0">Fru talman! Vi skall studera detta. Till ledamöterna i kammaren och på rummen, till protokollet och till medierna vill jag säga: Det är en hisnande färd vi kan få om vi läser detta betänkande.</textBlock>
    </textBlock>
  </contentBlock>
  <contentBlock ix="44">
    <textBlock ix="0">
      <textBlock ix="0">På s. 7 sägs att det inte skall vara 25 %</textBlock>
      <textBlock ix="1">mervärdesskatt på brev utan 12 %. Det är Ny demokrati som har fått igenom det för att gå med på bolagiseringen. Vad innebär detta? Jo, enligt min mening innebär det att staten förlorar på att införa denna skatt. Posten kommer att göra momsavdrag, och intäkterna kommer att bli mindre än Postens avdrag. Det är därför Postverket/nya bolagsposten tycker om detta.</textBlock>
    </textBlock>
  </contentBlock>
  <contentBlock ix="45">
    <textBlock ix="0">
      <textBlock ix="0">De tjänar på förslaget. Det blir alltså en dold skattesubvention till Postverket. Det torde inte</textBlock>
      <textBlock ix="1">Karl-Gösta Svenson kunna förneka. Det är en underlig effekt av detta hotchpotch. Men det skall bli mycket värre, fru talman.</textBlock>
    </textBlock>
  </contentBlock>
  <contentBlock ix="46">
    <textBlock ix="0">
      <textBlock ix="0">På s. 8 i betänkandet citerar man en motion av Lars</textBlock>
      <textBlock ix="1">Biörck. Där säger han att mervärdesskatten på porto medför administrativa problem. Det är en mycket kraftig underdrift. Längre fram i betänkandet står det att det finns goda möjligheter för Riksskatteverket och Posten att gemensamt komma fram till rutiner som klarar detta. Detta, fru talman, är en mycket kraftig överdrift.</textBlock>
    </textBlock>
  </contentBlock>
  <contentBlock ix="47">
    <textBlock ix="0">
      <textBlock ix="0">Man har slopat en bestämmelse som undantog brevbefordran från mervärdesskatt -- jag tror att det är 8 § punkt 7 i mervärdeskattelagen -- men man har kvar punkt 8 som säger att det inte finns någon mervärdesskatt på frimärken.</textBlock>
    </textBlock>
  </contentBlock>
  <contentBlock ix="48">
    <textBlock ix="0">
      <textBlock ix="0">Fru talman! Till våren kan vi köpa frimärken här nere i bankhallen. Vi betalar för dem, men vi har inte erlagt någon mervärdesskatt per definition. Vi köper två frimärken. Sedan tar vi upp frimärkena på rummet. Det ena sätter vi in i ett filatelialbum --</textBlock>
      <textBlock ix="1">vi har inte betalat någon mervärdesskatt. Det andra frimärket klistrar vi på ett brev. Vi har fortfarande inte betalt någon mervärdesskatt. Sedan tar vi med brevet och lägger det på en postlåda. Simsalabim, helt plötsligt har vi betalat mervärdesskatt. Ett filosofiskt mycket intressant faktum. Det händer något transcendentalt i det ögonblick man stoppar in brevet i den gula lådan. Då har man betalt mervärdesskatt.</textBlock>
    </textBlock>
  </contentBlock>
  <contentBlock ix="49">
    <textBlock ix="0">
      <textBlock ix="0">Det går inte att slå i mig att det förhåller sig så. Jag tror inte att kammarens ledamöter kan förklara detta för någon skattskyldig. Detta är omöjligt. Det är ett klassiskt politikerbeslut som aldrig borde komma upp i kammaren. Det lämpar sig utmärkt för att raljera med i TV-program som Glashuset,</textBlock>
      <textBlock ix="1">Apropå osv. Man har åstadkommit ett hotchpotch.</textBlock>
    </textBlock>
  </contentBlock>
  <contentBlock ix="50">
    <textBlock ix="0">
      <textBlock ix="0">Detta är bestämmelser som klart strider mot varandra. Vi hade sluppit en sådan oformlig lagstiftning om man hade låtit bli att laga saker som inte var sönder och om man låtit bli att slå sönder ett väl fungerande postverk. Man borde inte ha börjat med marknadsexperimenten och bolagiserat</textBlock>
      <textBlock ix="1">Posten. Nu har man ställt till det för sig.</textBlock>
    </textBlock>
  </contentBlock>
  <contentBlock ix="51">
    <textBlock ix="0">
      <textBlock ix="0">Fru talman! Jag drar över någon sekund bara. Det första jag kommer att göra om vi blir medlem i</textBlock>
      <textBlock ix="1">EU -- vilket jag inte hoppas -- blir att anmäla svenska staten för EU-domstolen för att den har bestämmelser som strider mot den rättsordning som finns i EU. Det har Sverige med dessa rättsregler. Man tar de facto ut moms på frimärken fast det står i lagen att man inte gör det.</textBlock>
    </textBlock>
  </contentBlock>
  <contentBlock ix="52">
    <textBlock ix="0">
      <textBlock ix="0">Anf. 3  KARL-GÖSTA SVENSON (m):</textBlock>
    </textBlock>
  </contentBlock>
  <contentBlock ix="53">
    <textBlock ix="0">
      <textBlock ix="0">Fru talman! Jag kan svara Lars Bäckström direkt.</textBlock>
      <textBlock ix="1">Det här beslutet strider inte mot EG:s bestämmelser. Jag välkomnar ett överklagande till</textBlock>
      <textBlock ix="2">EU-domstolen. Jag garanterar att herr Bäckström kommer att förlora där.</textBlock>
    </textBlock>
  </contentBlock>
  <contentBlock ix="54">
    <textBlock ix="0">
      <textBlock ix="0">Vi har ju redan haft bolagiseringsdebatten.</textBlock>
      <textBlock ix="1">Riksdagen har beslutat att bolagisera Posten. Den debatten kan vi bortse ifrån nu. Riksdagen har samtidigt bestämt att den vill ha en mervärdesskatt på 12 % och begärt att regeringen skall återkomma med ett förslag om detta. Den frågan har vi diskuterat i skatteutskottet, och det är den frågan som det skall beslutas om i dag i Sveriges riksdag.</textBlock>
    </textBlock>
  </contentBlock>
  <contentBlock ix="55">
    <textBlock ix="0">
      <textBlock ix="0">Posten har själv begärt att få bli bolagiserad. Det innebär att Posten automatiskt blir momsskyldig.</textBlock>
      <textBlock ix="1">Man skall betala full moms. Riksdagsmajoriteten tyckte att det var för mycket att införa en mervärdesskatt på 25 %. Därför krävde man att den skulle vara 12 %. Det förslaget kommer nu från regeringen. Regeringen har uppfyllt de krav som riksdagen har ställt på regeringen i det avseendet.</textBlock>
    </textBlock>
  </contentBlock>
  <contentBlock ix="56">
    <textBlock ix="0">
      <textBlock ix="0">Staten förlorar inte alls på att införa en mervärdesskatt på 12 %. Jag hade varit glad om jag hade kunnat säga att det inte innebär någon kostnadsfördyring för konsumenterna, men tyvärr kan jag inte säga det, herr Bäckström. Skatten innebär en kostnadsfördyring på 5--7 % för konsumenterna.</textBlock>
    </textBlock>
  </contentBlock>
  <contentBlock ix="57">
    <textBlock ix="0">
      <textBlock ix="0">Efter den debatt som har varit i skatteutskottet och den hearing vi har haft har vi tillgodosett vissa krav från marknaden. Av praktiska skäl tar vi ut skatt även på utlandsbrev. Det är annars en form av exporttjänst och borde inte momsbeläggas. Vi har jämfört detta med vad den dåvarande socialdemokratiska regeringen gjorde när det gällde teletjänster. I samband med skatteomläggningen och den breddade momsbasen gjorde man på motsvarande sätt. Av praktiska skäl har vi valt att göra på samma sätt med utlandsbreven. Detta borde innebära att postbolagen inte tar ut skattehöjningen hos konsumenterna. Postbolagen gör ju en rationaliseringsvinst.</textBlock>
    </textBlock>
  </contentBlock>
  <contentBlock ix="58">
    <textBlock ix="0">
      <textBlock ix="0">Jag kan förstå att Bruno Poromaa och övriga socialdemokrater är litet frustrerade. De gick ju till mycket kraftigt anfall i skatteutskottet. De talade om att trafikutskottet borde yttra sig osv. Men sedan visar det sig att det inte finns någon motion från det socialdemokratiska partiet om att de vill riva upp det gamla beslutet. Det här resonemanget är ju ett slag i luften. Riksdagens beslut gäller. Det skall träda i kraft den 1 mars. Det finns ingen anledning att skicka det här betänkandet på remiss till trafikutskottet. Det här betänkandet berör en ren skattefråga.</textBlock>
    </textBlock>
  </contentBlock>
  <contentBlock ix="59">
    <textBlock ix="0">
      <textBlock ix="0">Vi har gjort två förändringar. Vi har sett till att medlemsbladen blir skattefria även i fortsättningen. Med det system som vi föreslår i betänkandet kommer momsen på portot inte att innebära någon kostnadsfördyring för medlemsföretagen. Vi föreslår detta i samråd med</textBlock>
      <textBlock ix="1">Socialdemokraterna. Det sker efter det att tre motioner om detta lagts. Det är en moderat och två socialdemokratiska motioner. Sedan gör vi en ändring till. Av praktiska skäl, som jag nämnde nyss, inför vi beskattning på utlandsbreven.</textBlock>
    </textBlock>
  </contentBlock>
  <contentBlock ix="60">
    <textBlock ix="0">
      <textBlock ix="0">Det finns inte någon som helst anledning att trafikutskottet skall yttra sig om tekniska skattefrågor. De berör enbart skatteutskottet, och de skall behandlas där. Detta har ingenting med bolagiseringen att göra. Riksdagen har fått de krav som den ställde på regeringen uppfyllda.</textBlock>
      <textBlock ix="1">Skatteutskottet har också ställt upp på de kraven.</textBlock>
      <textBlock ix="2">Trafikutskottet har fått samma krav tillgodosedda när det gäller medlemstidningarna och att det skall fungera på ett bra sätt.</textBlock>
    </textBlock>
  </contentBlock>
  <contentBlock ix="61">
    <textBlock ix="0">
      <textBlock ix="0">Herrar Poromaa och Bäckström, jag är övertygad om att marknaden klarar av detta.</textBlock>
      <textBlock ix="1">Riksskatteverket och de aktuella företag som finns på marknaden kommer att hitta en bra lösning för att verifiera mervärdesskattens del av portopriset.</textBlock>
      <textBlock ix="2">Man får inte tumma på den viktiga regel som mervärdesskattesystemet innebär, nämligen att den som säljer en vara eller tjänst är skyldig att fakturera hur mycket den varan eller tjänsten kostar och tala om hur stor andel av priset som är mervärdesskatt. Det skall köparen ha som underlag för sitt momsavdrag.</textBlock>
    </textBlock>
  </contentBlock>
  <contentBlock ix="62">
    <textBlock ix="0">
      <textBlock ix="0">Det grundläggande i hela systemet med mervärdesskatten är att ha det på det viset. Då kan det ibland uppstå några praktiska olägenheter. Det var Posten naturligtvis medveten om när de ansökte om bolagisering. De har sett dessa effekter, men de såg ändå fördelarna med bolagiseringen. En riksdagsmajoritet har ju också ansett att vi borde genomföra den.</textBlock>
    </textBlock>
  </contentBlock>
  <contentBlock ix="63">
    <textBlock ix="0">
      <textBlock ix="0">Fru talman! Jag vill sluta med att yrka bifall till hemställan i utskottets betänkande.</textBlock>
    </textBlock>
  </contentBlock>
  <contentBlock ix="64">
    <textBlock ix="0">
      <textBlock ix="0">Anf. 4  LARS BÄCKSTRÖM (v) replik:</textBlock>
    </textBlock>
  </contentBlock>
  <contentBlock ix="65">
    <textBlock ix="0">
      <textBlock ix="0">Fru talman! Låt mig först ta upp kostnadsfrågan.</textBlock>
      <textBlock ix="1">Det blir naturligtvis en fördyring för konsumenten.</textBlock>
      <textBlock ix="2">Det är alldeles riktigt. För mig, som är en flitig brevskrivare, blir det en fördyring.</textBlock>
    </textBlock>
  </contentBlock>
  <contentBlock ix="66">
    <textBlock ix="0">
      <textBlock ix="0">Däremot hävdar jag att staten inte kommer att tjäna på denna skatt eftersom bolagsposten kommer att göra momsavdrag. Nettot för samhället blir negativt. Det blir även negativt för Sveriges brevskrivare.</textBlock>
    </textBlock>
  </contentBlock>
  <contentBlock ix="67">
    <textBlock ix="0">
      <textBlock ix="0">Företagen påverkas över huvud taget inte, eftersom de drar av kostnaden. Det är alltså negativt för brevskrivarna och för ekonomin men positivt för Posten i denna del.</textBlock>
    </textBlock>
  </contentBlock>
  <contentBlock ix="68">
    <textBlock ix="0">
      <textBlock ix="0">Vidare, Karl-Gösta Svenson, står det uttryckligen i förslaget till mervärdesskattelag 8 § punkt 7 att brevbefordran skall vara undantagen från mervärdesskatt. Men i punkten 8 föreslås att frimärken skall vara undantagna från mervärdesskatt. Det är detta förslag som gör att det som ni säger är ''hotchpotch'' och rappakalja.</textBlock>
    </textBlock>
  </contentBlock>
  <contentBlock ix="69">
    <textBlock ix="0">
      <textBlock ix="0">De facto, Karl-Gösta Svenson: När betalar jag, som är en flitig brevskrivare, min mervärdesskatt?</textBlock>
      <textBlock ix="1">Det är ingen mervärdesskatt på frimärken. När jag har köpt ett frimärke och satt det på ett kuvert med brevet i samt lagt kuvertet på postlådan har jag, plötsligt -- simsalabim -- betalat mervärdesskatt.</textBlock>
    </textBlock>
  </contentBlock>
  <contentBlock ix="70">
    <textBlock ix="0">
      <textBlock ix="0">Detta är en så oerhört knepig filosofisk tanke att den lämpar sig bättre för ett TV-program än för kammardebatter. Det är ''hotchpotch'', ett problem som ni har ställt till för er själva. Nu står ni där, men det hade varit enkelt att låta bli att försöka laga något som inte är sönder, dvs. att avstå från att slopa brevmonopolet och från att införa marknadslösningar där de inte hör hemma.</textBlock>
    </textBlock>
  </contentBlock>
  <contentBlock ix="71">
    <textBlock ix="0">
      <textBlock ix="0">Fru talman! Om det finns någon ytterligare taletid kvar, vill jag beträffande ''den enkla lösningen'' tala om vad man vidare tänker göra. Det är så fantastiskt att jag nästan saknar ord för det. Man tänker sig att Sveriges småföretagare skall stoppa tio brev i ett extra litet kuvert och skriva på dess utsida: Innehåller 10 brev, så och så mycket i frimärken och erlagd moms från firma NN.</textBlock>
    </textBlock>
  </contentBlock>
  <contentBlock ix="72">
    <textBlock ix="0">
      <textBlock ix="0">Sveriges småföretagare skall ägna tid åt en sådan extremt byråkratisk åtgärd! Posten skall ta emot dessa kuvert, tömma dem och sortera in dem. Man tycks tro att Posten fortfarande jobbar så som den gjorde när jag var studerande och arbetade på</textBlock>
      <textBlock ix="1">Posten. Posten är numera ett rationellt företag, som har annat än maskiner. Nu skall vår</textBlock>
      <textBlock ix="2">''förenklingsregering'' tvinga på den detta extremt byråkratiska system, därför att denna regering är så ytterligt nyliberal.</textBlock>
    </textBlock>
  </contentBlock>
  <contentBlock ix="73">
    <textBlock ix="0">
      <textBlock ix="0">Fru talman! Det finns inte ett enda land i EU som har ett liknande marknadsliberalt system som det som Sverige då skulle införa. Det blir en fruktansvärd sörja när man kombinerar extrem nyliberalism med EU-regler.</textBlock>
    </textBlock>
  </contentBlock>
  <contentBlock ix="74">
    <textBlock ix="0">
      <textBlock ix="0">Anf. 5  KARL-GÖSTA SVENSON (m)</textBlock>
      <textBlock ix="1">replik:</textBlock>
    </textBlock>
  </contentBlock>
  <contentBlock ix="75">
    <textBlock ix="0">
      <textBlock ix="0">Fru talman! Det finns inte ett uns av sanning i det som Lars Bäckström nyss uttalade. Bäckström håller sig inte till fakta.</textBlock>
    </textBlock>
  </contentBlock>
  <contentBlock ix="76">
    <textBlock ix="0">
      <textBlock ix="0">Först och främst gör staten inga förluster utan en vinst på att införa moms. För att ''break even'' skall</textBlock>
      <textBlock ix="1">Postens momskostnader för brevbefordran ligga på</textBlock>
      <textBlock ix="2">5--7 procentenheter. Det blir därför tyvärr en skattehöjning för konsumenten och därmed en skatteintäkt för statsverket. Det är så, herr</textBlock>
      <textBlock ix="3">Bäckström. Om vi däremot hade infört 25 %</textBlock>
      <textBlock ix="4">mervärdesskatt i stället för 12 %, skulle det ha blivit en skillnad på ett antal hundra miljoner i form av lägre intäkter.</textBlock>
    </textBlock>
  </contentBlock>
  <contentBlock ix="77">
    <textBlock ix="0">
      <textBlock ix="0">Frimärket är ju ett betalningsmedel. Tjänsten uppkommer först när jag lämnar över brevet, och då kan jag betala kontant, använda stämpel eller erlägga likvid på annat sätt. Det kommer att fungera. Det är löjligt att i Sveriges riksdag propagera på det sätt som Lars Bäckström gör. Det är ingen som tror på det som han säger. Vettiga människor klarar ut det här.</textBlock>
    </textBlock>
  </contentBlock>
  <contentBlock ix="78">
    <textBlock ix="0">
      <textBlock ix="0">Vi skall vidare inte diktera hur hanteringen skall utformas och hur inköpen skall verifieras. Det kommer marknaden att sköta, och det gör den i anslutning till de lagar som finns. Gud bevare oss för att vi i Sveriges riksdag skulle detaljstyra i enlighet med det som Lars Bäckström talar om! Vi har utformat det betänkande som skatteutskottet avgivit för att det skall bli ordning och reda. Jag är övertygad om att Riksskatteverket klarar ut detta tillsammans med marknaden.</textBlock>
    </textBlock>
  </contentBlock>
  <contentBlock ix="79">
    <textBlock ix="0">
      <textBlock ix="0">Anf. 6  LARS BÄCKSTRÖM (v) replik:</textBlock>
    </textBlock>
  </contentBlock>
  <contentBlock ix="80">
    <textBlock ix="0">
      <textBlock ix="0">Fru talman! Jag raljerar över detta därför att det är värt att raljera över, Karl-Gösta Svenson. Bra och sakligt underbyggda beslut kan man diskutera sakligt, men i detta fall har ni misskött beredningen. Ni har inte utrett frågan till fyllest, och därför har ni hamnat i detta läge. Det är ett faktum att det i förslaget till mervärdesskattelag § 8</textBlock>
      <textBlock ix="1">stadgas att frimärke är undantaget från mervärdesskatt. När, Karl-Gösta Svenson, betalar jag som brevskrivare min mervärdesskatt, om det inte sker när jag köper frimärket?</textBlock>
    </textBlock>
  </contentBlock>
  <contentBlock ix="81">
    <textBlock ix="0">
      <textBlock ix="0">Finland har bett att få ta ut moms på frimärken, men EU har uttryckligen uttalat att man inte tillåter det. Karl-Gösta Svenson säger att frimärke är ett betalningsmedel. Det är det inte. Kontrollera med</textBlock>
      <textBlock ix="1">Riksbanken, med Posten eller med vem som helst!</textBlock>
      <textBlock ix="2">Frimärke är ej ett erkänt betalningsmedel i Sverige, däremot i vissa länder i EU. Här har vi ett av felen i handläggningen.</textBlock>
    </textBlock>
  </contentBlock>
  <contentBlock ix="82">
    <textBlock ix="0">
      <textBlock ix="0">Vad gäller att marknaden kommer att sköta detta vill jag säga att det är ert stora fel att ni låter marknaden sköta allting. Vi hade ett system som fungerade bra. Det var kanske inte alldeles utmärkt på alla punkter, men det fungerade bra. Ni har nu kommit fram till ett system vars regler inte står i överensstämmelse med de lagbestämmelser som kommer att tillämpas. Det är inte bra att ha en sådan riksdag som fattar sådana beslut. Riksdagen skall fatta enkla och tolkningsbara beslut i lagstiftningsärenden.</textBlock>
    </textBlock>
  </contentBlock>
  <contentBlock ix="83">
    <textBlock ix="0">
      <textBlock ix="0">Jag är konservativ i synen på lagstiftning och menar inte att marknaden får klara det som lagstiftaren inte klarar. Det är synd att ni moderater inte är lika konservativa i synen på rättstillämpningen.</textBlock>
    </textBlock>
  </contentBlock>
  <contentBlock ix="84">
    <textBlock ix="0">
      <textBlock ix="0">De enda länder som såvitt jag vet har system som påminner om det föreslagna är Malaysia och</textBlock>
      <textBlock ix="1">Sydkorea. Det är säkert på många sätt utmärkta länder, men de har inte EU-lagstiftningen att ta hänsyn till, vilket ni moderater tvingas göra.</textBlock>
    </textBlock>
  </contentBlock>
  <contentBlock ix="85">
    <textBlock ix="0">
      <textBlock ix="0">EU-lagstiftningen och vår egen lagstiftning säger att det inte utgår mervärdesskatt på frimärken.</textBlock>
      <textBlock ix="1">Förklara för mig: När betalar Bäckström och andra brevskrivare sin mervärdesskatt på brevbefordran, om det inte sker vid det tillfälle när jag köper frimärket? Sedan betalar jag ju inte ut några ytterligare pengar.</textBlock>
    </textBlock>
  </contentBlock>
  <contentBlock ix="86">
    <textBlock ix="0">
      <textBlock ix="0">Karl-Gösta Svenson kan möjligen har en poäng i att det är svårt att räkna ut hur statsfinanserna påverkas. Men svara då på två frågor: Hur mycket får vi in till staten på brevmomsen, och hur stora kommer AB Postens momsavdrag att vara? Då får vi två siffror som vi kan jämföra.</textBlock>
    </textBlock>
  </contentBlock>
  <contentBlock ix="87">
    <textBlock ix="0">
      <textBlock ix="0">Anf. 7  KARL-GÖSTA SVENSON (m)</textBlock>
      <textBlock ix="1">replik:</textBlock>
    </textBlock>
  </contentBlock>
  <contentBlock ix="88">
    <textBlock ix="0">
      <textBlock ix="0">Fru talman! Vi får in brutto ca 1 miljard i moms, och den avdragsgilla momsen uppgår till i runt tal</textBlock>
      <textBlock ix="1">500 miljoner.</textBlock>
    </textBlock>
  </contentBlock>
  <contentBlock ix="89">
    <textBlock ix="0">
      <textBlock ix="0">Det är bra att Lars Bäckström medger att han raljerar här i kammaren. Jag tycker dock inte att man skall raljera här i Sveriges riksdag.</textBlock>
    </textBlock>
  </contentBlock>
  <contentBlock ix="90">
    <textBlock ix="0">
      <textBlock ix="0">Jag sade inte, herr Bäckström, att marknaden skall klara detta. Jag sade att den skall göra det i enlighet med de bestämmelser som finns. Den skall följa mervärdesskattelagen, och därför vet jag att den kan hantera detta. Det innebär att det skall finnas en faktura från Posten, som skall ligga till grund för företagens avdragsgilla mervärdesskatt. Det hela kommer att lösa sig på ett bra sätt. Men det är inte speciellt bra att föra diskussionen om hur detta skall skötas i en hearing i skatteutskottet. Jag förutsätter att man sköter detta på ett mycket bättre sätt mellan Riksskatteverket och aktörerna på marknaden.</textBlock>
    </textBlock>
  </contentBlock>
  <contentBlock ix="91">
    <textBlock ix="0">
      <textBlock ix="0">Jag förstår att Socialdemokraterna och i det här fallet Vänstern inte vill förändra och förnya i detta avseende. Ni vill inte se en utveckling där det finns andra aktörer på marknaden som driver postverksamhet och som betalar mervärdesskattemedel. Det förekommer i dag en konkurrenssnedvridning, som skall åtgärdas på detta sätt. Posten, statens eget företag, vill själv för att kunna konkurrera på lika villkor ha denna ordning, och riksdagen ställer sig bakom den.</textBlock>
    </textBlock>
  </contentBlock>
  <contentBlock ix="92">
    <textBlock ix="0">
      <textBlock ix="0">Frimärken är i mervärdesskattelagens mening ett betalningsmedel. Herr Bäckström skall på sitt brevkuvert redovisa att han har betalt den avgift som tas ut för att transportera brevet till en viss adress i Sverige eller i utlandet. I den summa som</textBlock>
      <textBlock ix="1">Posten eller något annat företag bestämmer att prestationen skall kosta ingår, om riksdagen beslutar så i dag, efter den 1 mars mervärdesskatt med brutto 12 % eller 10,7 % av det värde som anges på brevet.</textBlock>
    </textBlock>
  </contentBlock>
  <contentBlock ix="93">
    <textBlock ix="0">
      <textBlock ix="0">Det är enkelt ur den synpunkten. Vi har minimerat de byråkratiska effekterna för näringslivet genom att lägga fram ett praktiskt förslag om att även de brev som går till utlandet skall beskattas.</textBlock>
    </textBlock>
  </contentBlock>
  <contentBlock ix="94">
    <textBlock ix="0">
      <textBlock ix="0">Anf. 8  BRUNO POROMAA (s):</textBlock>
    </textBlock>
  </contentBlock>
  <contentBlock ix="95">
    <textBlock ix="0">
      <textBlock ix="0">Fru talman! K-G Svenson tror tydligen att jag inte vet vad riksdagen har fattat för beslut. Jag vet faktiskt att riksdagen har fattat beslut om att övergå till den form som man har i Sydkorea och i</textBlock>
      <textBlock ix="1">Indonesien -- eller vilket av de fjärran belägna länderna Lars Bäckström nu talade om.</textBlock>
    </textBlock>
  </contentBlock>
  <contentBlock ix="96">
    <textBlock ix="0">
      <textBlock ix="0">Jag har riktat kritik mot regeringens och utskottsmajoritetens handläggning av denna fråga.</textBlock>
      <textBlock ix="1">Det gäller både trafikutskottet och sedermera skatteutskottet.</textBlock>
    </textBlock>
  </contentBlock>
  <contentBlock ix="97">
    <textBlock ix="0">
      <textBlock ix="0">K-G Svenson försvarar sig med att tala om att det inte förelåg någon motion om att man skall riva upp beslutet. Det är riktigt. Men vi hade en hearing, och under hela denna hearing framkom det att det bara var postala frågor som diskuterades där.</textBlock>
      <textBlock ix="1">Följaktligen skulle man ha givit möjlighet för trafikutskottet att lägga fram sina synpunkter. u vet ingen om vad som gäller. Jag var nere på postkontoret i går eftermiddag för att köpa frimärken. Jag blev upplyst om att personalen inte vet vad som kommer att gälla om 300 timmar. Det är faktiskt inte mer än tolv dagar tills de nya bestämmelserna träder i kraft -- omräknat i timmar är det 300. Fortfarande vet inte personalen på</textBlock>
      <textBlock ix="2">Posten vad som kommer att gälla efter den 1 mars.</textBlock>
    </textBlock>
  </contentBlock>
  <contentBlock ix="98">
    <textBlock ix="0">
      <textBlock ix="0">Jag tycker att man skulle ha rätat ut alla frågetecken långt innan propositionen om ändring av Postens verksamhetsform lades fram. De frågetecknen skulle man ha rätat ut, speciellt eftersom man inte har erfarenheter från något annat land att luta sig emot.</textBlock>
    </textBlock>
  </contentBlock>
  <contentBlock ix="99">
    <textBlock ix="0">
      <textBlock ix="0">Nu väntar finnarna på att ta våra erfarenheter i besittning -- om de över huvud taget skall ändra verksamhetsformen.</textBlock>
    </textBlock>
  </contentBlock>
  <contentBlock ix="100">
    <textBlock ix="0">
      <textBlock ix="0">K-G Svenson sade inte huruvida han ärligt och uppriktigt kan svara ja på min fråga om huruvida han tycker att detta ärende har handlagts på ett godtagbart sätt.</textBlock>
    </textBlock>
  </contentBlock>
  <contentBlock ix="101">
    <textBlock ix="0">
      <textBlock ix="0">Anf. 9  KARL-GÖSTA SVENSON (m):</textBlock>
    </textBlock>
  </contentBlock>
  <contentBlock ix="102">
    <textBlock ix="0">
      <textBlock ix="0">Fru talman! Sett ur skatteutskottets synpunkt kan jag svara ett entydigt ''ja'' på den frågan, Bruno</textBlock>
      <textBlock ix="1">Poromaa.</textBlock>
    </textBlock>
  </contentBlock>
  <contentBlock ix="103">
    <textBlock ix="0">
      <textBlock ix="0">Jag förstår inte varför Bruno Poromaa återgår till bolagiseringen stup i ett. Riksdagen har fattat det beslutet. Socialdemokraterna har ingen motion om att riva upp det. Det ligger fast. Det är precis samma sak som med arbetslöshetsförsäkringen och mycket annat. Ni går ut hårt i debatter, men när det kommer till kritan river ni inte upp de beslut som regeringen har fått igenom i riksdagen utan låter dem ligga fast.</textBlock>
    </textBlock>
  </contentBlock>
  <contentBlock ix="104">
    <textBlock ix="0">
      <textBlock ix="0">Man tar upp förhållandena i Malaysia och något annat land. Hur det är där fick ni reda på av Ulf</textBlock>
      <textBlock ix="1">Dahlsten vid hearingen, men han sade också mycket annat. Han sade att samma sak är på gång när det gäller posten i Europa. Man möter en utveckling och nya möjligheter även i Europa, och då är det bra att vi har inlett avregleringen.</textBlock>
    </textBlock>
  </contentBlock>
  <contentBlock ix="105">
    <textBlock ix="0">
      <textBlock ix="0">Det är självklart att personalen på postkontoret inte vet hur det skall vara den 1 mars. Beslutet om huruvida momsen skall vara 25 % eller 12 % är ju inte fattat ännu! Utan att vi behöver fatta något beslut i skatteutskottet eller i riksdagen är det 25 %</textBlock>
      <textBlock ix="1">mervärdesskatt på brevbefordran efter den 1 mars.</textBlock>
      <textBlock ix="2">Det borde Bruno Poromaa känna till. Det vet man naturligtvis om på Posten också, men man vet samtidigt att vi i dag skall fatta ett beslut om att sänka den skattesatsen till 12 %. Det är inga problem alls. När beslutet är fattat vet man vad som gäller den första mars, men det är självklart att personalen dagen innan beslutet fattas inte kan svara på om momsen skall vara 25 eller 12 %.</textBlock>
    </textBlock>
  </contentBlock>
  <contentBlock ix="106">
    <textBlock ix="0">
      <textBlock ix="0">Anf. 10  BRUNO POROMAA (s):</textBlock>
    </textBlock>
  </contentBlock>
  <contentBlock ix="107">
    <textBlock ix="0">
      <textBlock ix="0">Fru talman! Ännu en gång vill jag säga att jag vet vilka beslut riksdagen har fattat. Det behöver inte</textBlock>
      <textBlock ix="1">K-G Svenson upplysa mig om. Jag vill ändå fråga varför vi skall ha en så hög hastighet på avregleringen. Ingen avreglering har varit lyckosam. Det vet K-G Svenson mycket väl.</textBlock>
      <textBlock ix="2">Taxichaufförerna slåss på Arlanda och valutaavregleringen har varit mindre lyckosam.</textBlock>
      <textBlock ix="3">Personligen lider jag väldigt mycket av avregleringen av flyget. Den tvingar mig att vistas i</textBlock>
      <textBlock ix="4">Stockholm en eller två nätter mer än tidigare i veckan på grund av de försämrade flygförbindelserna. Jag lider också av de fördyringar som vi har åsamkats på grund av avregleringen.</textBlock>
    </textBlock>
  </contentBlock>
  <contentBlock ix="108">
    <textBlock ix="0">
      <textBlock ix="0">Därför ser jag framtiden an med fasa vad gäller</textBlock>
      <textBlock ix="1">Posten. Posten har fungerat på ett mycket tillfredsställande sätt, men det vet tyvärr ingen bland personalen nu. Om K-G Svenson hade varit anställd inom Posten i stället för inom skattemyndigheten hade han kanske kunnat vara rådgivare och sagt vad som skall komma att hända i framtiden.</textBlock>
    </textBlock>
  </contentBlock>
  <contentBlock ix="109">
    <textBlock ix="0">
      <textBlock ix="0">Anf. 11  KARL-GÖSTA SVENSON (m):</textBlock>
    </textBlock>
  </contentBlock>
  <contentBlock ix="110">
    <textBlock ix="0">
      <textBlock ix="0">Fru talman! I dag behandlar vi en mervärdesskattefråga. Det gäller moms på porto.</textBlock>
      <textBlock ix="1">Det har inte direkt med bolagisering eller avreglering att göra. Den frågan är i första hand en fråga för trafikutskottet. Den debatten får man ta där, Bruno Poromaa. Vi kan naturligtvis ta en debatt om avreglering i allmänhet, men i dag gäller det huruvida vi skall ha 12 eller 25 %</textBlock>
      <textBlock ix="2">mervärdesskatt på brevporto. Det är det beslutet som skall fattas i dag.</textBlock>
    </textBlock>
  </contentBlock>
  <contentBlock ix="111">
    <textBlock ix="0">
      <textBlock ix="0">Jag upprepar att man från socialdemokraternas sida inte har lagt fram någon motion om att riva upp beslutet om avreglering. Att bakvägen försöka riva upp förslaget och diskutera bolagiseringen är något av ett slag i luften.</textBlock>
    </textBlock>
  </contentBlock>
  <contentBlock ix="112">
    <textBlock ix="0">
      <textBlock ix="0">Anf. 12  LARS BÄCKSTRÖM (v):</textBlock>
    </textBlock>
  </contentBlock>
  <contentBlock ix="113">
    <textBlock ix="0">
      <textBlock ix="0">Fru talman! Jag upprepar nu vad Karl-Gösta</textBlock>
      <textBlock ix="1">Svenson sade så att det blir tydligt i protokollet:</textBlock>
      <textBlock ix="2">Aktiebolaget Posten kommer att dra av 500</textBlock>
      <textBlock ix="3">miljoner i mervärdesskatt. Samhället får in 1 000</textBlock>
      <textBlock ix="4">miljoner. Nettot blir alltså 500 miljoner. Var det så</textBlock>
      <textBlock ix="5">Karl-Gösta Svenson sade? Om detta är korrekt hade jag fel, fru talman, när jag misstänkte att staten skulle förlora på förslaget. Vi får kontrollera detta senare, men nu har vi klara uppgifter. Jag tackar för det.</textBlock>
    </textBlock>
  </contentBlock>
  <contentBlock ix="114">
    <textBlock ix="0">
      <textBlock ix="0">Det problem jag tar upp, Karl-Gösta Svenson, är den renodlade skattetekniska frågan. Riksdagen slopar punkt sju i åttonde paragrafen och behåller punkt åtta. Det är det som är den legala juridiska knäckfrågan. Man behåller momsfrihet för frimärken.</textBlock>
    </textBlock>
  </contentBlock>
  <contentBlock ix="115">
    <textBlock ix="0">
      <textBlock ix="0">Karl-Gösta Svenson säger att frimärken är ett betalningsmedel. Det är det inte, bl.a. av den orsaken att vem som helst i detta land äger rätt att ge ut frimärken till följd av de beslut som regeringen har lyckats driva igenom i riksdagen.</textBlock>
      <textBlock ix="1">Enligt Karl-Gösta Svenson finns det alltså en frihet för vem som helst som har lust att ge ut betalningsmedel i detta rike. Det kan inte Karl-</textBlock>
      <textBlock ix="2">Gösta Svenson mena. Det kan inte vara möjligt att han har denna ståndpunkt.</textBlock>
    </textBlock>
  </contentBlock>
  <contentBlock ix="116">
    <textBlock ix="0">
      <textBlock ix="0">Min huvudståndpunkt i denna debatt är att man inte kan ha två sinsemellan motstridiga regler. Man får bestämma sig för den ena varianten. Antingen är det mervärdesskatt på breven eller inte.</textBlock>
      <textBlock ix="1">Privatkunders enda sätt att betala denna skatt är att köpa frimärken. Då kan man inte ha en paragraf i lagen som säger att det inte utgår någon mervärdesskatt på frimärken. Det blir tyvärr möjligt att raljera med detta förslag. Min poäng är att man inte kan ha en sådan lagstiftning i längden.</textBlock>
      <textBlock ix="2">Det är synd att Karl-Gösta Svenson inte inser detta.</textBlock>
    </textBlock>
  </contentBlock>
  <contentBlock ix="117">
    <textBlock ix="0">
      <textBlock ix="0">Ni säger att man måste se tiden an och skapa nya lösningar. Nej, inte alltid, Karl-Gösta Svenson.</textBlock>
    </textBlock>
  </contentBlock>
  <contentBlock ix="118">
    <textBlock ix="0">
      <textBlock ix="0">Jag skall avsluta inlägget med att läsa ur en bok som jag brukar läsa: Offentliga inrättningar och verk, ehuru i högsta grad nyttiga för ett stort samhälle, är likaväl av den naturen att de aldrig kan betala sig och gå med vinst för en enskild eller för ett litet antal enskilda.</textBlock>
    </textBlock>
  </contentBlock>
  <contentBlock ix="119">
    <textBlock ix="0">
      <textBlock ix="0">Till denna gemensamma sektor hör, enligt Adam</textBlock>
      <textBlock ix="1">Smith, utbildning och transportväsende.</textBlock>
      <textBlock ix="2">Brevbefordran hör till transportväsendet. Även</textBlock>
      <textBlock ix="3">Adam Smith insåg i ''Nationernas välstånd'' från</textBlock>
      <textBlock ix="4">1776 att man inte skulle privatisera och skapa marknadslösningar på vissa områden. Men det inser inte denna regering och Karl-Gösta Svenson.</textBlock>
    </textBlock>
  </contentBlock>
  <contentBlock ix="120">
    <textBlock ix="0">
      <textBlock ix="0">Anf. 13  KARL-GÖSTA SVENSON (m):</textBlock>
    </textBlock>
  </contentBlock>
  <contentBlock ix="121">
    <textBlock ix="0">
      <textBlock ix="0">Fru talman! Jag har fått en uppgift om att omsättningen är ca 10 miljarder. Med utgångspunkt från det har jag räknat fram att det rör sig om cirka en miljard och att den ingående momsen skulle kunna beräknas till 500 miljoner.</textBlock>
    </textBlock>
  </contentBlock>
  <contentBlock ix="122">
    <textBlock ix="0">
      <textBlock ix="0">Jag fick sifferuppgifterna hastigt i dag, men vi kan kontrollera dem efteråt. Jag kan begära att utredningstjänsten verifierar dem. Men detta är alltså den uppgift jag kan lämna nu. Utifrån dessa siffror har jag själv räknat ut att ''break even'' ligger på mellan fem och sju procentenheter.</textBlock>
    </textBlock>
  </contentBlock>
  <contentBlock ix="123">
    <textBlock ix="0">
      <textBlock ix="0">När man skickar ett brev får man betala en portoavgift eller en transportavgift, beroende på hur man vill rubricera den. Den som vidarebefordrar brevet tar betalt för det. Eftersom vi nu inte kommer att ha något postverk utan ett bolag, betraktas det som näringsverksamhet. All näringsverksamhet, med vissa undantag, är mervärdesskattepliktig enligt huvudregeln i den mervärdesskattelag som funnits sedan gammalt, framför allt efter det att vi i samband med skatteomläggningen breddade basen.</textBlock>
    </textBlock>
  </contentBlock>
  <contentBlock ix="124">
    <textBlock ix="0">
      <textBlock ix="0">När Lars Bäckström går till posten får han betala för detta. Då tjänsten har blivit utförd skall mervärdesskatten redovisas. Så enkelt är det. Som betalningsmedel för att skicka brev använder vi en form av märken, som i det här fallet kan kallas frimärken. De används också i det övriga Europa.</textBlock>
      <textBlock ix="1">Jag får sätta på så många frimärken som krävs för att skicka brevet enligt de statuter som Posten eller andra företag har ställt upp. I det beloppet ingår mervärdesskatt.</textBlock>
    </textBlock>
  </contentBlock>
  <contentBlock ix="125">
    <textBlock ix="0">
      <textBlock ix="0">Jag ser inte några som helst problem med detta.</textBlock>
      <textBlock ix="1">Det finns ingen anledning att stå här i kammaren och raljera. Det är en aning barnsligt, och det är inte värdigt en riksdagsledamot att stå i sin bänk och göra så.</textBlock>
    </textBlock>
  </contentBlock>
  <contentBlock ix="126">
    <textBlock ix="0">
      <textBlock ix="0">Jag gillar Lars Bäckström, men det här är långt under lågvattenmärket.</textBlock>
    </textBlock>
  </contentBlock>
  <contentBlock ix="127">
    <textBlock ix="0">
      <textBlock ix="0">Anf. 14  LARS BÄCKSTRÖM (v):</textBlock>
    </textBlock>
  </contentBlock>
  <contentBlock ix="128">
    <textBlock ix="0">
      <textBlock ix="0">Fru talman! Det är också långt under lågvattenmärket att ha en motsägelsefull lagstiftning, Karl-Gösta Svenson! Enligt 8 §</textBlock>
      <textBlock ix="1">mom. 7 utgår mervärdesskatt. Enligt följande paragraf utgår ingen mervärdesskatt. Det är det som är problemet.</textBlock>
    </textBlock>
  </contentBlock>
  <contentBlock ix="129">
    <textBlock ix="0">
      <textBlock ix="0">Det är faktiskt bara privatpersoner som kommer att betala en mervärdesskatt. Min fråga är: Enligt lagen finns det ingen mervärdesskatt på frimärken, och enligt lagen är det bara privatpersoner som kommer att leverera mervärdesskatt till samhället.</textBlock>
      <textBlock ix="1">Men hur skall den betalas?</textBlock>
    </textBlock>
  </contentBlock>
  <contentBlock ix="130">
    <textBlock ix="0">
      <textBlock ix="0">Min poäng är att ni borde ha system i ert eget system. I pjäsen om Hamlet fälldes kommentaren att det i alla fall är system i galenskapen. Man kan ha vilken åsikt som helst om Posten skall vara ett bolag eller inte och om man skall ha konkurrens eller inte, men lagstiftningen skall vara sammanhållen. Det är det som regeringen har misslyckats med.</textBlock>
    </textBlock>
  </contentBlock>
  <contentBlock ix="131">
    <textBlock ix="0">
      <textBlock ix="0">Man kan kalla det att raljera, men det är faktiskt värt att kritisera, Karl-Gösta Svenson! Jag respekterar och tycker om Karl-Gösta Svenson, men jag tycker inte om att det inte finns system i lagstiftningen. Jag är konservativ i den meningen, och det är jag stolt över. Jag tycker att vi skall ha en strikt lagstiftning i detta land.</textBlock>
    </textBlock>
  </contentBlock>
  <contentBlock ix="132">
    <textBlock ix="0">
      <textBlock ix="0">Grundorsaken till ert problem är EU-</textBlock>
      <textBlock ix="1">anpassningen. Välj endera sättet, Karl-Gösta</textBlock>
      <textBlock ix="2">Svenson! Lägg mervärdesskatt på frimärkena eller ta bort den! Så blir det konsekvent.</textBlock>
    </textBlock>
  </contentBlock>
  <contentBlock ix="133">
    <textBlock ix="0">
      <textBlock ix="0">Nu avslutar vi debatten och avvaktar den praktiska lösningen. Den kommer nog att ordnas, men den kommer inte att stämma överens med lagens bokstav, ej heller med dess anda.</textBlock>
    </textBlock>
  </contentBlock>
  <contentBlock ix="134">
    <textBlock ix="0">
      <textBlock ix="0">Överläggningen var härmed avslutad.</textBlock>
    </textBlock>
  </contentBlock>
  <contentBlock ix="135">
    <textBlock ix="0">
      <textBlock ix="0">(Beslut fattades efter 9 §.)</textBlock>
    </textBlock>
  </contentBlock>
  <contentBlock ix="136">
    <textBlock ix="0">
      <textBlock ix="0">6 §  Kompensation för viss dieseloljeskatt</textBlock>
    </textBlock>
  </contentBlock>
  <contentBlock ix="137">
    <textBlock ix="0">
      <textBlock ix="0">Föredrogs</textBlock>
    </textBlock>
  </contentBlock>
  <contentBlock ix="138">
    <textBlock ix="0">
      <textBlock ix="0">skatteutskottets betänkande</textBlock>
    </textBlock>
  </contentBlock>
  <contentBlock ix="139">
    <textBlock ix="0">
      <textBlock ix="0">1993/94:SkU26 Kompensation för viss dieseloljeskatt. (prop. 1993/94:119)</textBlock>
    </textBlock>
  </contentBlock>
  <contentBlock ix="140">
    <textBlock ix="0">
      <textBlock ix="0">Kammaren biföll utskottets hemställan om att betänkandet skulle avgöras efter endast en bordläggning.</textBlock>
    </textBlock>
  </contentBlock>
  <contentBlock ix="141">
    <textBlock ix="0">
      <textBlock ix="0">Talmannen konstaterade att ingen talare var anmäld.</textBlock>
    </textBlock>
  </contentBlock>
  <contentBlock ix="142">
    <textBlock ix="0">
      <textBlock ix="0">(Beslut fattades efter 9 §.)</textBlock>
    </textBlock>
  </contentBlock>
  <contentBlock ix="143">
    <textBlock ix="0">
      <textBlock ix="0">7 §  Målsägandebiträde m.m.</textBlock>
    </textBlock>
  </contentBlock>
  <contentBlock ix="144">
    <textBlock ix="0">
      <textBlock ix="0">Föredrogs</textBlock>
    </textBlock>
  </contentBlock>
  <contentBlock ix="145">
    <textBlock ix="0">
      <textBlock ix="0">justitieutskottets betänkande</textBlock>
    </textBlock>
  </contentBlock>
  <contentBlock ix="146">
    <textBlock ix="0">
      <textBlock ix="0">1993/94:JuU12 Målsägandebiträde m.m. (prop.</textBlock>
      <textBlock ix="1">1993/94:100 bil. 19)</textBlock>
    </textBlock>
  </contentBlock>
  <contentBlock ix="147">
    <textBlock ix="0">
      <textBlock ix="0">Anf. 15  SIGRID BOLKÉUS (s):</textBlock>
    </textBlock>
  </contentBlock>
  <contentBlock ix="148">
    <textBlock ix="0">
      <textBlock ix="0">Fru talman! I detta betänkande föreslås att rätten till målsägandebiträde utvidgas, så att ett målsägandebiträde skall kunna förordnas i samtliga mål om fängelse kan följa på brottet. Stor hänsyn skall tas till personliga förhållanden och andra omständigheter, och det skall finnas starkt behov av biträde.</textBlock>
    </textBlock>
  </contentBlock>
  <contentBlock ix="149">
    <textBlock ix="0">
      <textBlock ix="0">Vi socialdemokrater tycker att denna utvidgning är rimlig och angelägen.</textBlock>
    </textBlock>
  </contentBlock>
  <contentBlock ix="150">
    <textBlock ix="0">
      <textBlock ix="0">När det gäller rättshjälp i mål som skall behandlas utomlands har praxis varit synnerligen restriktiv.</textBlock>
      <textBlock ix="1">Nu föreslås i 8 § i rättshjälpslagen att rättshjälp får beviljas en rättssökande som är bosatt här, om saken gäller ett brott mot honom eller henne som motsvarar brott enligt 6 kap. i brottsbalken, alltså sexuella brott, eller om det finns särskilda skäl för rättshjälp.</textBlock>
    </textBlock>
  </contentBlock>
  <contentBlock ix="151">
    <textBlock ix="0">
      <textBlock ix="0">I utskottet råder total enighet om att de som råkat ut för sexualbrott utomlands måste få möjlighet till hjälp. Vi har inte heller velat peka ut vilka andra skäl som kan komma i fråga. Detta har jag ställt upp på. Men jag vill säga att Rättshjälpsnämnden, där jag är ledamot, kommer att hamna i svåra gränsdragningsproblem när man nu tänjer på paragrafen genom att formulera om den utan att samtidigt säga vad man avser med ändringen.</textBlock>
    </textBlock>
  </contentBlock>
  <contentBlock ix="152">
    <textBlock ix="0">
      <textBlock ix="0">Med tiden kommer dock en praxis att utarbetas som vägledning. Den kommer att bli mycket restriktiv, om man ser till vad statsrådet anser att det skall få kosta. Hur har regeringen räknat?</textBlock>
      <textBlock ix="1">Kostnadsökningen uppskattas till mellan 0,5 och 1</textBlock>
      <textBlock ix="2">miljoner kronor för rättsligt bistånd till brottsoffer utomlands.</textBlock>
    </textBlock>
  </contentBlock>
  <contentBlock ix="153">
    <textBlock ix="0">
      <textBlock ix="0">Hjälpen för den som beviljas rättshjälp skall bestå av resa, uppehälle och allt som hör till kostnaden för inställelse vid en utländsk domstol. Som huvudregel skall gälla att biträdet driver ärendet från Sverige och uppdrar åt någon jurist på platsen att utföra det arbete som erfordras i samband med rättegång eller annan inkallelse. Platsombudet skall också vid behov ersätta den svenska advokaten.</textBlock>
    </textBlock>
  </contentBlock>
  <contentBlock ix="154">
    <textBlock ix="0">
      <textBlock ix="0">De ärenden som Rättshjälpsmyndigheten handlägger avseende familjemål utomlands kostar sällan under 100 000 kr, oftast omkring 250 000 kr.</textBlock>
      <textBlock ix="1">Föräldrarna till en flicka som råkade ut för en våldtäkt i Grekland betalade sammanlagt över</textBlock>
      <textBlock ix="2">70 000 kr bara för dotterns inställelsekostnad. Tänk då om våldtäkter begås i Sydamerika eller i</textBlock>
      <textBlock ix="3">Ostasien!</textBlock>
    </textBlock>
  </contentBlock>
  <contentBlock ix="155">
    <textBlock ix="0">
      <textBlock ix="0">I länder där våldtäkter inte ses som ett allvarligt brott brukar det vara svårt att få fram sanningen, och utredningskostnaderna blir höga. Till detta kommer tolkkostnader och översättningar.</textBlock>
      <textBlock ix="1">Dessutom är kostnaderna för juridiska förfaranden i andra länder generellt mycket stora. Vi tycker att timkostnadsnormen på 910 kr per timme är hög för en advokat som driver fallet i Sverige, men det är det inte om man jämför med många andra länder.</textBlock>
    </textBlock>
  </contentBlock>
  <contentBlock ix="156">
    <textBlock ix="0">
      <textBlock ix="0">Hur många brottsoffer utomlands tror Ingbritt</textBlock>
      <textBlock ix="1">Irhammar kan få rättshjälp för 0,5-1 miljoner kronor, när familjemål, som t.ex. underhållsbidrag och vårdnad av barn, kostar ca 250 00 kr?</textBlock>
    </textBlock>
  </contentBlock>
  <contentBlock ix="157">
    <textBlock ix="0">
      <textBlock ix="0">Detta förslag väcker förhoppningar, som inte kan infrias med de medel som står till buds. Var säkra på att vi som fattar beslut kommer att finna starka skäl och behov i de flesta fall! Men vi har bara pengar till att bevilja en handfull av alla de ansökningar som vi behandlar.</textBlock>
    </textBlock>
  </contentBlock>
  <contentBlock ix="158">
    <textBlock ix="0">
      <textBlock ix="0">Varför lägger regeringen gång på gång förslag som helt saknar konsekvensanalyser?</textBlock>
      <textBlock ix="1">Utskottsmajoriteten avstyrkte regeringens förslag om att sänka inkomstgränsen till fyra basbelopp, eftersom det klart framstod vilka konsekvenserna skulle bli. I stället sade vi ja till att höja grundavgiften och tilläggsavgiften för den rättssökande.</textBlock>
    </textBlock>
  </contentBlock>
  <contentBlock ix="159">
    <textBlock ix="0">
      <textBlock ix="0">Vad blev resultaten av detta? I domstolarna sitter man i tio femton minuter och räknar ut återbetalningsskyldigheten. Det gick på nolltid innan vi kom med något så krångligt som att tilläggsavgiften inte bara skall beräknas på biträdets ersättning för arbete utan på samtliga rättshjälpskostnader, enligt 9 § andra stycket i rättshjälpslagen. Den bör dessutom i princip betalas allteftersom kostnaderna uppkommer.</textBlock>
    </textBlock>
  </contentBlock>
  <contentBlock ix="160">
    <textBlock ix="0">
      <textBlock ix="0">På Rättshjälpsmyndigheten, som fastställer de slutliga avgifterna och gör avräkning när ärendena avslutats, är man också kritisk till detta merarbete.</textBlock>
      <textBlock ix="1">Vi har inte hört någon som tror att vi har sparat genom att höja rättshjälpsavgifterna.</textBlock>
    </textBlock>
  </contentBlock>
  <contentBlock ix="161">
    <textBlock ix="0">
      <textBlock ix="0">Det värsta av allt är att vi verkar vara på väg tillbaka till den tid då det bara var de fattiga och de rika som hade ekonomiska möjligheter att till vara ta sin rätt. En ordentlig analys hade kunnat ge oss besked om följderna. Det fanns inte heller någon analys av vad resultatet kunde bli när alla, även socialbidragstagare, skall betala grundavgiften.</textBlock>
      <textBlock ix="1">Tidigare kunde advokater själva sätta avgiften till noll.</textBlock>
    </textBlock>
  </contentBlock>
  <contentBlock ix="162">
    <textBlock ix="0">
      <textBlock ix="0">Nu fördröjs dessa ärenden, eftersom många advokater skickar dem till Rättshjälpsmyndigheten för att handläggare där skall avgöra om rättshjälp skall beviljas och hur mycket rättssökande skall betala. Undra på att det blir rundgång och merarbete! Det förslaget skulle ge en besparing på</textBlock>
      <textBlock ix="1">6 miljoner kronor, trodde regeringen. Jag ser fram emot den dag då Rättshjälpsutredningen presenterar sitt arbete.</textBlock>
    </textBlock>
  </contentBlock>
  <contentBlock ix="163">
    <textBlock ix="0">
      <textBlock ix="0">Eftersom regeringen inte har gjort någon analys av vad ändringarna i 8 § rättshjälpslagen kommer att ge för följder, skall jag drista mig till ett försök. Att pengarna bara räcker till en handfull brottsoffer utomlands har jag redan sagt, likaså att</textBlock>
      <textBlock ix="1">Rättshjälpsmyndigheten och Rättshjälpsnämnden kommer att få svåra gränsdragningsproblem.</textBlock>
    </textBlock>
  </contentBlock>
  <contentBlock ix="164">
    <textBlock ix="0">
      <textBlock ix="0">Vi har också advokaterna. Redan i dag ansöker advokater om rättshjälp i utlandsärenden, något som det är lönlöst att söka om. De sätter sig in i ärendet och skriver en ansökan, som avslås av</textBlock>
      <textBlock ix="1">Rättshjälpsmyndigheten med klar motivering att rättshjälp inte kan beviljas enligt rättshjälpslagen.</textBlock>
      <textBlock ix="2">Ändå överklagas det till Rättshjälpsnämnden, där ärendet avslås av samma skäl.</textBlock>
    </textBlock>
  </contentBlock>
  <contentBlock ix="165">
    <textBlock ix="0">
      <textBlock ix="0">Nu kommer utlandsärendena att öka markant.</textBlock>
      <textBlock ix="1">Enligt den nya lagen skall rättshjälp kunna beviljas vid sexuella brott och när det finns särskilda skäl.</textBlock>
      <textBlock ix="2">Såväl klienten som advokaten kommer att hävda att just deras fall stöds av lagen. Brottsoffren som får avslag måste dock betala för det arbete som advokaten har lagt ned. Balanserna kommer att bli högre, ännu högre än vad de är i dag, och</textBlock>
      <textBlock ix="3">Rättshjälpsnämnden har redan nu så många extrasammanträden som de två föredragande och ledamöterna klarar av.</textBlock>
    </textBlock>
  </contentBlock>
  <contentBlock ix="166">
    <textBlock ix="0">
      <textBlock ix="0">Resultatet av det här förslaget kommer att bli att kringkostnaderna ökar och kan bli högre än den</textBlock>
      <textBlock ix="1">1/2 -- 1 miljon kronor som den direkta hjälpen till brottsoffren beräknas få kosta. Fru talman! jag skulle inte bli ledsen om det visade sig att jag har fel i min analys.</textBlock>
    </textBlock>
  </contentBlock>
  <contentBlock ix="167">
    <textBlock ix="0">
      <textBlock ix="0">I propositionen beräknas de förslag som regeringen lägger fram kosta 2 1/2 -- 3 miljoner kronor. I</textBlock>
      <textBlock ix="1">reservation 2 ifrågasätter vi kostnadsberäkningen.</textBlock>
      <textBlock ix="2">Vi kommer inte att yrka bifall till reservation 2, eftersom regeringen har gett förslag på finansiering i budgetpropositionen, vilket var vårt krav i reservationen.</textBlock>
    </textBlock>
  </contentBlock>
  <contentBlock ix="168">
    <textBlock ix="0">
      <textBlock ix="0">Det förslag i betänkandet som vi socialdemokrater motsätter oss är att målsägandebiträdets behörighet att tillvarata målsägandens intressen i fråga om skadestånd vidgas i de fall då skadeståndstalan har avskilts från brottmålet för att handläggas som ett enskilt mål enligt tvistemålsreglerna.</textBlock>
    </textBlock>
  </contentBlock>
  <contentBlock ix="169">
    <textBlock ix="0">
      <textBlock ix="0">I dag kan målsäganden i ett sådant fall ansöka om allmän rättshjälp för att få juridiskt biträde i skadeståndsmålet. Det är inte bara Lagrådet som anser att en obalans mellan parterna uppstår.</textBlock>
      <textBlock ix="1">Hovrätten över Skåne och Blekinge säger i remissyttrandet att det är olämpligt att prioritera skadeståndsfordringar beträffande vissa frågor om brott och att det är tillräckligt att målsäganden vid ett avskiljande har rätt till biträde enligt rättshjälpslagen.</textBlock>
    </textBlock>
  </contentBlock>
  <contentBlock ix="170">
    <textBlock ix="0">
      <textBlock ix="0">Vari består då obalansen? I brottmål har målsäganden hjälp av åklagaren och målsägandebiträdet, och svaranden har hjälp av en offentlig försvarare. Parterna är relativt jämställda, utom när det gäller kostnaderna för stödet. När brottmålet är avgjort har försvarsadvokaten fullgjort sitt uppdrag. Om svaranden är skyldig får han eller hon betala grundavgift och tilläggsavgift.</textBlock>
      <textBlock ix="1">Det är den s.k. återbetalningsskyldigheten.</textBlock>
    </textBlock>
  </contentBlock>
  <contentBlock ix="171">
    <textBlock ix="0">
      <textBlock ix="0">När skadeståndet tas upp som enskilt mål får målsäganden enligt regeringens förslag automatiskt med sig målsägarebiträdet utan kostnad, medan svaranden kan söka allmän rättshjälp, vilket det inte alls är säkert att han eller hon får. Av ekonomiska skäl kan svaranden helt avstå från att söka rättshjälp, eftersom egenavgifterna har höjts kraftigt.</textBlock>
    </textBlock>
  </contentBlock>
  <contentBlock ix="172">
    <textBlock ix="0">
      <textBlock ix="0">Lagrådet ifrågasätter om denna ordning är förenlig med den viktiga principen om likställighet mellan parterna i en rättegång. Jag anser, Ingbritt</textBlock>
      <textBlock ix="1">Irhammar, att det inte är rätt att med öppna ögon frångå målsättningen ''likhet inför lagen''.</textBlock>
    </textBlock>
  </contentBlock>
  <contentBlock ix="173">
    <textBlock ix="0">
      <textBlock ix="0">Fru talman! Jag yrkar bifall till reservation 1.</textBlock>
    </textBlock>
  </contentBlock>
  <contentBlock ix="174">
    <textBlock ix="0">
      <textBlock ix="0">Anf. 16  INGBRITT IRHAMMAR (c):</textBlock>
    </textBlock>
  </contentBlock>
  <contentBlock ix="175">
    <textBlock ix="0">
      <textBlock ix="0">Fru talman! Enligt betänkandet skall målsägandebiträde, som Sigrid Bolkéus betonade, utöver vad som gäller i dag kunna förordnas i samtliga mål om brott enligt brottsbalken, om fängelse kan följa på brottet och om det med hänsyn till målsägandens personliga förhållanden och andra omständigheter kan antas att målsäganden har ett särskilt starkt behov av biträde.</textBlock>
    </textBlock>
  </contentBlock>
  <contentBlock ix="176">
    <textBlock ix="0">
      <textBlock ix="0">Målsägandebiträdets uppgifter skall, som framgår av betänkandet, kvarstå även om talan avskiljs för att handläggas som ett särskilt tvistemål. Det är bara i de fall som tvistemålet handläggs som ett s.k.</textBlock>
      <textBlock ix="1">småmål som bestämmelserna inte skall gälla.</textBlock>
      <textBlock ix="2">Målsägandebiträdets uppgifter skall också kvarstå när en fråga om enskilt anspråk överklagas till högre rätt. Målsägandebiträdet får också förordnas i högre rätt om åklagaren eller den tilltalade har överklagat domen i ansvarsdelen.</textBlock>
    </textBlock>
  </contentBlock>
  <contentBlock ix="177">
    <textBlock ix="0">
      <textBlock ix="0">I propositionen och i betänkandet föreslås också ändringar av reglerna om när allmän rättshjälp skall kunna beviljas i angelägenheter och fall som skall behandlas utanför Sveriges gränser. Också det tog</textBlock>
      <textBlock ix="1">Sigrid Bolkéus upp.</textBlock>
    </textBlock>
  </contentBlock>
  <contentBlock ix="178">
    <textBlock ix="0">
      <textBlock ix="0">Det skall nu inte längre krävas att det finns särskilda skäl för rättshjälp om den rättssökande är bosatt i Sverige och saken gäller ett mål om sexualbrott bl.a. utomlands.</textBlock>
    </textBlock>
  </contentBlock>
  <contentBlock ix="179">
    <textBlock ix="0">
      <textBlock ix="0">Förmånerna i dessa ärenden rörande sexualbrott utvidgas till att också gälla ersättning för resa och uppehälle. Svenska medborgare skall också kunna få ekonomiskt bistånd i anslutning till brottet, om de i utlandet har blivit utsatta för våldsbrott. De skall få bistånd så att de kan ta till vara på sin rätt.</textBlock>
      <textBlock ix="1">De här lagändringarna föreslås träda i kraft den 1</textBlock>
      <textBlock ix="2">april 1994.</textBlock>
    </textBlock>
  </contentBlock>
  <contentBlock ix="180">
    <textBlock ix="0">
      <textBlock ix="0">Bakgrunden till propositionsförslaget och betänkandet är motionskrav som faktiskt först väcktes hos oss i Centerpartiet i slutet av 80-talet.</textBlock>
      <textBlock ix="1">Därefter följdes de av motionskrav också från</textBlock>
      <textBlock ix="2">Folkpartiet.</textBlock>
    </textBlock>
  </contentBlock>
  <contentBlock ix="181">
    <textBlock ix="0">
      <textBlock ix="0">Jag skrev min första motion i ärendet sedan jag på</textBlock>
      <textBlock ix="1">TV hade fått följa hur svenska flickor hade våldtagits utomlands. Man tog bl.a. upp ett fall om en svensk flicka som hade våldtagits i Italien. Hon fick inte alls det stöd och den hjälp som hon behövde. I programmet framhölls det att om hon hade varit en person som hade begått ett brott utomlands, t.ex. våldtäkt, så hade denna svenska medborgare fått juridisk hjälp.</textBlock>
    </textBlock>
  </contentBlock>
  <contentBlock ix="182">
    <textBlock ix="0">
      <textBlock ix="0">Jag ansåg att det här var alldeles barockt och felaktigt. Därav kom motionskravet, som sedan följdes upp och blev ett tillkännagivande. Det känns skönt att vi nu är överens om det här och att det sker förbättringar. Sigrid Bolkéus framförde att hon är oroad för hur många som skall kunna få del av den här rättshjälpen. Det är väldigt svårt att bedöma hur många som kommer att behöva hjälp.</textBlock>
      <textBlock ix="1">Jag tycker att det viktigaste är principen att man som brottsoffer kommer att kunna få hjälp, även om brottet har begåtts utomlands. Därför tycker jag också att det är viktigt att vi följer utvecklingen.</textBlock>
      <textBlock ix="2">Jag utgår ifrån att också regeringen kommer att göra det.</textBlock>
    </textBlock>
  </contentBlock>
  <contentBlock ix="183">
    <textBlock ix="0">
      <textBlock ix="0">Sigrid Bolkéus tog också upp problemet med besparingar på rättshjälpen. Jag vill påminna om att Socialdemokraterna och regeringspartierna faktiskt har varit överens om att det bör sparas på rättshjälpen. Det har bl.a. nämnts att vi skall spara</textBlock>
      <textBlock ix="1">40 miljoner kronor. Det är problematiskt att göra de här besparingarna eftersom de självfallet går ut över någon. Vi är dock överens om att besparingar skall göras.</textBlock>
    </textBlock>
  </contentBlock>
  <contentBlock ix="184">
    <textBlock ix="0">
      <textBlock ix="0">Det finns områden som vi behöver förbättra inom rättshjälpen, utöver det som tas upp i dagens betänkande. Jag vill bara påminna om att det finns motioner om rättshjälp vid bodelning, ett område där det i stort sett är omöjligt att få rättshjälp i dag.</textBlock>
      <textBlock ix="1">I motionerna betonas från såväl från</textBlock>
      <textBlock ix="2">Socialdemokraterna som från oss i Centern att man måste undersöka detta. Det tas, som sagt upp i ett annat betänkande.</textBlock>
    </textBlock>
  </contentBlock>
  <contentBlock ix="185">
    <textBlock ix="0">
      <textBlock ix="0">Som Sigrid Bolkéus sade kritiserar</textBlock>
      <textBlock ix="1">Socialdemokraterna delar av betänkandet. De kritiserar bl.a. att målsägandebiträdets uppgifter skall kvarstå i ett från brottmålet avskilt skadeståndsmål och i ett mål om skadestånd som överklagas till högre rätt. Ni säger att detta kommer att leda till en oacceptabel obalans mellan parterna i den del av processen som gäller omfattningen av den kompensation som skall tillkomma målsägande. Det är också rätt att Lagrådet har kritiserat förslaget på dessa områden.</textBlock>
    </textBlock>
  </contentBlock>
  <contentBlock ix="186"/>
  <contentBlock ix="187">
    <textBlock ix="0">
      <textBlock ix="0">Ni säger att detta kommer att leda till en oacceptabel obalans mellan parterna i den del av processen som gäller omfattningen av den kompensation som skall tillkomma målsägande.</textBlock>
      <textBlock ix="1">Det är också rätt att Lagrådet har kritiserat förslaget på dessa områden.</textBlock>
    </textBlock>
  </contentBlock>
  <contentBlock ix="188">
    <textBlock ix="0">
      <textBlock ix="0">Men justitieministern och vi i utskottsmajoriteten framhåller följande. Det är angeläget att ta till vara alla möjligheter att stärka brottsoffrens ställning.</textBlock>
      <textBlock ix="1">Likaså är det angeläget att den som utsatts för brott verkligen får det stöd och den hjälp som denna behöver. Här finns behov av förbättringar. Det är ju enbart i mål där målsägande utsatts för allvarliga brott, sexuella brott eller våldsbrott eller där omständigheterna är sådana att målsägande har behov av särskilt stöd och särskild hjälp som målsägandebiträde förordnas. I dessa fall menar vi i majoriteten att det är rimligt att stödet även får omfatta skadeståndsanspråk i avskilda mål.</textBlock>
    </textBlock>
  </contentBlock>
  <contentBlock ix="189">
    <textBlock ix="0">
      <textBlock ix="0">Med de föreslagna ändringarna uppstår det visserligen vissa skillnader mellan parterna. Men skillnaderna finns redan. Målsägande får i dag kostnadsfritt målsägandebiträde när ett enskilt anspråk handläggs inom ramen för ett brottmål, medan den tilltalade kan bli återbetalningsskyldig för försvarskostnaderna. Den skillnad som uppstår mellan parterna är också av ekonomisk art och innebär inte att målsägande har starkare ställning än motparten i själva processen.</textBlock>
    </textBlock>
  </contentBlock>
  <contentBlock ix="190">
    <textBlock ix="0">
      <textBlock ix="0">Skillnader av ekonomisk art finns redan. De finns mellan två parter i tvistemål. Den ena parten kan ha allmän rättshjälp till en mycket låg avgift därför att hans eller hennes ekonomi är svag. Samtidigt får den som har god ekonomi inte rättshjälp, eller så får denna betala en mycket hög rättshjälpsavgift.</textBlock>
      <textBlock ix="1">Principen med skillnader finns redan.</textBlock>
    </textBlock>
  </contentBlock>
  <contentBlock ix="191">
    <textBlock ix="0">
      <textBlock ix="0">Vi från majoritetens sida betonar att målsägande fått ett behov av ett juridiskt biträde eller annat bistånd just på grund av att denna har blivit utsatt för brott. Vi menar att det motiverar den priviligierade form av bistånd som rätten till målsägandebiträde innebär.</textBlock>
    </textBlock>
  </contentBlock>
  <contentBlock ix="192">
    <textBlock ix="0">
      <textBlock ix="0">Fru talman! Jag yrkar bifall till utskottets hemställan i betänkandet.</textBlock>
    </textBlock>
  </contentBlock>
  <contentBlock ix="193">
    <textBlock ix="0">
      <textBlock ix="0">Anf. 17  SIGRID BOLKÉUS (s):</textBlock>
    </textBlock>
  </contentBlock>
  <contentBlock ix="194">
    <textBlock ix="0">
      <textBlock ix="0">Fru talman! Jag skall ta upp kärnfrågan, nämligen obalansen. Det hela gäller principen om likhet inför lagen.</textBlock>
    </textBlock>
  </contentBlock>
  <contentBlock ix="195">
    <textBlock ix="0">
      <textBlock ix="0">De åtgärder som hittills vidtagits har som mål att brottsoffret skall ha samma möjlighet som den åtalade att hävda sin rätt. Det har väl aldrig varit tal om att pendeln skall slå över åt det andra hållet.</textBlock>
    </textBlock>
  </contentBlock>
  <contentBlock ix="196">
    <textBlock ix="0">
      <textBlock ix="0">Det är synnerligen märkligt när Ingbritt Irhammar hävdar att det redan är obalans av ekonomisk art i brottsmål. Det skulle rättfärdiga ett utökande av obalansen. Det är inte bara fråga om att det blir en ytterligare skillnad på de ekonomiska förutsättningarna. Det blir också en skillnad i det rättsliga förfarandet. Det är klart att målsägande har bättre förutsättningar än den åtalade om målsägande har ett juridiskt biträde. Ifrågasätter ni att Lagrådet har rätt i det fallet?</textBlock>
    </textBlock>
  </contentBlock>
  <contentBlock ix="197">
    <textBlock ix="0">
      <textBlock ix="0">Vidare sade Ingbritt Irhammar att utskottet har arbetat med motioner om brottsoffren osv. Om jag minns rätt ägde Italienfallet rum för tre fyra år sedan. Det var faktiskt under den socialdemokratiska regeringsperioden som brottsoffer verkligen kom i blickpunkten. Första gången frågan togs upp i en regeringsförklaring var</textBlock>
      <textBlock ix="1">1987. Då talades det om att ett brottsofferprogram skulle läggas fram. Brottsofferprogrammet kom sedan 1988. Det har legat till grund för de åtgärder som har vidtagits. Men med detta vill jag inte ha sagt att inte ni också är måna om brottsoffren. Jag tycker att vi är eniga om det. I propositionen hänvisas till de åtgärder som har vidtagits.</textBlock>
    </textBlock>
  </contentBlock>
  <contentBlock ix="198">
    <textBlock ix="0">
      <textBlock ix="0">Vidare nämnde Ingbritt Irhammar att vi har varit överens om besparingarna. Ja, det har vi varit. Vi är väl också överens om att den allmänna rättshjälpen inte får drabbas mer. Den är tillräckligt urholkad. De 779 miljoner som anslås i dag kan säkert användas betydligt bättre. Utredningen skall se över hur utrymmet kan användas. Men nu är det de svaga grupperna som har fått stå tillbaka.</textBlock>
    </textBlock>
  </contentBlock>
  <contentBlock ix="199">
    <textBlock ix="0">
      <textBlock ix="0">Anf. 18  INGBRITT IRHAMMAR (c):</textBlock>
    </textBlock>
  </contentBlock>
  <contentBlock ix="200">
    <textBlock ix="0">
      <textBlock ix="0">Fru talman! Under den socialdemokratiska regeringstiden skedde vissa förbättringar när gäller åtgärder för att stödja, hjälpa och stärka brottsoffren. Dessa förbättringar skedde i huvudsak därför att oppositionen fick stöd av de socialdemokratiska riksdagsledamöterna i utskottet när det gällde att ge regeringen en mängd förslag till känna. Dessa förslag innebar att regeringen i sin tur tvingades att lägga fram förslag om förbättringar. Jag tänker exempelvis på skärpningen av besöksförbudet och på ökat stöd vad gäller målsägandebiträde. Förslagen i dagens betänkande grundar sig på tillkännagivandet som utskottet och riksdagen gjorde till regeringen under den socialdemokratiska regeringstiden våren 1991.</textBlock>
      <textBlock ix="1">Nuvarande regering har nu i ett samlat grepp lagt fram ett förslag på detta område.</textBlock>
    </textBlock>
  </contentBlock>
  <contentBlock ix="201">
    <textBlock ix="0">
      <textBlock ix="0">När det gäller stöd till brottsoffer utomlands var</textBlock>
      <textBlock ix="1">Centern först om att ensam ha en reservation om det. Vi ansåg det vara självklart att svenska brottsoffer utomlands borde få samma stöd som svenska gärningsmän som begår brott utomlands får. Det kan man gå tillbaka till gjorda reservationer för att se.</textBlock>
    </textBlock>
  </contentBlock>
  <contentBlock ix="202">
    <textBlock ix="0">
      <textBlock ix="0">Att vi nu kan åstadkomma förbättringar på det här området är alltså för mig väldigt tillfredsställande.</textBlock>
      <textBlock ix="1">Jag vill också framhålla att jag tycker att det var bra att socialdemokraterna i riksdagen under den socialdemokratiska regeringstiden gick emot sin egen regering och gav den regeringen till känna att det behövdes förbättringar.</textBlock>
    </textBlock>
  </contentBlock>
  <contentBlock ix="203">
    <textBlock ix="0">
      <textBlock ix="0">För övrigt tänker jag inte mer kommentera förslagen om förbättringar vad gäller målsägandebiträde. Jag tänker inte upprepa de förklaringar som jag redan en gång givit. De finns redogjorda såväl i betänkadet som i mitt anförande.</textBlock>
    </textBlock>
  </contentBlock>
  <contentBlock ix="204">
    <textBlock ix="0">
      <textBlock ix="0">Anf. 19  SIGRID BOLKÉUS (s):</textBlock>
    </textBlock>
  </contentBlock>
  <contentBlock ix="205">
    <textBlock ix="0">
      <textBlock ix="0">Fru talman! Ingbritt Irhammar hänvisar till de reservationer som Centern gjorde i oppositionsställning. Jag kan påminna mig just den reservation som hon nämner; den fanns med i</textBlock>
      <textBlock ix="1">1990/91:JuU4 Utvidgad rätt till målsägandebiträde, m.m. Socialdemokraterna i utskottet gick mycket riktigt emot det förslaget. I regeringskansliet jobbades det mycket intensivt med frågan; man hade också en utfrågning. Men titta på reservationen, Ingbritt Irhammar! I den föreslår bl.a. ni i Centern att en snabb utredning skall tillsättas och att regeringen skall komma med förslag som ger brottsoffer utomlands samma möjlighet till hjälp som brottsoffer i Sverige.</textBlock>
      <textBlock ix="2">Jämför det förslag som i dag är framlagt med er reservation! Det är ett bra exempel på hur man kan göra en höna av en fjäder.</textBlock>
    </textBlock>
  </contentBlock>
  <contentBlock ix="206">
    <textBlock ix="0">
      <textBlock ix="0">Centern var mycket bra på att komma med förslag när ni satt i opposition. Kom igen i regeringsställning!</textBlock>
    </textBlock>
  </contentBlock>
  <contentBlock ix="207">
    <textBlock ix="0">
      <textBlock ix="0">Anf. 20  INGBRITT IRHAMMAR (c):</textBlock>
    </textBlock>
  </contentBlock>
  <contentBlock ix="208">
    <textBlock ix="0">
      <textBlock ix="0">Fru talman! Jag ber Sigrid Bolkéus att gå tillbaka ytterligare några år i tiden vad gäller betänkanden.</textBlock>
      <textBlock ix="1">Hon skall då upptäcka att det finns betänkanden med enbart Centern som reservant på detta område.</textBlock>
    </textBlock>
  </contentBlock>
  <contentBlock ix="209">
    <textBlock ix="0">
      <textBlock ix="0">Det viktigaste är egentligen inte att träta om vem som gjorde vad och när det gjordes. Det viktigaste är att få förbättringar till stånd. Nuvarande regering har verkligen på allvar tagit itu med problemen att stärka och stödja brottsoffrens ställning. Men vi kan fortfarande upptäcka skillnader i vårt synsätt.</textBlock>
      <textBlock ix="1">Utskottet föreslår ytterligare förbättringar, förbättringar som socialdemokraterna reserverar sig emot. Det framgår av Socialdemokraternas reservation.</textBlock>
    </textBlock>
  </contentBlock>
  <contentBlock ix="210">
    <textBlock ix="0">
      <textBlock ix="0">Överläggningen var härmed avslutad.</textBlock>
    </textBlock>
  </contentBlock>
  <contentBlock ix="211">
    <textBlock ix="0">
      <textBlock ix="0">(Beslut fattades efter 9 §.)</textBlock>
    </textBlock>
  </contentBlock>
  <contentBlock ix="212">
    <textBlock ix="0">
      <textBlock ix="0">8 §  Beredskapsbudget</textBlock>
    </textBlock>
  </contentBlock>
  <contentBlock ix="213">
    <textBlock ix="0">
      <textBlock ix="0">Föredrogs</textBlock>
    </textBlock>
  </contentBlock>
  <contentBlock ix="214">
    <textBlock ix="0">
      <textBlock ix="0">försvarsutskottets betänkande</textBlock>
    </textBlock>
  </contentBlock>
  <contentBlock ix="215">
    <textBlock ix="0">
      <textBlock ix="0">1993/94:FöU5 Beredskapsbudget (prop.</textBlock>
      <textBlock ix="1">1993/94:100 delvis).</textBlock>
    </textBlock>
  </contentBlock>
  <contentBlock ix="216">
    <textBlock ix="0">
      <textBlock ix="0">Talmannen konstaterade att ingen talare var anmäld.</textBlock>
    </textBlock>
  </contentBlock>
  <contentBlock ix="217">
    <textBlock ix="0">
      <textBlock ix="0">(Beslut fattades efter 9 §.)</textBlock>
    </textBlock>
  </contentBlock>
  <contentBlock ix="218">
    <textBlock ix="0">
      <textBlock ix="0">9 §  Vissa sjukförsäkringsfrågor</textBlock>
    </textBlock>
  </contentBlock>
  <contentBlock ix="219">
    <textBlock ix="0">
      <textBlock ix="0">Föredrogs</textBlock>
    </textBlock>
  </contentBlock>
  <contentBlock ix="220">
    <textBlock ix="0">
      <textBlock ix="0">socialförsäkringsutskottets betänkande</textBlock>
    </textBlock>
  </contentBlock>
  <contentBlock ix="221">
    <textBlock ix="0">
      <textBlock ix="0">1993/94:SfU9 Vissa sjukförsäkringsfrågor (prop.</textBlock>
      <textBlock ix="1">1993/94:59 (delvis).</textBlock>
    </textBlock>
  </contentBlock>
  <contentBlock ix="222">
    <textBlock ix="0">
      <textBlock ix="0">Talmannen konstaterade att ingen talare var anmäld.</textBlock>
    </textBlock>
  </contentBlock>
  <contentBlock ix="223">
    <textBlock ix="0">
      <textBlock ix="0">Beslut</textBlock>
    </textBlock>
  </contentBlock>
  <contentBlock ix="224">
    <textBlock ix="0">
      <textBlock ix="0">FiU3 Riksdagens revisorers verksamhet under budgetåret 1992/93 (redog. 1993/94:RR1)</textBlock>
    </textBlock>
  </contentBlock>
  <contentBlock ix="225">
    <textBlock ix="0">
      <textBlock ix="0">Kammaren biföll utskottets hemställan.</textBlock>
    </textBlock>
  </contentBlock>
  <contentBlock ix="226">
    <textBlock ix="0">
      <textBlock ix="0">FiU6 Sammanställning av anslag på tilläggsbudget hösten 1993</textBlock>
    </textBlock>
  </contentBlock>
  <contentBlock ix="227">
    <textBlock ix="0">
      <textBlock ix="0">Kammaren biföll utskottets hemställan.</textBlock>
    </textBlock>
  </contentBlock>
  <contentBlock ix="228">
    <textBlock ix="0">
      <textBlock ix="0">SkU21 Tilläggsanslag till skatteförvaltningen samt sänkt postmoms</textBlock>
    </textBlock>
  </contentBlock>
  <contentBlock ix="229">
    <textBlock ix="0">
      <textBlock ix="0">Kammaren biföll utskottets hemställan.</textBlock>
    </textBlock>
  </contentBlock>
  <contentBlock ix="230">
    <textBlock ix="0">
      <textBlock ix="0">SkU26 Kompensation för viss dieseloljeskatt</textBlock>
    </textBlock>
  </contentBlock>
  <contentBlock ix="231">
    <textBlock ix="0">
      <textBlock ix="0">Kammaren biföll utskottets hemställan.</textBlock>
    </textBlock>
  </contentBlock>
  <contentBlock ix="232">
    <textBlock ix="0">
      <textBlock ix="0">JuU12 Målsägandebiträde m.m.</textBlock>
    </textBlock>
  </contentBlock>
  <contentBlock ix="233">
    <textBlock ix="0">
      <textBlock ix="0">Mom. 1 (målsägandebiträdets uppgifter)</textBlock>
    </textBlock>
  </contentBlock>
  <contentBlock ix="234">
    <textBlock ix="0">
      <textBlock ix="0">1. utskottet</textBlock>
    </textBlock>
  </contentBlock>
  <contentBlock ix="235">
    <textBlock ix="0">
      <textBlock ix="0">2. res. 1 (s)</textBlock>
    </textBlock>
  </contentBlock>
  <contentBlock ix="236">
    <textBlock ix="0">
      <textBlock ix="0">Votering:</textBlock>
    </textBlock>
  </contentBlock>
  <contentBlock ix="237">
    <textBlock ix="0">
      <textBlock ix="0">185 för utskottet</textBlock>
    </textBlock>
  </contentBlock>
  <contentBlock ix="238">
    <textBlock ix="0">
      <textBlock ix="0">127 för res. 1</textBlock>
    </textBlock>
  </contentBlock>
  <contentBlock ix="239">
    <textBlock ix="0">
      <textBlock ix="0">37 frånvarande</textBlock>
    </textBlock>
  </contentBlock>
  <contentBlock ix="240">
    <textBlock ix="0">
      <textBlock ix="0">Kammaren biföll utskottets hemställan.</textBlock>
    </textBlock>
  </contentBlock>
  <contentBlock ix="241">
    <textBlock ix="0">
      <textBlock ix="0">Partivis fördelning av rösterna:</textBlock>
    </textBlock>
  </contentBlock>
  <contentBlock ix="242">
    <textBlock ix="0">
      <textBlock ix="0">För utskottet:</textBlock>
    </textBlock>
  </contentBlock>
  <contentBlock ix="243">
    <textBlock ix="0">
      <textBlock ix="0">74 m, 27 fp, 28 c, 24 kds, 22 nyd, 9 v, 1</textBlock>
    </textBlock>
  </contentBlock>
  <contentBlock ix="244">
    <textBlock ix="0">
      <textBlock ix="0">För res. 1:</textBlock>
    </textBlock>
  </contentBlock>
  <contentBlock ix="245">
    <textBlock ix="0">
      <textBlock ix="0">125 s, 1 v, 1</textBlock>
    </textBlock>
  </contentBlock>
  <contentBlock ix="246">
    <textBlock ix="0">
      <textBlock ix="0">Frånvarande:</textBlock>
    </textBlock>
  </contentBlock>
  <contentBlock ix="247">
    <textBlock ix="0">
      <textBlock ix="0">13 s, 6 m, 6 fp, 3 c, 2 kds, 1 nyd, 4 v, 2</textBlock>
    </textBlock>
  </contentBlock>
  <contentBlock ix="248">
    <textBlock ix="0">
      <textBlock ix="0">Mom. 2--4</textBlock>
    </textBlock>
  </contentBlock>
  <contentBlock ix="249">
    <textBlock ix="0">
      <textBlock ix="0">Kammaren biföll utskottets hemställan.</textBlock>
    </textBlock>
  </contentBlock>
  <contentBlock ix="250">
    <textBlock ix="0">
      <textBlock ix="0">FöU5 Beredskapsbudget</textBlock>
    </textBlock>
  </contentBlock>
  <contentBlock ix="251">
    <textBlock ix="0">
      <textBlock ix="0">Kammaren biföll utskottets hemställan.</textBlock>
    </textBlock>
  </contentBlock>
  <contentBlock ix="252">
    <textBlock ix="0">
      <textBlock ix="0">SfU9 Vissa sjukförsäkringsfrågor</textBlock>
    </textBlock>
  </contentBlock>
  <contentBlock ix="253">
    <textBlock ix="0">
      <textBlock ix="0">Kammaren biföll utskottets hemställan.</textBlock>
    </textBlock>
  </contentBlock>
  <contentBlock ix="254">
    <textBlock ix="0">
      <textBlock ix="0">10 §  Anmälan om interpellationer</textBlock>
    </textBlock>
  </contentBlock>
  <contentBlock ix="255">
    <textBlock ix="0">
      <textBlock ix="0">Anmäldes att följande interpellationer framställts</textBlock>
    </textBlock>
  </contentBlock>
  <contentBlock ix="256">
    <textBlock ix="0">
      <textBlock ix="0">den 15 februari</textBlock>
    </textBlock>
  </contentBlock>
  <contentBlock ix="257">
    <textBlock ix="0">
      <textBlock ix="0">1993/94:91 av Sten Andersson i Malmö (m) till justitieministern om åtgärder mot rasism:</textBlock>
    </textBlock>
  </contentBlock>
  <contentBlock ix="258">
    <textBlock ix="0">
      <textBlock ix="0">Rasism i dess riktiga bemärkelse förekommer, med ytterst få undantag, inte i Sverige. Att många medborgare är alltmera tveksamma, ifrågasätter och vill ha en annan asyl- och flyktingpolitik har intet med rasism att göra!</textBlock>
    </textBlock>
  </contentBlock>
  <contentBlock ix="259">
    <textBlock ix="0">
      <textBlock ix="0">Däremot har media försökt och bitvis lyckats skapa en bild av att rasismen är på frammarsch. Orsaken till detta är att små grupper grundligt kunnat dupera media om deras enorma betydelse och inflytande. Att inflytandet i praktiken är praktiskt taget försumbart tycks inte bekymra en del journalister.</textBlock>
    </textBlock>
  </contentBlock>
  <contentBlock ix="260">
    <textBlock ix="0">
      <textBlock ix="0">Vad som däremot är förvånansvärt är att den mediala bilden av rasism i Sverige leder till att regeringarna har vidtagit och föreslagit olika åtgärder mot ett problem som i praktiken inte finns!</textBlock>
    </textBlock>
  </contentBlock>
  <contentBlock ix="261">
    <textBlock ix="0">
      <textBlock ix="0">Det har lagts förslag som riksdagen accepterat där all form av rasism skall motarbetas. Ingen skall riskera att bli förföljd, diskriminerad eller</textBlock>
      <textBlock ix="1">''mobbad'' på grund av hudfärg eller religionstillhörighet. Detta är bra, men samtidigt finns frågan om konsekvens och allas likhet inför lagen.</textBlock>
    </textBlock>
  </contentBlock>
  <contentBlock ix="262">
    <textBlock ix="0">
      <textBlock ix="0">Det är inte bra att svenskar, vilka baserat på sin bakgrund, inte känner sig ha samma stöd av lagstiftningen om de utsättes för liknande behandling av invandrare eller icke svenskar.</textBlock>
    </textBlock>
  </contentBlock>
  <contentBlock ix="263">
    <textBlock ix="0">
      <textBlock ix="0">Vilka åtgärder är statsrådet beredd att vidta för att understryka vikten av att ingen i Sverige skall utsättas för diskriminering?</textBlock>
    </textBlock>
  </contentBlock>
  <contentBlock ix="264">
    <textBlock ix="0">
      <textBlock ix="0">1993/94:92 av Sten Andersson i Malmö (m) till statsrådet Ulf Dinkelspiel om narkotikabekämpning vid EU-medlemskap:</textBlock>
    </textBlock>
  </contentBlock>
  <contentBlock ix="265">
    <textBlock ix="0">
      <textBlock ix="0">Undertecknad är för ett medlemskap i EU! Dock är jag medveten om att ett sådant inte är problemfritt. Det är viktigt att problemen lyfts fram och diskuteras före folkomröstningen. Ett problem är att gränskontroll mot EU-länder slopas och tullens stickprovskontroller försvinner. Den 11</textBlock>
      <textBlock ix="1">februari 1994 kunde följande läsas på Text-TV:</textBlock>
    </textBlock>
  </contentBlock>
  <contentBlock ix="266">
    <textBlock ix="0">
      <textBlock ix="0">''Regeringen fastslår att den svenska narkotikapolitiken kommer att stå fast även vid ett eventuellt svenskt medlemskap i EU. Då slopas ju gränskontrollerna mellan länderna. Många befarar att Sverige då översvämmas av narkotika.</textBlock>
      <textBlock ix="1">Regeringen hävdar att det inte är något problem utan att tull och polis får hitta andra arbetsmetoder.</textBlock>
      <textBlock ix="2">Regeringen sätter sitt hopp till en utbyggd underrättelsetjänst och ökat internationellt samarbete.''</textBlock>
    </textBlock>
  </contentBlock>
  <contentBlock ix="267">
    <textBlock ix="0">
      <textBlock ix="0">Självklart skall narkotikapolitiken stå fast även vid ett EU-medlemskap, men samtidigt finns det skäl att betvivla effektiviteten i bekämpningen av narkotika om gränskontroller slopas. Tullen gör de i särklass största beslagen av narkotika. Att söka efter narkotika då den kommit in i landet kostar mycket i form av personella och ekonomiska resurser. Resultatet är bevisligen hittills mycket magert!</textBlock>
    </textBlock>
  </contentBlock>
  <contentBlock ix="268">
    <textBlock ix="0">
      <textBlock ix="0">Avseende internationellt samarbete finns det skäl att påpeka att Sverige sedan länge varit anslutet till</textBlock>
      <textBlock ix="1">Interpol. Dessutom är det ett faktum att ett av</textBlock>
      <textBlock ix="2">EU:s medlemsländer är en av våra största knarkexportörer.</textBlock>
    </textBlock>
  </contentBlock>
  <contentBlock ix="269">
    <textBlock ix="0">
      <textBlock ix="0">Vilka åtgärder avser regeringen vidta för att införseln av narkotika skall kunna bekämpas effektivt när tullens stickprovskontroller försvinner?</textBlock>
    </textBlock>
  </contentBlock>
  <contentBlock ix="270">
    <textBlock ix="0">
      <textBlock ix="0">11 §  Anmälan om fråga</textBlock>
    </textBlock>
  </contentBlock>
  <contentBlock ix="271">
    <textBlock ix="0">
      <textBlock ix="0">Anmäldes att följande fråga framställts</textBlock>
    </textBlock>
  </contentBlock>
  <contentBlock ix="272">
    <textBlock ix="0">
      <textBlock ix="0">den 15 februari</textBlock>
    </textBlock>
  </contentBlock>
  <contentBlock ix="273">
    <textBlock ix="0">
      <textBlock ix="0">1993/94:354 av Sten Andersson i Malmö (m) till utbildningsministern om Tandläkarhögskolan i</textBlock>
      <textBlock ix="1">Malmö:</textBlock>
    </textBlock>
  </contentBlock>
  <contentBlock ix="274">
    <textBlock ix="0">
      <textBlock ix="0">Under mitten av 80-talet beslutade riksdagen att grundutbildningen av tandläkare vid</textBlock>
      <textBlock ix="1">Tandläkarhögskolan i Malmö skulle upphöra. Så skedde emellertid ej, och nu pågår en omfattande renovering av skolans lokaler.</textBlock>
    </textBlock>
  </contentBlock>
  <contentBlock ix="275">
    <textBlock ix="0">
      <textBlock ix="0">Därför är det egendomligt att utbildningen i Malmö åter enligt uppgift riskerar att försvinna. Om vi får ett överskott av tandläkare är det givetvis av vikt att detta åtgärdas. Dock måste det förutsättas att beslut om eventuella neddragningar av utbildningen sker på ett välavvägt och ansvarsfullt sätt.</textBlock>
    </textBlock>
  </contentBlock>
  <contentBlock ix="276">
    <textBlock ix="0">
      <textBlock ix="0">Vilka åtgärder är statsrådet beredd att vidta för att säkra att kunskap, kompetens och effektivitet i utbildningen prioriteras före lokala särintressen?</textBlock>
    </textBlock>
  </contentBlock>
  <contentBlock ix="277">
    <textBlock ix="0">
      <textBlock ix="0">12 §  Kammaren åtskildes kl. 13.19.</textBlock>
    </textBlock>
  </contentBlock>
  <contentBlock ix="278">
    <textBlock ix="0">
      <textBlock ix="0">Förhandlingarna leddes av talmannen.</textBlock>
    </textBlock>
  </contentBlock>
</protocol>
