<protocol id="prot-19992000--56">
  <contentBlock ix="0" page="0">
    <textBlock ix="0">Det justerade protokollet beräknas utkomma om 3 veckor</textBlock>
  </contentBlock>
  <contentBlock ix="1" page="0">
    <textBlock ix="0">---------------------------------------------------------------------</textBlock>
  </contentBlock>
  <contentBlock ix="2" page="0">
    <textBlock ix="0">1 §  Justering av protokoll</textBlock>
  </contentBlock>
  <contentBlock ix="3" page="0">
    <textBlock ix="0">Justerades protokollet för den 20 januari.</textBlock>
    <textBlock ix="1">2 §  Anmälan om kompletteringsval till justitieutskottet</textBlock>
  </contentBlock>
  <contentBlock ix="4" page="0">
    <textBlock ix="0">Andre vice talmannen meddelade att Socialdemokraternas riksdagsgrupp under Morgan Johanssons ledighet anmält hans ersättare Bengt-Göran Hansson som suppleant i justitieutskottet.</textBlock>
  </contentBlock>
  <contentBlock ix="5" page="0">
    <textBlock ix="0">Andre vice talmannen  förklarade vald till</textBlock>
  </contentBlock>
  <contentBlock ix="6" page="0">
    <textBlock ix="0">suppleant i justitieutskottet</textBlock>
    <textBlock ix="1">Bengt-Göran Hansson (s)</textBlock>
  </contentBlock>
  <contentBlock ix="7" page="0">
    <textBlock ix="0">3 §  Hänvisning av ärenden till utskott</textBlock>
  </contentBlock>
  <contentBlock ix="8" page="0">
    <textBlock ix="0">Föredrogs och hänvisades</textBlock>
    <textBlock ix="1">Propositioner</textBlock>
    <textBlock ix="2">1999/2000:40 till lagutskottet</textBlock>
    <textBlock ix="3">1999/2000:42 och 43 till socialförsäkringsutskottet</textBlock>
    <textBlock ix="4">1999/2000:44 till socialutskottet</textBlock>
    <textBlock ix="5">1999/2000:46 till finansutskottet</textBlock>
    <textBlock ix="6">1999/2000:47 och 48 till lagutskottet</textBlock>
    <textBlock ix="7">1999/2000:49 till konstitutionsutskottet</textBlock>
    <textBlock ix="8">1999/2000:51 till trafikutskottet</textBlock>
    <textBlock ix="9">1999/2000:52 och 53 till miljö- och jordbruksutskottet</textBlock>
    <textBlock ix="10">1999/2000:54 till utrikesutskottet</textBlock>
    <textBlock ix="11">1999/2000:56 till socialutskottet</textBlock>
  </contentBlock>
  <contentBlock ix="9" page="0">
    <textBlock ix="0">Motioner</textBlock>
    <textBlock ix="1">1999/2000:A6-A10 till arbetsmarknadsutskottet</textBlock>
    <textBlock ix="2">1999/2000:L11-L13 till lagutskottet</textBlock>
    <textBlock ix="3">1999/2000:K17-K21 till konstitutionsutskottet</textBlock>
    <textBlock ix="4">1999/2000:Sk17-Sk19 till skatteutskottet</textBlock>
  </contentBlock>
  <contentBlock ix="10" page="0">
    <textBlock ix="0">4 §  Naturresursfrågor och vattenrätt</textBlock>
  </contentBlock>
  <contentBlock ix="11" page="0">
    <textBlock ix="0">Föredrogs bostadsutskottets betänkande 1999/2000:BoU2</textBlock>
    <textBlock ix="1">Naturresursfrågor och vattenrätt.</textBlock>
  </contentBlock>
  <contentBlock ix="12" page="0">
    <textBlock ix="0">Anf.  1  STEN ANDERSSON (m):</textBlock>
    <textBlock ix="1">Fru talman! Trots att det i dag på annan plats i</textBlock>
    <textBlock ix="2">Stockholm inleds någonting som förvisso är större än det som vi nu ska syssla med är detta ändå en unik situation. I dag behandlar vi och avgör det första betänkandet på det nya millenniet. Att sedan jag råkar vara första talare kan jag skriva om i mina memoarer en gång, om de nu blir publicerade.</textBlock>
    <textBlock ix="3">Vi ska här behandla naturresursfrågor och vattenrätt. Till betänkandet finns två moderata reservationer, nr 2 och 3. Vi står givetvis bakom bägge två, men jag kommer bara att yrka bifall till och votering om reservation nr 2.</textBlock>
    <textBlock ix="4">När det gäller älvskyddet och dess omfattning har vi moderater länge ansett att vattenkraften är en bra och miljövänlig energikälla, när den finns på plats. Vi vet att framför allt byggandet av stora vattenkraftverk ofta har påverkat miljön på ett mycket negativt sätt.</textBlock>
    <textBlock ix="5">Därför anser vi att nuvarande lagstiftning är tillräcklig. De fyra outbyggda älvarna ska förbli outbyggda.</textBlock>
    <textBlock ix="6">Men vi vill sätta frågetecken inför de nya förslag som väckts om att man ska bygga nya men mindre vattenkraftverk. Vi anser att man måste vara mycket försiktigt. Även sådana innebär lokalt svåra påfrestningar på miljön.</textBlock>
    <textBlock ix="7">Vattendragsutredningen vill - och det är vi oroliga för - luckra upp det skydd som i dag finns för våra älvar. Vi är kritiska mot detta och anser att man vid en eventuell framtida utbyggnad, som vi generellt är emot, måste vara mycket försiktig så att man inte åstadkommer skador på miljön, skador som vi nu i efterhand har sett inte har kunnat repareras.</textBlock>
    <textBlock ix="8">Fru talman! Jag vill ändå nämna en sak. Trots vår hållning till en utbyggnad av vattenkraften kan man inte reservationslöst säga att detta gäller för alla tider.</textBlock>
    <textBlock ix="9">Allt beror nämligen på effekterna av den energipolitik som regeringen i dag tillsammans med sina två stödpartier har beslutat om.</textBlock>
    <textBlock ix="10">Jag läste i morse i en tidning om den svenska energiimporten under den senaste månaden. Främst beroende på nedläggningen av ett aggregat i Barsebäck har vi varit tvingade att acceptera en stor import av energi.</textBlock>
    <textBlock ix="11">De förslag som hitintills har presenterats av regeringen och dess stödpartier avseende den framtida energiförsörjningen har ännu inte konkretiserats. Vi får hoppas för Sveriges bästa att det som man har sagt ska utgöra grunden för den framtida energin kommer att fungera. Men jag vill betona att om det inte fungerar kan vi hamna i en situation där de älvar och miljöer som vi i dag vill skydda kanske i praktiken tyvärr inte går att bevara.</textBlock>
    <textBlock ix="12">Reservation nr 3 handlar om vindkraften. Vi anser att den är ett bra komplement, men den innebär inte något fundament för en framgångsrik energiproduktion. Alla vet att för att vindkraftverk ska fungera är det ett elementärt krav att det faktiskt blåser. Blåser det inte, snurrar inte heller propellrarna på vindkraftverken. När det är svinkallt i Sverige blåser det i regel inte. I sådana situationer, som inträffar rätt så ofta, är vindkraften inte mycket att lita till.</textBlock>
    <textBlock ix="13">Vindkraften är också förenad med vissa andra problem. Människor som i dag bor i närheten av befintliga vindkraftverk klagar inte sällan på buller. Det finns även andra störningar, på radio och TV, som man måste beakta när man projekterar och bygger nya vindkraftverk.</textBlock>
    <textBlock ix="14">Vi moderater menar att när man ska bygga vindkraftverk måste man se till att hänsyn tas till alla intressenter. Vi menar att den som äger mark som man tänker sig att bygga vindkraftverk på måste ge sitt godkännande till att marken används på detta sätt.</textBlock>
    <textBlock ix="15">Det får inte generellt vara så att en markägare mot sin vilja tvingas att acceptera att man baserat på politiska beslut bygger en anläggning som han eller hon inte vill ha.</textBlock>
    <textBlock ix="16">Den nya skärpningen som föreslås, att tillstånd för vindkraftverk över 125 kilowattimmar måste prövas enligt miljöbalken, välkomnar vi.</textBlock>
    <textBlock ix="17">Till sist, fru talman, finns det i detta betänkande en motion, Bo505, av Elizabeth Nyström och Jeppe</textBlock>
    <textBlock ix="18">Johnsson som tar upp frågor kring hamnar och muddring. Motionen är avslagen av utskottet. Men jag förutsätter att berörd myndighet läser motionen mycket noga, därför att det är faktiskt av stort värde att Sverige inte försämrar sina möjligheter att ta emot fartyg i svenska hamnar. Vi har än i dag en konkurrenssituation som jämfört med många  andra länders är dålig. Jag hoppas att den inte ska bli ännu sämre därför att vi kanske visar, som vissa hävdar, en oanad inaktivitet. Men närmare i sak om denna motion kommer senare under debatten Elizabeth Nyström att berätta.</textBlock>
    <textBlock ix="19">Än en gång: Vi moderater står bakom våra bägge reservationer, men jag kommer att yrka bifall och rösträkning bara vad gäller  reservation nr 2.</textBlock>
  </contentBlock>
  <contentBlock ix="13" page="0">
    <textBlock ix="0">Anf.  2  ULF BJÖRKLUND (kd):</textBlock>
    <textBlock ix="1">Fru talman! Under 1990-talet har vi här i kammaren vid ett flertal tillfällen behandlat de viktiga frågorna om älvskydd. Jag minns särskilt när vi i mars månad 1993 behandlade frågan om ett utökat älvskydd. Då innebar besluten att ytterligare 13 älvsträckor och älvar skyddades enligt naturresurslagens</textBlock>
    <textBlock ix="2">3 kap. § 6. Utöver detta utökade skydd fanns ett antal älvsträckor som ansågs krävs ytterligare överväganden. Bland dessa fanns bl.a. älvsträckan vid Brunnsberg i Österdalälven, Gideälven uppströms Björna och Sölvbacka strömmar i Härjedalen.</textBlock>
    <textBlock ix="3">Genomgående för alla dessa objekt är att det är en överväldigande majoritet av den lokala befolkningen som står bakom kraven på skydd. Kampen för dessa strömsträckor har också varit framgångsrik. Så sent som för drygt ett år sedan sade regeringen nej till en utbyggnad av strömsträckan vid Brunnsberg i Österdalälven i Älvdalens kommun.</textBlock>
    <textBlock ix="4">Vi kristdemokrater menar att det är viktigt att lyssna på den lokala opinionen. Den lokala kraften är en demokratisk kraft som måste tas på allvar. Det känns också bra att vi senare har skyddat också de fyra stor älvar som vi kallar för nationalälvar.</textBlock>
    <textBlock ix="5">Skälet till att regeringen har varit ganska senfärdig med beslut om skydd har motiverats med att den s.k.</textBlock>
    <textBlock ix="6">vattendragsutredningen på regeringens uppdrag har arbetat och också lagt fram två betänkanden, ett 1994</textBlock>
    <textBlock ix="7">och ett 1996.</textBlock>
    <textBlock ix="8">För närvarande övervägs Vattendragsutredningens betänkande av regeringen. Utredningens förslag är omstridda och utgör ingen bra grund för fortsatt hantering av älvskyddet. Det kommer i verkligheten att innebära en försvagning av nuvarande skydd, om man följer de förslag och idéer som där presenterades.</textBlock>
    <textBlock ix="9">Regeringen har överlämnat de två betänkandena till</textBlock>
    <textBlock ix="10">Naturvårdsverket, som i sin tur har använt materialet i det fortsatta arbetet om målen inom miljöpolitiken.</textBlock>
    <textBlock ix="11">Proposition från regeringen kan möjligen väntas i slutet av året. Av långbänken kan vi ana att materialet är kontroversiellt och förhoppningsvis förvisas till papperskorgen.</textBlock>
    <textBlock ix="12">Vi vill för vår del i stället betona att vattenkraftsepoken i vårt land i princip är ett avslutat kapitel.</textBlock>
    <textBlock ix="13">Mycket, mycket stor försiktighet måste gälla vid eventuell utbyggnad av minikraftverk.</textBlock>
    <textBlock ix="14">Fru talman! För vattenverksamhet krävs i dag, enligt huvudregeln, tillstånd enligt miljöbalken. Frågor om tillstånd prövas av Miljödomstolen som första instans. Prövningen omfattar en bedömning av huruvida fördelarna med en utbyggnad från allmän och enskild synpunkt överväger olägenheterna. Miljödomstolen har då också att beakta de förbud mot utbyggnad som gäller för nationalälvarna och för övriga skyddade älvsträckor.</textBlock>
    <textBlock ix="15">Från detta förbud görs undantag för vattenverksamhet som förorsakar endast obetydlig miljöpåverkan. Märkligt nog utgör förbudet inget hinder, då man hänvisar till utvecklingen av befintliga tätorter, det lokala näringslivet eller anläggningar som behövs för totalförsvaret. Även anläggningar för utvinning av vissa ämnen och material kan, om det föreligger särskilda skäl, vara undantagna trots skydd.</textBlock>
    <textBlock ix="16">I en folkpartimotion tar man upp detta och  föreslår utökat skydd i följande tre avseenden:</textBlock>
    <textBlock ix="17">För det första ska det vara det för ett vattendrag redovisade verkliga skyddsbehovet som sådant som ska bedömas, detta oberoende av vilket syfte ett planerat ingrepp skulle tjäna.</textBlock>
    <textBlock ix="18">För det andra ska åtgärder för utvecklingen av befintliga tätorter eller av det lokala näringslivet eller anläggningar som behövs för totalförsvaret inte generellt undantas från skyddet.</textBlock>
    <textBlock ix="19">För det tredje önskar man att kraven på de åtgärder som ofta kallas mindre ombyggnader ska skärpas så att de med säkerhet utesluter en faktisk utbyggnad.</textBlock>
    <textBlock ix="20">Utskottet gör precis som tidigare år och föreslår återigen avslag på motionen just med hänvisning till just Vattendragsutredningen, som man menar överväger dessa frågor inom Regeringskansliet.</textBlock>
    <textBlock ix="21">Vi kristdemokrater har tidigare år varit med på en reservation tillsammans med Folkpartiet i just denna fråga, och jag vill tala om att så är läget även i dag.</textBlock>
    <textBlock ix="22">Vi tycker att det är en bra motion. Även om vi själva i år inte varit med och motionerat i frågan, vill vi också nu  stödja motionen. Jag kan tänka mig att Harald</textBlock>
    <textBlock ix="23">Nordlund senare kommer att yrka bifall till motionen från Folkpartiets sida.</textBlock>
    <textBlock ix="24">I övriga frågor är vi överens med utskottsmajoriteten. Vi menar att vi kan invänta de utredningar som pågår när det gäller vindkraftverk, där NUTEK och</textBlock>
    <textBlock ix="25">Energimyndigheten arbetar med frågan.</textBlock>
    <textBlock ix="26">Därmed vill jag avslutningsvis yrka bifall till</textBlock>
    <textBlock ix="27">Folkpartiets motion, vilket också innebär bifall till reservation nr 1.</textBlock>
  </contentBlock>
  <contentBlock ix="14" page="0">
    <textBlock ix="0">Anf.  3  RIGMOR STENMARK (c):</textBlock>
    <textBlock ix="1">Fru talman! Vi håller på att såga av den gren vi sitter på, sade centerpartiledaren Lennart Daléus häromdagen i den här talarstolen. Han påminde oss om den sårbara miljö som vi har i världen och i Sverige. Jag vill stryka under dessa ord: Vi håller på att såga av den gren vi själva sitter på.</textBlock>
    <textBlock ix="2">Vi måste göra något åt vår miljö. En väg är att</textBlock>
    <textBlock ix="3">Sveriges energisystem nu ska ställas om. Målet är ett ekologiskt och ekonomiskt uthålligt samhälle. Statens energimyndighet ska som central förvaltningsmyndighet verka för en säker, effektiv och miljövänlig tillförsel och användning av energi. Vi i Sveriges riksdag - du och jag - ska ge ett klart besked om vilka framtida energikällor som ska vara rådande.</textBlock>
    <textBlock ix="4">Centerpartiet anser att det är ett måste att minska de klimatpåverkande utsläppen från fossila bränslen.</textBlock>
    <textBlock ix="5">Förnybara energikällor minskar utsläppen. Det är vi överens om, eller hur? Vi i Centerpartiet vill inte vara med om att såga av den pinne vi alla sitter på. Vi i</textBlock>
    <textBlock ix="6">Centerpartiet vill vara med om att förbättra vår miljö så att vi alla kan sitta säkert och må bra den tid som vi har till vårt förfogande här på jorden.</textBlock>
    <textBlock ix="7">I dag behandlar vi bara en liten del av den förnybara energin i det här betänkandet, nämligen vindkraften och dess möjligheter - eller rättare sagt dess problem. Tyvärr, kära riksdagskolleger och inte minst moderaterna, har vindkraftsutbyggnaden i Sverige det kämpigt. Det går långsamt att bygga ut den. Det finns en rad hinder i Sverige.</textBlock>
    <textBlock ix="8">Hindret är inte att det blåser mindre på vintern.</textBlock>
    <textBlock ix="9">Läs vad Energimyndigheten och forskarna kommer fram till! Det blåser väldigt bra även på vintern i</textBlock>
    <textBlock ix="10">Sverige. Men ett av hindren är byråkratin. Vi i Centerpartiet vill ha bort otydligheterna i reglerna kring tillståndsprövningen. Framför allt gäller det rollfördelningen mellan kommun och länsstyrelse. Varför ska vi ha detta krångel?</textBlock>
    <textBlock ix="11">Ett annat hinder är faktiskt den låga prioriteringen av vindkraftsintresset. Det måste tas fram mål, och det måste upprättas en nationell vindkraftsplan där vissa områden utpekas som riksintresse för vindkraft.</textBlock>
    <textBlock ix="12">På den karta som jag här håller upp kan man se att det är svart kring våra kuster. Där blåser det extra mycket. Och det är naturligtvis där som riksintressena för vindkraften ska pekas ut.</textBlock>
    <textBlock ix="13">Fru talman! Jag vill yrka bifall till reservation 4</textBlock>
    <textBlock ix="14">under moment 4, där vi har påtalat det här. Jag har svårt att förstå varför majoriteten i utskottet är så kallsinnig och varför man inte från utskottets majoritet skickar de här signalerna till regeringen. Det brådskar.</textBlock>
    <textBlock ix="15">Jag vill läsa upp något från Dan Persson från</textBlock>
    <textBlock ix="16">Westwind Mollösund aktiebolag: Det kan konstateras att Sverige med sina drygt 300 vindkraftverk ligger långt ned på listan av vindkraftsnationer. T.ex. har</textBlock>
    <textBlock ix="17">Tyskland redan ersatt en kärnkraftsreaktor med vindkraftsel trots att Tyskland har mycket sämre förutsättningar än Sverige på grund av lägre vindtillgång.</textBlock>
    <textBlock ix="18">I Danmark har många kommuner med mycket vindkraft, företrädesvis på västra Jylland, folkomröstat om huruvida man ska fortsätta med utbyggnaden av vindkraft eller inte. I samtliga dessa kommuner röstade 70-80 % av befolkningen för en fortsatt vindkraftsutbyggnad. Skälet till detta var att vindkraften hade fört ekonomiskt välstånd till kommunerna och att befolkningen naturligtvis ville ha en fortsatt ekonomisk uppgång i sina hemkommuner, menar Dan</textBlock>
    <textBlock ix="19">Persson. Man ville naturligtvis också ha en bra miljö.</textBlock>
    <textBlock ix="20">Fru talman! Jag vill också yrka bifall till en annan reservation i det här betänkandet, nämligen reservation 6 under moment 5. Den handlar om en annan miljöfråga, nämligen behovet av att skydda stadens grönområden. Träden och grönskan är ju stadens lunga. Det är inte för inte som vi vill ha det här kvar.</textBlock>
    <textBlock ix="21">Det är ju det som är viktigt. Det minskar koldioxiden, och det är ett måste för att luften även i staden ska vara bra.</textBlock>
    <textBlock ix="22">Miljömedvetandet växer hos dagens unga generation - förhoppningsvis är det så. Egentligen skulle vi inte behöva lagstifta om att få fram en sådan här naturlig satsning och en grön miljö i städerna. Men tyvärr är det nog nödvändigt. Man bygger fortfarande på parker. Man tar bort träd i många städer, och man ersätter dem inte med nya. Undantag finns i och för sig.</textBlock>
    <textBlock ix="23">Införande av nationalstadsparker är en väg att se till att grönområdena bevaras. Men då vill jag påtala, och jag tror att också Harald Nordlund skulle kunna stryka under detta, att man måste ha med underifrånperspektivet. Annars blir det som i Uppsala, att man säger nej. Man fick inte vara med från början och utforma det. Det är oerhört viktigt med lokal förankring. Det bör utredare tänka på extra noga.</textBlock>
    <textBlock ix="24">Till sist, fru talman, vill jag bara beröra det kommunala vetot rörande anläggningar där man ska ta hand om kärnkraftsavfallet. Det är ju högaktuellt nu.</textBlock>
    <textBlock ix="25">Det har aldrig varit så aktuellt som just nu. I dag pågår det också en rad utredningar om i vilka kommuner och var någonstans - i berg eller under havet -</textBlock>
    <textBlock ix="26">man ska ta hand om kärnkraftsavfallet. Någonstans måste ju soporna vara.</textBlock>
    <textBlock ix="27">I dag pågår utredning t.ex. i mitt hemlän, i Tierps kommun och Östhammars kommun. Kommunpolitiker går ut och lovar folkomröstning i frågan. Kommuninvånarna ska få säga sitt. Jag tycker att man lurar kommuninvånarna när man säger så. För det är regeringen som i det här fallet har det yttersta ansvaret. Det kommunala vetot fungerar inte här. Jag undrar om det ska vara så. Jag tycker att vi måste få klarhet i den frågan. Vi måste riktigt trampa av i den frågan.</textBlock>
  </contentBlock>
  <contentBlock ix="15" page="0">
    <textBlock ix="0">Anf.  4  STEN ANDERSSON (m) replik:</textBlock>
    <textBlock ix="1">Fru talman! Det här ska förvisso inte vara någon generell energidebatt, men det skulle ändå vara intressant att få ett klart och konkret besked av Rigmor</textBlock>
    <textBlock ix="2">Stenmark när det gäller vad de här framtida energikällorna i praktiken ska bestå av. Vi har bara hört en massa ord om system som faktiskt inte är prövade fullskaligt någon annanstans. Men vi ska tydligen lyckas med det andra länder hittills inte har lyckats med.</textBlock>
    <textBlock ix="3">Sedan skulle jag vilja fråga: Anser Rigmor Stenmark att markägare generellt ska tvingas acceptera att man bygger vindkraftverk på deras mark?</textBlock>
    <textBlock ix="4">Till sist vill jag ta upp Danmark som exempel när det gäller vindkraftverk, ett framgångsrikt sådant enligt Rigmor Stenmark. Det finns många vindkraftverk i Danmark. Men det finns också ett, ursäkta ordet, förbaskat stort antal kolkraftverk. Det kanske är därför som de ibland måste lita på vindkraften.</textBlock>
  </contentBlock>
  <contentBlock ix="16" page="0">
    <textBlock ix="0">Anf.  5  RIGMOR STENMARK (c) replik:</textBlock>
    <textBlock ix="1">Fru talman! När Sten Andersson hade chansen att inleda dagens debatt, och sade sig vara förste talare efter millennieskiftet, hade jag hoppats att det skulle blåsa nya vindar hos Moderaterna. Jag hade hoppats att man skulle säga det. Jag hade hoppats att Moderaterna skulle inse att kärnkraften är en förlegad energikälla. Men det blåser inga nya vindar. Så länge man inte liksom erkänner problemet ser man inte heller möjligheterna.</textBlock>
    <textBlock ix="2">Jag tror att Sten Andersson skulle kunna tillföra sitt parti mycket om han först tog bort hindren för sig själv. Han borde se sig om i världen. Det pågår faktiskt mycket.</textBlock>
    <textBlock ix="3">Kom bara med till Uppsala och titta på ett annat alternativ som faktiskt skulle kunna ersätta kärnkraftverk. Jag vet att det är en utopi i dag. Jag säger det.</textBlock>
    <textBlock ix="4">Men där har man Ångströmlaboratoriet. Vi som har förmånen att kunna gå dit ibland och ta del av forskarrapporterna vet vad det skulle betyda att ha smarta hus och ny energiteknik. Om bara t.ex. alla hus i</textBlock>
    <textBlock ix="5">Sverige skulle ha solfångare på taket så skulle vi inte behöva kärnkraften. Smart, eller hur?</textBlock>
  </contentBlock>
  <contentBlock ix="17" page="0">
    <textBlock ix="0">Anf.  6  STEN ANDERSSON (m) replik:</textBlock>
    <textBlock ix="1">Fru talman! Om Moderaterna inte har fattat det här med regeringens nya energipolitik så må vi väl vara förlåtna. Det mer besvärliga för Rigmor Stenmark måste väl ändå vara det faktum att alla mätningar sedan tio år tillbaka vittnar om att en majoritet av svenska folket inte har fattat den politik som Rigmor Stenmark här står och talar för. Så jag vill säga att vi är i hyggligt gott sällskap även antalsmässigt.</textBlock>
    <textBlock ix="2">Sedan sade Rigmor Stenmark något om Uppsala.</textBlock>
    <textBlock ix="3">Men hon kallade det själv för en utopi, så det behöver vi kanske inte beröra här.</textBlock>
    <textBlock ix="4">Sedan är det faktiskt så om vi ska vara ärliga,</textBlock>
    <textBlock ix="5">Rigmor Stenmark, att i dag har världens sammantagna energiproduktion sin bas i olja, kol och kärnkraft.</textBlock>
    <textBlock ix="6">Det andra är faktiskt bara - i dag i alla fall - små bieffekter.</textBlock>
  </contentBlock>
  <contentBlock ix="18" page="0">
    <textBlock ix="0">Anf.  7  RIGMOR STENMARK (c) replik:</textBlock>
    <textBlock ix="1">Fru talman! Jag inser att det är en utopi att man ska lägga solfångare på alla Sveriges hustak. Men att man kommer att göra det på en del och att det kommer att vara en del i vår kärnkraftsomställning och för att få bort den är jag övertygad om. Det är ingen utopi.</textBlock>
    <textBlock ix="2">Problemet är bara alla de stoppklossar som finns och som inte vill vara med och föra fram alternativen.</textBlock>
    <textBlock ix="3">Jag inser, Sten Andersson, och jag tycker t.o.m.</textBlock>
    <textBlock ix="4">att det är sorgligt, att Sveriges folk inte lyssnar på</textBlock>
    <textBlock ix="5">Centerpartiet tillräckligt eller att vi från Centerpartiet är otydliga eller oklara när vi påtalar vissa saker. Men jag tänker vara en av dem som kommer att kämpa alldeles otroligt för just denna bit. Och i den fråga som vi nu diskuterar tror jag inte att någon i Sveriges befolkning, inte ens moderaterna, vill ha en utbyggnad av kärnkraften. Vi kommer att segra, och jag tror att Sten Andersson kommer att hjälpa mig, eftersom verkligheten kommer att hinna i fatt även Sten Andersson och moderaterna, fru talman.</textBlock>
  </contentBlock>
  <contentBlock ix="19" page="0">
    <textBlock ix="0">Anf.  8  HARALD NORDLUND (fp):</textBlock>
    <textBlock ix="1">Fru talman! Uslare motivering till att avstyrka förslag har jag sällan sett. Utskottet säger bl.a. att motionen motsvarar ett förslag som avstyrktes av utskottet under förra riksmötet med hänvisning bl.a. till att</textBlock>
    <textBlock ix="2">Vattendragsutredningens betänkanden övervägdes inom Regeringskansliet varför det inte fanns skäl att då tillstyrka någon förändring av älvskyddet.</textBlock>
    <textBlock ix="3">Men vad sade då utskottet vid det tillfället, som man hänvisar till? Jo, ordagrant vad man sade nu.</textBlock>
    <textBlock ix="4">Då Vattendragsutredningens betänkande som behandlar bl.a. älvskyddets konstruktion och frågor om vilka vattendrag som ska åtnjuta ett starkare skydd för närvarande övervägs inom Regeringskansliet finner utskottet inte skäl att nu tillstyrka förändringar av älvskyddet.</textBlock>
    <textBlock ix="5">Man skulle ha kunnat kopiera detta. Det är ordagrant detsamma. Man har inte tagit några steg framåt.</textBlock>
    <textBlock ix="6">Fru talman! Man borde väl säga vad man menar, nämligen att man inte vill ha ett starkare skydd.</textBlock>
    <textBlock ix="7">Vi från Folkpartiets sida har under flera decennier drivit kravet på ett starkt lagstadgat skydd för Sveriges orörda älvar och vattendrag. Trots framgångar är det legala skyddet enligt vår mening fortfarande för svagt.</textBlock>
    <textBlock ix="8">Regeringen har för avsikt att snabbavveckla kärnkraftsreaktorer, trots att miljövänliga alternativ för närvarande inte finns utbyggda. Detta äventyrar eltillgången i framtiden och medför att hotet mot värdefulla vattenområden ökar dramatiskt. Hotet mot skyddsvärda vattendrag skärps ytterligare av att företrädare för vattenkraftsindustrin allt oftare hävdar att miljöanpassad vattenkraftsutbyggnad inte ger lika stora skador på miljön som tidigare. Begreppet miljöanpassad vattenkraftsutbyggnad är oriktigt och innehållslöst. Teknikutveckling och effektivisering av kraftutvinning är självfallet välkomna. Men all vattenkraftsutbyggnad som förutsätter reglering av vattendrag skadar naturvärden. Utbyggnaden skadar naturvärden.</textBlock>
    <textBlock ix="9">Folkpartiet föreslår mer resurser till investeringar i elproduktion från förnybara energikällor. Men vi anser att bidrag till s.k. småskalig vattenkraftsutbyggnad inte bör utgå.</textBlock>
    <textBlock ix="10">Regeringen bör ge Naturvårdsverket i uppdrag att genomföra en inventering av uppdämda vattendrag som kan restaureras i syfte att återskapa strömmande vatten. Och mot bakgrund av de ökade hoten finns det mycket starka skäl att skärpa älvskyddet för att göra långsiktigt trovärdigt att vattenkraftsutbyggnaden i vårt land är ett avslutat kapitel. Vattenkraftsutbyggnaden i Sverige måste vara ett avslutat kapitel.</textBlock>
    <textBlock ix="11">Enligt Folkpartiets uppfattning ska miljöbalkens älvskydd skärpas på tre punkter. Kristdemokraternas företrädare i debatten har redovisat de tre punkterna.</textBlock>
    <textBlock ix="12">Den första är att det ska vara det för ett vattendrag redovisade skyddsbehovet som ska bedömas och detta oberoende av vilket syfte ett planerat ingrepp skulle tjäna.</textBlock>
    <textBlock ix="13">Den andra är att inget generellt undantag ska göras från skyddet för några exploateringsskäl. Åtgärder för att utveckla befintliga tätorter, för att utveckla det lokala näringslivet eller för att utföra anläggningar som behövs för totalförsvaret bör generellt inte undantas från skyddet.</textBlock>
    <textBlock ix="14">Den tredje är att kraven på åtgärder som ofta kallas mindre ombyggnader av sådana vattenområden och älvsträckor som omfattas av älvskyddet ska skärpas, så att de med säkerhet utesluter en faktisk utbyggnad.</textBlock>
    <textBlock ix="15">Fru talman! Det som man kan konstatera är att med Folkpartiets politik skulle frågan om utbyggnad av kraftverk i forsar vara solklar - utbyggnad ska inte kunna ske.</textBlock>
    <textBlock ix="16">Jag lyssnade mycket noga på Sten Andersson och konstaterade att vad han sade om Moderaternas politik var i kort sammanfattning följande. Bevara möjligheten att bygga ut älvar. Säg nej till vindkraft.</textBlock>
    <textBlock ix="17">Det är en inställning som skapar stor oro hos mig, om det nu inte är så att det bara är Sten Anderssons uppfattning, men det lär vi få klarhet i så småningom.</textBlock>
    <textBlock ix="18">Fru talman! Får jag slutligen kommentera frågan om nationalstadsparker. Centerns Rigmor Stenmark var nyligen inne på frågan och hänvisade till Uppsala.</textBlock>
    <textBlock ix="19">Ja visst handlar det om underifrånperspektivet. Men i</textBlock>
    <textBlock ix="20">Uppsala var det mycket avslöjande hur en majoritet inte vill medverka till att man får en nationalstadspark. Och vilka var argumenten? Jo, det vanligaste argumentet var att man på detta sätt kommer att lägga en död hand över det aktuella området. Den synen har man på skydd av värdefull natur. Man lägger en död hand. För oss från Folkpartiets sida handlar det om motsatsen, nämligen att ett sätt att skapa skydd för värdefull natur är att inte lägga en död hand.</textBlock>
    <textBlock ix="21">Fru talman! Jag yrkar bifall till reservation 1.</textBlock>
  </contentBlock>
  <contentBlock ix="20" page="0">
    <textBlock ix="0">Anf.  9  STEN ANDERSSON (m) replik:</textBlock>
    <textBlock ix="1">Fru talman! Jag vet vad jag sade, jag vet vad som står i moderaternas reservation, och jag känner väl till partiets energipolitik. Antingen måste Harald Nordlund höra dåligt eller läsa dåligt eller också feltolkar han medvetet i form av någon desperat jakt för att plocka några kortsiktiga politiska poänger. Men den som vill har ju frihet att läsa i protokollet vad jag har sagt. Jag förstod faktiskt inte riktigt poängen med det angrepp som Harald Nordlund riktade mot mig.</textBlock>
    <textBlock ix="2">Vi har ju sagt och det står tydligt att vi är emot utbyggnad även när det gäller mindre vattenkraftverk.</textBlock>
    <textBlock ix="3">Men sedan sade jag att vi kan hamna i en verklighet som Harald Nordlund kanske inte vill tänka sig, att vi kan komma i ett läge när vi har brist på energi, när vi tyvärr kanske har lagt ned samtliga kärnkraftverk och vi står där och det inte händer något när vi sätter in kontakten i väggen.</textBlock>
    <textBlock ix="4">Det är det läget som jag vill varna för. Det kan tyvärr inträffa. Där trodde jag, ärligt talat, att jag skulle ha åtminstone viss hjälp av Harald Nordlund och hans parti.</textBlock>
  </contentBlock>
  <contentBlock ix="21" page="0">
    <textBlock ix="0">Anf.  10  HARALD NORDLUND (fp) replik:</textBlock>
    <textBlock ix="1">Fru talman! Sten Andersson inledde sitt anförande med att säga: Skyddet i dag är tillräckligt - detta är inte ordagrant men det var innebörden.</textBlock>
    <textBlock ix="2">Vidare sade Sten Andersson: Vi kan inte säga att så här kommer att gälla i alla tider.</textBlock>
    <textBlock ix="3">Jag menar, fru talman, att det inte kan vara fel att dra slutsatsen att Moderaterna vill bevara möjligheten</textBlock>
    <textBlock ix="4">- det var det jag sade - att bygga ut.</textBlock>
    <textBlock ix="5">Beträffande vindkraften radades en mängd problem upp. Vad vi från Sveriges riksdag borde göra är att jobba mer intensivt för att skapa möjligheter till fortsatt utbyggnad av vindkraften och riva byråkratiska hinder, som jag tror att Rigmor Stenmark var inne på. Men det finns också andra frågor som man måste ta tag i med större kraft. Jag tänker då på investeringsfrågorna som är ett mycket stort bekymmer vid utbyggnad av vindkraften.</textBlock>
    <textBlock ix="6">Fru talman! Mina slutsatser var inte överdrivna, utan jag utgår från vad jag hört Sten Andersson säga.</textBlock>
  </contentBlock>
  <contentBlock ix="22" page="0">
    <textBlock ix="0">Anf.  11  STEN ANDERSSON (m) replik:</textBlock>
    <textBlock ix="1">Fru talman! Jag tycker att Harald Nordlund är ute på isen, knappt timsgammal, när han nu ska försvara vad han sade i sitt inlägg angående mig. Vad jag beskrev var ett scenario - det poängterade jag och det går att läsa i protokollet om någon timme - och jag sade att jag hoppades att aldrig den situationen skulle inträffa att vi måste börja bygga ut vattenkraften. Jag är så pass verklighetsförankrad att jag tror, men jag hoppas att jag har fel, att vi, med tanke på den energipolitik som den här riksdagsmajoriteten beslutat om, tyvärr inte kan bortse från att vi måste bygga ut vattenkraften även i framtiden. Jag är lika stor motståndare till detta som Harald Nordlund men jag måste, tyvärr, vara lite realist med tanke på vad en majoritet i Sveriges riksdag har beslutat vad gäller den framtida energiförsörjningen.</textBlock>
  </contentBlock>
  <contentBlock ix="23" page="0">
    <textBlock ix="0">Anf.  12  HARALD NORDLUND (fp) replik:</textBlock>
    <textBlock ix="1">Fru talman! Senaste repliken från Sten Andersson tycker jag understryker vad jag sagt. Att bevara möjligheten att bygga ut är Moderaternas linje. Vi talar om att skapa ett fullständigt hinder för en fortsatt utbyggnad.</textBlock>
  </contentBlock>
  <contentBlock ix="24" page="0">
    <textBlock ix="0">Anf.  13  HELENA HILLAR ROSEN-</textBlock>
    <textBlock ix="1">QVIST (mp):</textBlock>
    <textBlock ix="2">Fru talman! Vi behandlar alltså bostadsutskottets betänkande nr 2, Naturresursfrågor och vattenrätt.</textBlock>
    <textBlock ix="3">I dag är det några miljöpartistiska hjärtefrågor som ska behandlas, bl.a. om kommunalt veto och om vindkraft. Vi är envisa i de här frågorna. Uppenbarligen behöver man peka på dem om och om igen. Frågan om vindkraften var uppe förra året. Sedan dess har Vindkraftsutredningen kommit med sitt slutbetänkande - i juni 1999. Detta har föranlett oss att ta upp frågan igen. Vi ser att det i hög grad finns en samsyn med Centerpartiet i frågan. Dock är vi något mer optimistiska vad gäller kapaciteten på utbyggnaden. Vi tror att det går att komma upp i 12 terawattimmar per år.</textBlock>
    <textBlock ix="4">Fortfarande anser vi att den kommunala vetorätten är en av hörnstenarna i den kommunala bestämmanderätten och en förutsättning för reell demokrati.</textBlock>
    <textBlock ix="5">Frågan om förvaring av kärnavfall är fortfarande inte löst. Allt vi begär i det avseendet är en utredning.</textBlock>
    <textBlock ix="6">Per Lager kommer i sitt anförande att utveckla vår syn på de här frågorna.</textBlock>
    <textBlock ix="7">Vi har mycket fint i det här landet som vi alla vill värna om. Det finns t.ex. en enda nationalstadspark.</textBlock>
    <textBlock ix="8">Området Ulriksdal-Haga-Brunnsviken-Djurgården är den hittills enda nationalstadsparken. Inom en nationalstadspark får ny bebyggelse och nya anläggningar komma till stånd och andra åtgärder vidtas endast om det kan ske utan intrång i parklandskap eller naturmiljö och utan att det historiska landskapets natur- och kulturvärden i övrigt skadas; detta enligt 4</textBlock>
    <textBlock ix="9">kap. 7 §, miljöbalken.</textBlock>
    <textBlock ix="10">Det här området är nu hotat av byggnation, och det är utsatt för buller. Bullerfrågan kommer att tas upp i Miljömålskommittén. Man kan konstatera, vilket utskottet också säger i betänkandet, att tystnad i dagens moderna samhälle närmast får betraktas som en bristvara.</textBlock>
    <textBlock ix="11">Det är väldigt viktiga påpekanden. Jag kan inte förstå varför man inte i större utsträckning vill skydda nationalstadsparken utifrån de här synpunkterna.</textBlock>
    <textBlock ix="12">Vägverket vill tydligen återuppta idéerna om en tunnel under området. Det hörde jag i går på lokal-</textBlock>
    <textBlock ix="13">TV.</textBlock>
    <textBlock ix="14">Området kring Rudolf Steiner-seminariet i Ytterjärna tycks också behöva ett utökat skydd. Vi har ett särskilt yttrande om detta i betänkandet.</textBlock>
    <textBlock ix="15">I Miljöpartiets miljömotion tar vi bland mycket annat upp hotet mot den vilda laxen. Detta berör vårt utskott i så måtto att gällande vattendomar kan behöva ändras. Gudrun Lindvall kommer senare i sitt anförande att utveckla detta.</textBlock>
    <textBlock ix="16">För tids vinnande tänker jag här yrka bifall till reservationerna 5 och 9; detta utan att för den skull på något sätt förringa betydelsen av någon av våra övriga motioner. Tack, fru talman!</textBlock>
  </contentBlock>
  <contentBlock ix="25" page="0">
    <textBlock ix="0">Anf.  14  BENGT-OLA RYTTAR (s):</textBlock>
    <textBlock ix="1">Fru talman! Vi behandlar, som sagt, bostadsutskottets betänkande nr 2 som handlar om naturresursfrågor och vattenrätt. I betänkandet föreslås avslag på</textBlock>
    <textBlock ix="2">20 motioner som är lagda under den allmänna motionstiden.</textBlock>
    <textBlock ix="3">Sten Andersson påpekade att det är årtusendets första debatt. Det är inte riktigt trevligt att uppleva att det är en debatt som egentligen inte innehåller några som helst nyheter eller någon som helst utveckling.</textBlock>
    <textBlock ix="4">Jag hoppas att detta inte blir signifikant för det kommande årtusendet.</textBlock>
    <textBlock ix="5">Den första reservationen i betänkandet är framlagd av Kristdemokraterna och Folkpartiet. Den innehåller förslag om utökat älvskydd i tre avseenden.</textBlock>
    <textBlock ix="6">För det första önskar reservanterna att det ska vara det för ett vattendrag redovisade skyddsbehovet som ska bedömas, oberoende av vilket syfte ett planerat ingrepp skulle tjäna.</textBlock>
    <textBlock ix="7">För det andra förespråkar reservanterna att åtgärder för utvecklingen av befintliga tätorter eller av det lokala näringslivet eller för utförandet av anläggningar som behövs för totalförsvaret inte generellt ska kunna undantas från skyddet.</textBlock>
    <textBlock ix="8">För det tredje framförs önskemål om att kraven på de åtgärder som ofta kallas mindre ombyggnader ska skärpas så att de med säkerhet utesluter en faktisk utbyggnad.</textBlock>
    <textBlock ix="9">Motionen motsvarar ett förslag som avstyrktes av utskottet under förra riksmötet med hänvisning bl.a.</textBlock>
    <textBlock ix="10">till att Vattendragsutredningens betänkande övervägdes inom Regeringskansliet, varför det inte fanns skäl att då tillstyrka någon förändring av älvskyddet.</textBlock>
    <textBlock ix="11">Eftersom vi förväntar oss en proposition i december i år avstyrks reservationerna.</textBlock>
    <textBlock ix="12">Den motiveringen har Harald Nordlund reagerat väldigt starkt på. Så småningom framgick det också vad det var för motion som han avsåg i sin argumentering. Att argumenteringen är densamma som förra året gör inte att den är svagare. Vi står nu nära en proposition i ärendet. Det gör att motiveringen har stärkts. Sakligt sett är det en förändring.</textBlock>
    <textBlock ix="13">I reservation 2, som är en moderatmotion, handlar det om älvskyddets omfattning. Här kan man faktiskt ana att Moderaterna från början är ett konservativt parti, även om de inte ger så mycket uttryck för det annars nuförtiden. Man betonar i reservationen att allt är bra som det är, och samma krav behandlades våren</textBlock>
    <textBlock ix="14">1999 och samma avslag föreslås i år.</textBlock>
    <textBlock ix="15">Det är mycket sällan man hör Sten Andersson så oengagerad i talarstolen som han var i dag.</textBlock>
    <textBlock ix="16">Reservation 3 är också en moderatreservation.</textBlock>
    <textBlock ix="17">Den här gången handlar det om vindkraft. Det gör också reservation 4 av Rigmor Stenmark och reservation 5 av Helena Hillar Rosenqvist.</textBlock>
    <textBlock ix="18">Bakom Sten Anderssons anförande anar man moderaternas starka aversion emot vindkraft, även om den är klädd i vackra ord om natur och miljö och respekt för den enskilda äganderätten. I center- och miljöpartireservationerna mer än anar man kärleken till vindkraften. Det visar lite grann på spännvidden i det borgerliga blocket när det gäller energipolitik.</textBlock>
    <textBlock ix="19">I betänkandet gör utskottet en grundlig genomgång av gällande bestämmelser om vindkraften och</textBlock>
    <textBlock ix="20">Vindkraftsutredningens förslag. Utredningen har remissbehandlats och bereds nu. Anammar regeringen utredningens förslag är reservationerna faktiskt mycket väl tillgodosedda trots den spännvidd som finns i synen på vindkraft. Det är naturligt att vi visar lite tålamod och avvaktar propositionen.</textBlock>
    <textBlock ix="21">I reservationerna 6, 7 och 8 ställs olika krav som berör nationalstadsparker. Centerreservationen andas lite större ödmjukhet än tidigare år, men man pläderar för inrättande av fler nationalstadsparker. Jag kan upplysa Rigmor Stenmark om att departementet arbetar faktiskt med entusiasm med de här frågorna - så hys lite hopp!</textBlock>
    <textBlock ix="22">Jag skulle personligen vilja höja ett varnande finger. Kommunernas planmonopol gör att de har mycket goda förutsättningar att säkerställa de värden som Rigmor Stenmark ivrar för utan att inrätta nationalstadsparker. Reservatinstrumentet ska man använda i mycket speciella fall, eftersom det innebär att de folkvalda i kommunfullmäktige mister sin rådighet över nationalstadsparken. Den överlåts då till jurister.</textBlock>
    <textBlock ix="23">Och det är en delegation som är mycket svår att ta tillbaka.</textBlock>
    <textBlock ix="24">Beträffande Miljöpartiets krav på en fond för nationalstadsparken vill jag återge vad som sägs i betänkandet. Länsstyrelsen har regeringens uppdrag att i samråd med berörda fastighetsförvaltare, myndigheter och kommuner hålla ihop förvaltningen och skötseln av nationalstadsparken. Det har i anledning härav inrättats en samverkansgrupp. I fråga om den i reservationen särskilt nämnda byggrätten har länsstyrelsen, enligt vad som erfarits under hand, valt att inte vidta ytterligare åtgärder. Beträffande de av reservanten nämnda kraftledningarna har utskottet erfarit att Stockholm Energi den 16 december 1998 hos</textBlock>
    <textBlock ix="25">Statens energimyndighet ansökte om förlängning av nätkoncessionen för en högspänningsledning som löper genom nationalstadsparken. Nätkoncessionen för denna ledning är tidsbegränsad och löper ut vid årsskiftet 2000/01. Regeringen har den 10 juni 1999</textBlock>
    <textBlock ix="26">beslutat enligt 17 kap. 3 § miljöbalken att frågan om tillåtligheten av den fortsatta verksamheten avseende högspänningsledningen inom nationalstadsparken ska prövas av regeringen.</textBlock>
    <textBlock ix="27">Jag tycker att detta är en rimlig ordning och ett rimligt hanteringssätt.</textBlock>
    <textBlock ix="28">När det gäller bullerproblemen, som tas upp i reservation 8, delar jag reservantens uppfattning om att bullernivån är oacceptabel i nationalstadsparken, men jag anser att problemet ska lösas på myndighetsnivå, där det nu ligger.</textBlock>
    <textBlock ix="29">I reservation 9 argumenterar Centern och Miljöpartiet för att avskaffa undantaget i det kommunala vetot. Jag har inga nya argument att komma med i den här debatten men tycker att de gamla står sig mycket väl.</textBlock>
    <textBlock ix="30">Rigmor Stenmark sade i sitt anförande att det skulle skapas klarhet i de här frågorna. Det är full klarhet i dessa frågor. Det finns ett undantag i den kommunala vetorätten, och det är mycket exakt formulerat och preciserat.</textBlock>
    <textBlock ix="31">I reservation 10 tas den angelägna frågan om laxens förutsättningar upp. Utskottet har inte underlag för att avgöra om det i de nu aktuella frågorna föreligger brister. Utskottet förutsätter att Fiskeriverket och övriga berörda statliga och kommunala myndigheter följer utvecklingen inom området och tar de initiativ som kan anses erforderliga. När vi har tillräckliga kunskaper för att byta strategi i laxfrågan finns det också omprövningsmöjligheter. Men vi ska ha god kunskap innan vi gör det.</textBlock>
    <textBlock ix="32">Jag vill understryka det faktum att den största spännvidden, de stora motsättningarna i dessa frågor faktiskt inte finns mellan riksdagsmajoriteten och oppositionen utan inom det borgerliga blocket. Jag tycker att ni ska försöka att reda ut era misshälligheter så att väljarna vid nästa val vet det är som kommer att gälla.</textBlock>
    <textBlock ix="33">Fru talman! Jag yrkar bifall till utskottets hemställan i betänkandet och avslag på samtliga reservationer.</textBlock>
  </contentBlock>
  <contentBlock ix="26" page="0">
    <textBlock ix="0">Anf.  15  HARALD NORDLUND (fp) replik:</textBlock>
    <textBlock ix="1">Fru talman! Bengt-Ola Ryttar sade bl.a. att den här debatten inte innehåller någonting som skulle leda till utveckling. Jag hoppas att jag förstod honom rätt.</textBlock>
    <textBlock ix="2">Då kan jag konstatera att vi torde ha olika uppfattning om vad utveckling är. För oss folkpartister är det utveckling att se till att skyddet för outbyggda älvar blir starkare. Det är utveckling. För oss är det utveckling när man i valet mellan att skydda forsar i</textBlock>
    <textBlock ix="3">Medelpad och Småland och utbyggnad för att nå ett i och för sig positivt syfte att få mer el är det självklart att det är skyddet av forsarna som vi kommer att ställa upp för.</textBlock>
    <textBlock ix="4">När det pågår en dragkamp mellan Miljödepartement och Näringsdepartement i den frågan och också i andra frågor, Tönningfloarna och liknande frågor, är det helt klart att vi ställer upp för att bevara orörda mycket värdefulla naturområden.</textBlock>
    <textBlock ix="5">Det är det vi kallar utveckling, att skydda värdefull natur och de outbyggda älvarna. Därför tycker jag att debatten innehåller en hel del av utveckling.</textBlock>
  </contentBlock>
  <contentBlock ix="27" page="0">
    <textBlock ix="0">Anf.  16  BENGT-OLA RYTTAR (s) replik:</textBlock>
    <textBlock ix="1">Fru talman! Vad jag kommenterade var att det inte fanns någonting nytt i debatten. Det är gamla kända ståndpunkter som redovisas; det finns möjligen vissa nyanseringar.</textBlock>
    <textBlock ix="2">När det gäller Folkpartiets vattenpolitik är folkpartisterna fundamentalister. De förespråkar normpolitik på det här området såsom de gör på många andra politikområden. Och det är väl så att i opposition kan det vara bekvämt att ta till normpolitiska beslut, därför att då maximerar man sitt inflytande. Men om man räknar med att komma i regeringsansvarig ställning är det faktiskt ganska bra att kunna laga efter läge.</textBlock>
  </contentBlock>
  <contentBlock ix="28" page="0">
    <textBlock ix="0">Anf.  17  HARALD NORDLUND (fp) replik:</textBlock>
    <textBlock ix="1">Fru talman! I sitt anförande sade Bengt-Ola Ryttar att debatten inte innehåller någonting som tyder på utveckling. Nu ändrar sig Ryttar till att tala om nytt.</textBlock>
    <textBlock ix="2">Nej, jag medger: Folkpartiet tvingas år efter år att driva dessa frågor, därför att vi inte får gehör för dem här i kammaren. På det sättet är det inget nytt. Vi kommer att fortsätta att driva frågorna om ett starkare skydd för de outbyggda älvarna så länge som vi inte har fått en majoritet i riksdagen med oss på det kravet.</textBlock>
  </contentBlock>
  <contentBlock ix="29" page="0">
    <textBlock ix="0">Anf.  18  BENGT-OLA RYTTAR (s) replik:</textBlock>
    <textBlock ix="1">Fru talman! Harald Nordlund envisas med att lägga ord som jag inte har använt i min mun. Men faktum kvarstår: Den här debatten innehåller inga nya grepp. Det är precis samma debatt som vi har fört här i kammaren under ganska många år, och jag tycker att det hade varit rimligt att vi hade haft lite mera stuns i den första debatten under det nya årtusendet.</textBlock>
  </contentBlock>
  <contentBlock ix="30" page="0">
    <textBlock ix="0">Anf.  19  RIGMOR STENMARK (c) replik:</textBlock>
    <textBlock ix="1">Fru talman! Det är en mycket uppgiven Bengt-Ola</textBlock>
    <textBlock ix="2">Ryttar som står i talarstolen. Han efterlyser nyheter och undrar varför de inte kommer. Men är det inte så att det är Socialdemokraterna som har majoritet i bostadsutskottet? Är det inte så att Bengt-Ola Ryttar har en oerhörd möjlighet att komma med nyheter? Ta bara en sådan enkel sak som att denna första debatt vara generös och komma med något helt revolutionerande i stället för att titta på alla reservationer och uppgivet säga: Det får myndigheterna sköta och det får regeringen sköta, och det är några som är entusiastiska över frågorna, men jag, Bengt-Ola Ryttar från</textBlock>
    <textBlock ix="3">Socialdemokraterna, tänker inte driva på!</textBlock>
    <textBlock ix="4">Varför tar inte Bengt-Ola Ryttar chansen och yrkar bifall till de förslag som finns? Om han inte gör det kommer de ju tillbaka igen.</textBlock>
  </contentBlock>
  <contentBlock ix="31" page="0">
    <textBlock ix="0">Anf.  20  BENGT-OLA RYTTAR (s) replik:</textBlock>
    <textBlock ix="1">Fru talman! Nu är det faktiskt så att Socialdemokraterna inte ensamma har någon majoritet i utskottet, och det trodde jag att Rigmor Stenmark visste om.</textBlock>
    <textBlock ix="2">När det gäller initiativkraften får vi en proposition i höst, och det är faktiskt inte så illa i denna fråga.</textBlock>
  </contentBlock>
  <contentBlock ix="32" page="0">
    <textBlock ix="0">Anf.  21  RIGMOR STENMARK (c) replik:</textBlock>
    <textBlock ix="1">Fru talman! Nej, tack och lov, höll jag på att säga, så har socialdemokraterna inte ensamma makten.</textBlock>
    <textBlock ix="2">Men ni socialdemokrater skulle kunna, tillsammans med oss andra, få makt i nästan alla de här frågorna, t.ex. om ni ville se en förändring av vindkraften, om ni ville ta bort byråkratin eller om ni ville ge tydliga regler mellan kommunerna och länsstyrelserna. Varför vill ni inte det? Varför går ni inte tillsammans med oss i de frågorna? Och varför låter man Miljöpartiet sväva ute på någon kant? Varför hamnar inte alla i samma led? Det borde ju blåsa nya vindar nu år 2000 så att vi tog de här frågorna på allvar. Inte vill väl Bengt-Ola Ryttar vara med och såga av den här grenen så att vi alla ramlar?</textBlock>
  </contentBlock>
  <contentBlock ix="33" page="0">
    <textBlock ix="0">Anf.  22  BENGT-OLA RYTTAR (s) replik:</textBlock>
    <textBlock ix="1">Fru talman! Vi samarbetar gärna med Centerpartiet när Centerpartiet har de bra idéerna och i den rätta situationen.</textBlock>
    <textBlock ix="2">Vi får en proposition i höst, och då får vi se hur majoriteten ser ut.</textBlock>
    <textBlock ix="3">Jag noterar att Rigmor Stenmark har tonat ned sin kritik av inskränkningarna i det kommunala vetot på ett sätt som ändå kanske nu i slutändan av debatten innebär en viss förnyelse av debatten i naturresursfrågan.</textBlock>
  </contentBlock>
  <contentBlock ix="34" page="0">
    <textBlock ix="0">Anf.  23  ULF BJÖRKLUND (kd) replik:</textBlock>
    <textBlock ix="1">Fru talman och Bengt-Ola Ryttar! Det är klart att det inte blir någon hög temperatur i en debatt när man bara ständigt år efter år hänvisar till utredningar som jobbar och jobbar.</textBlock>
    <textBlock ix="2">Älvskyddet är faktiskt en viktig fråga. Utskottet har mig veterligen årligen från 1991/92 hanterat de här frågorna och fört en diskussion. Så tillsattes Vattendragsutredningen - möjligen 1992/93 någon gång.</textBlock>
    <textBlock ix="3">Man har lagt fram några betänkanden, 1994 och</textBlock>
    <textBlock ix="4">1996. Man har alltså nu jobbat i sju år.</textBlock>
    <textBlock ix="5">Under tiden har vi fått begreppet "miljövänlig vattenkraftutbyggnad". Utskottet har varit och besökt</textBlock>
    <textBlock ix="6">Klippen uppe i Västerbotten och tittat på hur det kan se ut, och mig veterligen - jag har själv provat - får man inte annat än inplanterad fisk, i alla fall ingen riktig, naturlig, på platsen född fisk, när man fiskar.</textBlock>
    <textBlock ix="7">Man hänvisar ständigt till den här Vattendragsutredningen, och jag vill fråga: Är det så här det ska gå till? I sju års tid har man arbetat. Hur ska det bli någon utveckling och hur ska vi kunna ta nya, djärva steg, när vi inte vet om och när regeringen och socialdemokraterna är beredda att vara med och stödja kreativa förslag som faktiskt finns i utskottet och i den här kammaren? Är det så här det ska gå till? Är det sju år vi ska vänta, eller blir det möjligen tio?</textBlock>
  </contentBlock>
  <contentBlock ix="35" page="0">
    <textBlock ix="0">Anf.  24  BENGT-OLA RYTTAR (s) replik:</textBlock>
    <textBlock ix="1">Fru talman! Det förvånar mig lite hur Ulf Björklund lägger upp argumenteringen, eftersom han är mycket väl medveten om att det kommer en proposition i höst om vattenkraftsfrågorna. Det har lagts fram en utredning om vindkraften som har mycket stora förutsättningar att få ett mycket brett stöd här i kammaren.</textBlock>
  </contentBlock>
  <contentBlock ix="36" page="0">
    <textBlock ix="0">Anf.  25  ULF BJÖRKLUND (kd) replik:</textBlock>
    <textBlock ix="1">Fru talman! Har möjligen Bengt-Ola Ryttar en aning om vad det kan bero på att Vattendragsutredningens idéer och förslag inte har kommit längre efter sju års arbete? Och vad är det som gör att man fortfarande överväger i regeringen om det ska komma någon proposition eller inte? Har man fräscha, nya idéer här som man verkligen arbetar med? Det är frågor som naturskyddsfolket väntar på besked om.</textBlock>
    <textBlock ix="2">Vad tror egentligen Bengt-Ola Ryttar? Är det svåra frågor som gör att regeringen inte här orkar, vågar eller vill ta några djärva initiativ nu när vi har börjat ett nytt millennium?</textBlock>
  </contentBlock>
  <contentBlock ix="37" page="0">
    <textBlock ix="0">Anf.  26  BENGT-OLA RYTTAR (s) replik:</textBlock>
    <textBlock ix="1">Fru talman! Det är naturligtvis så att vattenkraftsfrågorna är svåra och komplicerade. Är man i ansvarig ställning ska man tänka sig för noga och väga för och emot innan man bestämmer sig. Är man i opposition är det bra mycket enklare att ta till brösttoner.</textBlock>
    <textBlock ix="2">Det kommer en proposition. Då ska vi ta beslut om hur framtidens politik på det här området ska se ut, och vi får hoppas att det kan bli ganska stor enighet om detta.</textBlock>
  </contentBlock>
  <contentBlock ix="38" page="0">
    <textBlock ix="0">Anf.  27  STEN ANDERSSON (m) replik:</textBlock>
    <textBlock ix="1">Fru talman! Jag var oengagerad enligt Bengt-Ola</textBlock>
    <textBlock ix="2">Ryttar. Jag tycker väl att jag har hört honom själv agera i kammaren med i alla fall något större glöd än vad han har presterat hitintills.</textBlock>
    <textBlock ix="3">När jag kommenterade debatten här och sade att den inte kan vara så viktig jämförde jag den med en aktivitet som just nu håller på att inledas på en annan plats i Stockholm, och det tycker jag faktiskt var en bra jämförelse.</textBlock>
    <textBlock ix="4">Jag skulle vilja fråga Bengt-Ola Ryttar: Anser</textBlock>
    <textBlock ix="5">Bengt-Ola Ryttar att de fyra i dag outbyggda älvarna aldrig under några förhållanden ska byggas ut eller användas för elproduktion?</textBlock>
    <textBlock ix="6">Bengt-Ola Ryttar efterlyste nyheter. Det var väl ingen ström av nyheter som han presenterade i dag.</textBlock>
    <textBlock ix="7">Sedan talade Bengt-Ola Ryttar om splittringen. Det var större splittring mellan oppositionen än vad det fanns inom de tre samarbetspartierna. Är det verkligen sant? Är det sant vad gäller den energipolitik som regeringen i dag står för? Det är möjligt att det är sant mellan partierna politiskt. Men mellan partiernas väljare är det definitivt inte sant när vi talar om energipolitik.</textBlock>
    <textBlock ix="8">Jag tycker t.ex. att vi skulle tillämpa en politisk möjlighet som Bengt-Ola Ryttar i andra sammanhang förespråkar rätt så kraftigt, nämligen folkomröstning.</textBlock>
    <textBlock ix="9">Jag skulle också vilja ha en folkomröstning, men framför allt i en annan fråga, nämligen om den framtida energipolitiken. Jag tror nog på goda grunder att jag inte skulle tillhöra den förlorande sidan i en sådan omröstning.</textBlock>
  </contentBlock>
  <contentBlock ix="39" page="0">
    <textBlock ix="0">Anf.  28  BENGT-OLA RYTTAR (s) replik:</textBlock>
    <textBlock ix="1">Fru talman! Det vi diskuterar i dag är naturresurslagen och vattenrätten. Vi diskuterar inte energipolitiken i sin helhet. Hur ska frågorna utformas i</textBlock>
    <textBlock ix="2">Sten Anderssons tilltänkta folkomröstning? Jag ser inte att det i några avseenden är möjligt att ha en folkomröstning om energipolitiken i dagsläget.</textBlock>
    <textBlock ix="3">De fyra orörda älvarna ska förbli orörda. Det är inget att huttla med. Så är det, och så kommer det att förbli.</textBlock>
  </contentBlock>
  <contentBlock ix="40" page="0">
    <textBlock ix="0">Anf.  29  STEN ANDERSSON (m) replik:</textBlock>
    <textBlock ix="1">Fru talman! Jag förutsätter att Bengt-Ola Ryttar ändå på något sätt måste koppla samman vattenkraft och energi. Det är den koppling jag har gjort, och det är därför vi har tagit upp den frågan här i dag.</textBlock>
    <textBlock ix="2">Angående kraven på folkomröstning om energipolitiken säger Bengt-Ola Ryttar att han i varje fall inte i dagsläget - det är en viss öppning - ser något skäl för att ha en ny folkomröstning. Jag kan tala om för honom något som han säkert redan vet, nämligen att en hygglig majoritet bland hans egna väljare nog inte tycker att det skulle illa vara om vi i dag skulle få en folkomröstning om den framtida energipolitiken. I</textBlock>
    <textBlock ix="3">det fallet är jag mer socialdemokrat än Bengt-Ola</textBlock>
    <textBlock ix="4">Ryttar.</textBlock>
  </contentBlock>
  <contentBlock ix="41" page="0">
    <textBlock ix="0">Anf.  30  BENGT-OLA RYTTAR (s) replik:</textBlock>
    <textBlock ix="1">Fru talman! Det var ju trevligt att konstatera att vi är överens, Sten Andersson. Det ska bli intressant att läsa Sten Anderssons memoarer. Jag har en känsla av att det kommer att bli roligt men att vi har en viss anledning att bäva inför det.</textBlock>
    <textBlock ix="2">När det gäller folkopinionen om folkomröstning om energipolitiken tycker jag inte alls att den står i strid med socialdemokraternas inställning i de här frågorna just nu. Jag tror heller inte att en majoritet i befolkningen vill ha något slags oprecis folkomröstning, utan då ska det finnas klara utmejslade alternativ att ta ställning till. Det är vi långt ifrån.</textBlock>
  </contentBlock>
  <contentBlock ix="42" page="0">
    <textBlock ix="0">Anf.  31  OWE HELLBERG (v):</textBlock>
    <textBlock ix="1">Fru talman! Vänsterpartiet har inga reservationer i detta betänkande, men jag vill ändå redogöra för en del av våra ståndpunkter.</textBlock>
    <textBlock ix="2">När det gäller älvskyddet vill jag betona vår mycket restriktiva inställning till någon som helst nybyggnad. Däremot finns det en energiöverenskommelse mellan s, v och c som innebär ett visst utrymme för småskalig ombyggnad och effektivisering av gamla anläggningar i mindre vattendrag. Hur detta hanteras är naturligtvis en grannlaga uppgift, eftersom nya skador eller störningar i den biologiska mångfalden inte är acceptabelt.</textBlock>
    <textBlock ix="3">Under detta år betalas inga bidrag ut. Men ansökningarna fortsätter att komma in till den nya energimyndigheten. Naturvårdsverket har i samarbete med Energimyndigheten tagit fram kriterierna för bidragsansökningarna. Vi kommer noga att bevaka vilka projekt som får tillstånd och hur kommande anläggningar påverkar den omgivande miljön och den biologiska mångfalden. Grundinställningen är dock klar och tydlig: Vattenkraftsutbyggnadsepoken måste vara slut. Därför säger vi också nej till Vattendragsutredningens förslag till ny klassificering av älvskyddet.</textBlock>
    <textBlock ix="4">Förslagen i kd- och fp-motionerna är tänkvärda.</textBlock>
    <textBlock ix="5">Men man bör avvakta till dess att frågan behandlats i samband med Miljömålsutredningen. S-motionen om förenklingar vid tillkomsten av småskalig vattenkraft bör avvisas med kraft. Utskottet avstyrker också den motionen.</textBlock>
    <textBlock ix="6">Vindkraftsutbyggnaden är viktig, inte minst som en del i den mycket kraftfulla energiomställning som krävs för att styra om Sverige i ekologiskt hållbar riktning. Det är också viktigt att utbyggnaden sker under ordnade former och att regelsystemet skärps när det gäller tillåtlighetsprövningen.</textBlock>
    <textBlock ix="7">I c- och mp-motionerna finns krav som är befogade inte minst för att snabba på processen med kommande vindkraftsutbyggnad. En avställning av t.ex.</textBlock>
    <textBlock ix="8">Barsebäck 2 kräver sannolikt ett tillskott av vindenergi. Vindkraftsutredningens förslag går dock i samma riktning som motionsförslagen gör, vilket gör att de i nuläget kan avstyrkas. Däremot är det viktigt att</textBlock>
    <textBlock ix="9">Energimyndigheten snabbar på sin kartering av områden för riksintresse och att regeringen så fort som möjligt återkommer med en proposition till riksdagen så att utbyggnaden kommer i gång på bred front.</textBlock>
    <textBlock ix="10">Förslaget i moderatmotionen om snävare syn på gränser för byggandet av vindkraft och ytterligare kommunala hinder är framtidsfientligt och motverkar omställningen till ett ekologiskt hållbart samhälle.</textBlock>
    <textBlock ix="11">Det kommunala monopolet i markplaneringsfrågor är en principiellt mycket viktig fråga, där avsteg från vetot endast ska ske i undantagsfall. Vänsterpartiet har tidigare hävdat att det kommunala vetot ska gälla fullt ut. Men vi har också insett problematiken i vissa frågor.</textBlock>
    <textBlock ix="12">Den nya miljöbalken bygger på en överenskommelse mellan s, v och mp. Där görs vissa inskränkningar av det kommunala planmonopolet när det t.ex.</textBlock>
    <textBlock ix="13">gäller större järnvägsprojekt. De gamla reglerna för kärntekniska anläggningar är fortfarande desamma.</textBlock>
    <textBlock ix="14">Förhoppningsvis ska miljöbalkens allmänna hänsynsregler och stärkta krav på miljökonsekvensbeskrivningar ändå göra att största möjliga hänsyn tas och att inga kommuner behöver upplåta mark och vatten för ändamål som går emot deras intressen.</textBlock>
    <textBlock ix="15">Centerpartiet är inte med i miljöbalksöverenskommelsen. Men det vore ändå intressant att veta hur det ser på t.ex. stormarknadsproblematiken, där det kommunala planmonopolet fungerar som ett omvänt veto. Det gäller också nya möjligheter att sätta upp miljökvalitetsmål för t.ex. utsläpp i vatten. Vattenavrinningsområden kan inte indelas efter kommungränser, utan de följer de vattendrag och sjösystem som naturligt hänger ihop.</textBlock>
    <textBlock ix="16">När det gäller omprövningen av gamla vattendomar är det inte i första hand omprövningsreglerna som är problemet utan ersättningsfrågorna. Kraven på ersättning för minskat kraftuttag i samband med förändringar för att underlätta naturliga miljöer för biologisk mångfald eller för fiske och fiskens vandring är så stora att allmänintressena inte reser krav på sådana förändringar i tillräcklig omfattning.</textBlock>
    <textBlock ix="17">Det som behöver förändras är kraftföretagens skyldigheter att genomföra förändringar för biologisk mångfald eller för fiskens möjligheter till ett naturligt liv utan krav på ersättning, eller åtminstone mycket lägre krav på ersättning.</textBlock>
    <textBlock ix="18">Omprövningsmöjligheten har också ökat i och med införandet av den nya miljöbalken där överträdelser av miljökvalitetsnormer kan föranleda en omprövning även om tillstånden kom till före miljöbalkens regler.</textBlock>
    <textBlock ix="19">Om det här är tillämpligt på frågan om den vilda laxens fortlevnad i våra älvar eller om det behövs andra åtgärder är inte jag man att avgöra. Utskottet tycker också att det råder brist på underlag i frågan.</textBlock>
    <textBlock ix="20">Detta behöver kanske belysas bättre för utskottets ledamöter, t.ex. på ett utskottssammanträde. För övrigt är det nog så att det största hotet mot den vilda laxens överlevnad är de industriliknande fångstmetoder för fisk som används i Östersjön. Kvoter på hur mycket lax som tas upp kan ifrågasättas samt hur de efterlevs, inte minst i våra grannländer runt Östersjön.</textBlock>
    <textBlock ix="21">I stället bör det kustnära laxfisket och laxfisket i älvmynningarna prioriteras.</textBlock>
  </contentBlock>
  <contentBlock ix="43" page="0">
    <textBlock ix="0">Anf.  32  STEN ANDERSSON (m) replik:</textBlock>
    <textBlock ix="1">Fru talman! Owe Hellberg sade att när man ska stänga av även det andra aggregatet i Barsebäck -</textBlock>
    <textBlock ix="2">vilket jag hoppas aldrig kommer att inträffa - krävs det mer vindkraft. Jag anser att det krävs mer annan energi redan i dag på grund av att man har stängt av det första aggregatet om vi ska kunna upprätthålla en trygg energiförsörjning i Sverige.</textBlock>
    <textBlock ix="3">Låt oss säga att vi ersätter hela Barsebäck med vindkraft. Har Owe Hellberg en susning om hur många vindkraftverk vi då behöver? Den viktigaste frågan är kanske: Vad ska han ersätta den bortfallna produktionen från Barsebäck med när det inte blåser eller i de fall - det händer faktiskt ofta - det blåser för mycket för att man ska kunna producera el med vindkraftverk?</textBlock>
  </contentBlock>
  <contentBlock ix="44" page="0">
    <textBlock ix="0">Anf.  33  OWE HELLBERG (v) replik:</textBlock>
    <textBlock ix="1">Fru talman! För det första håller nog inte den svenska kraftnätsmyndigheten med Sten Andersson när det gäller behovet av elström. I den senaste köldknäppen, inte minst nere i våra södra trakter, hade man ett överskott på åtminstone 10 %. Framförhållningen när det gäller el var faktiskt god.</textBlock>
    <textBlock ix="2">Det står klart och tydligt att för att man ska kunna ställa av Barsebäck 2 ska det ersättas med ny energi i alternativa former. Exakt hur det ser ut kan väl ingen förklara riktigt i dag, men vindkraften är en del i det hela. Om man bara skulle ersätta det med vindkraft -</textBlock>
    <textBlock ix="3">det är naturligtvis inte möjligt eftersom det är en teknik som inte går att använda i alla sammanhang -</textBlock>
    <textBlock ix="4">rör det sig om ca 3 000 vindkraftverk i en något större skala. Vi behöver en omfattande utbyggnad av vindkraften. Vi har ju sett att det går att genomföra på andra håll, inte minst i vårt närmaste grannland där det också är en mycket framgångsrik exportprodukt.</textBlock>
    <textBlock ix="5">Man tar fram ny teknik på det här området hela tiden.</textBlock>
  </contentBlock>
  <contentBlock ix="45" page="0">
    <textBlock ix="0">Anf.  34  STEN ANDERSSON (m) replik:</textBlock>
    <textBlock ix="1">Fru talman! Owe Hellberg säger att han inte exakt kan förklara vad den nya energin ska bestå av. Det är faktiskt ett ganska chockerande uttalande med tanke på att majoriteten i riksdagen har sagt att vi framöver ska lita på ny energi. En representant för stödpartierna vet inte vad den nya energin ska komma ifrån. Det är ganska intressant.</textBlock>
    <textBlock ix="2">När det sedan gäller tillgängligheten till elkraft kan jag bara konstatera att vi har importerat enormt mycket den senaste månaden, mycket mer än vad vi gjort tidigare. Det står i en av Stockholms morgontidningar i dag. Priserna på elström var unikt höga i förra veckan. Det berodde inte på att det fanns en för stor produktion.</textBlock>
  </contentBlock>
  <contentBlock ix="46" page="0">
    <textBlock ix="0">Anf.  35  OWE HELLBERG (v) replik:</textBlock>
    <textBlock ix="1">Fru talman! Jag kan konstatera att framförhållningen när det gäller elkraft faktiskt är god, trots avställandet av Barsebäck 1. För att man ska kunna ställa av Barsebäck 2 ska det finnas ersättning i form av alternativ energi där vindkraft är en del av det hela. Det är en förutsättning för att man ska kunna ställa av Barsebäck 2.</textBlock>
    <textBlock ix="2">Men det kanske viktigaste vi måste göra när det gäller energin är att effektivisera och se till att vi använder energin på ett mer kvalificerat och förädlat sätt. Man pratar om faktor 4 och faktor 10 när det gäller energianvändningen. Den största frågan är kanske att se till att vi utnyttjar energin på ett bättre sätt och att vi använder mindre elenergi i fortsättningen.</textBlock>
  </contentBlock>
  <contentBlock ix="47" page="0">
    <textBlock ix="0">Anf.  36  HARALD NORDLUND (fp) replik:</textBlock>
    <textBlock ix="1">Fru talman! Om några fler än vi som finns här i kammaren mot förmodan skulle få veta vad vi säger i den här debatten tror jag att man skulle undra. För en stund sedan hörde vi i en replik Bengt-Ola Ryttar säga bl.a. att de fyra outbyggda älvarna ska förbli outbyggda. Owe Hellberg sade nyss bl.a. att vattenkraftsutbyggnadsepoken är slut, men jag tycker att han höll öppet för en småskalig utbyggnad. Men om nu Bengt-Ola Ryttar säger att de ska förbli outbyggda och Owe Hellberg säger att den här epoken är slut, varför i all sin dar kan ni inte ställa upp på Folkpartiets krav att stärka skyddet? Ni säger ju att epoken är slut.</textBlock>
  </contentBlock>
  <contentBlock ix="48" page="0">
    <textBlock ix="0">Anf.  37  OWE HELLBERG (v) replik:</textBlock>
    <textBlock ix="1">Fru talman! I princip är vattenkraftsutbyggnadsepoken slut, men det finns en energiöverenskommelse mellan Socialdemokraterna, Västerpartiet och Centerpartiet som innebär en viss möjlighet för ombyggnad och effektivisering av småskaliga anläggningar i mindre vattendrag. Som jag sade i mitt inlägg kommer vi att väldigt noga bevaka regelsystemet för detta och vilka tillstånd som eventuellt kommer att omfattas av detta. Det handlar alltså inte om en utbyggnad av vattenkraften utan om ombyggnad och effektivisering. Och det kan bara ske efter de tillståndsprövningar enligt miljöbalken som måste göras. Vi har sett att detta innebär stora restriktioner. Det gäller t.ex. avslag för Sölvbacka strömmar, Brunnsberg och alla andra projekt som regeringen har prövat under tiden.</textBlock>
    <textBlock ix="2">Jag tycker att Folkpartiet ska arbeta i Miljömålsutredningen för sina idéer och ståndpunkter. Sedan får vi se vad den propositionen kan leda fram till. Jag tycker att det finns tänkvärda inslag i era motioner.</textBlock>
  </contentBlock>
  <contentBlock ix="49" page="0">
    <textBlock ix="0">Anf.  38  HARALD NORDLUND (fp) replik:</textBlock>
    <textBlock ix="1">Fru talman! Jag känner fortsatt oro. Det är jag som representerar Folkpartiet i Miljömålsutredningen. Jag och andra folkpartister kommer naturligtvis att fortsätta att slåss för de här frågorna.</textBlock>
    <textBlock ix="2">Jag kan konstatera att när vi står inför valet att skydda forsar i Medelpad och Småland mot utbyggnad eller att godta nya vattenkraftverk för att få lite mer el finns risken - den är stor - att Vänsterpartiet tillsammans med Socialdemokraterna väljer utbyggnadsalternativet.</textBlock>
  </contentBlock>
  <contentBlock ix="50" page="0">
    <textBlock ix="0">Anf.  39  OWE HELLBERG (v) replik:</textBlock>
    <textBlock ix="1">Fru talman! Det handlar inte om utbyggnad. Det handlar möjligen om ombyggnad och effektivisering av redan befintliga anläggningar. Som jag sade är detta en mycket grannlaga uppgift. Vi kommer att noggrant följa regelsystemet. Vi kommer att förhöra oss väldigt noga med Naturvårdsverket och Energimyndigheten så att man är helt överens om de tolkningar man ska göra när det gäller regelsystemen. Vi kommer naturligtvis att följa de eventuella tillståndsprövningar som görs av detta väldigt noga.</textBlock>
    <textBlock ix="2">Detta är en tillfällig åtgärd som finns inom ramen för energiöverenskommelsen. Det kommer naturligtvis att diskuteras om den över huvud taget ska få en fortsättning. Det beror också på hur det kommer att gå med den fortsatta effektiviseringen av energin och omställningen till ett hållbart samhälle.</textBlock>
  </contentBlock>
  <contentBlock ix="51" page="0">
    <textBlock ix="0">Anf.  40  HELENA HILLAR ROSEN-</textBlock>
    <textBlock ix="1">QVIST (mp) replik:</textBlock>
    <textBlock ix="2">Fru talman! Owe Hellberg nämnde i sitt anförande</textBlock>
    <textBlock ix="3">Vindkraftutredningen och gav oss Vänsterpartiets syn på det energislaget. Owe Hellberg påpekar att Vindkraftutredningen i så hög grad går i Miljöpartiets riktning att man från Vänsterpartiets håll därför väljer att avstyrka Miljöpartiets motion i frågan.</textBlock>
    <textBlock ix="4">Jag kanske har varit med lite för kort tid i det här parlamentet för att inse vitsen med det. Jag tycker att man kanske eventuellt skulle kunna tillstyrka sådana här motioner för att få lite tryck i de frågor där Vänsterpartiet och Miljöpartiet faktiskt har en ganska stor samsyn.</textBlock>
  </contentBlock>
  <contentBlock ix="52" page="0">
    <textBlock ix="0">Anf.  41  OWE HELLBERG (v) replik:</textBlock>
    <textBlock ix="1">Fru talman! Miljöpartiets motion sammanfaller till stor del med Vindkraftutredningens förslag, men de är naturligtvis inte identiska. Jag tycker därför inte att det är meningsfullt att tillstyrka motionen eftersom den ganska snabbt kommer i en kommande proposition.</textBlock>
    <textBlock ix="2">Förhoppningsvis kommer både Vänsterpartiet och</textBlock>
    <textBlock ix="3">Miljöpartiet att kunna vara med och ta fram innehållet i den propositionen, så vi har naturligtvis chans och möjlighet att återkomma i den frågan.</textBlock>
  </contentBlock>
  <contentBlock ix="53" page="0">
    <textBlock ix="0">Anf.  42  HELENA HILLAR ROSEN-</textBlock>
    <textBlock ix="1">QVIST (mp) replik:</textBlock>
    <textBlock ix="2">Fru talman! Tack, det låter alldeles utomordentligt. Då kanske vi också kommer att se en tillstyrkan av våra förslag.</textBlock>
  </contentBlock>
  <contentBlock ix="54" page="0">
    <textBlock ix="0">Anf.  43  CARL-ERIK SKÅRMAN (m):</textBlock>
    <textBlock ix="1">Fru talman! Jag hoppas att talmannen har överseende med att jag inte utnyttjar all den tid som finns angiven här. Låt mig bara göra någon liten kommentar.</textBlock>
    <textBlock ix="2">Det är ju så att energiintressen och miljöintressen ofta står emot varandra. Det gör att planbestämmelserna är viktiga. Avvägningen mellan energi- och miljöintressen måste göras på ett rimligt sätt. Eftersom det har ifrågasatts vill jag gärna säga att jag helt står bakom vad Sten Andersson tidigare har sagt i de här frågorna.</textBlock>
    <textBlock ix="3">Rigmor Stenmark klagar över allmänhetens ställningstagande till de förslag som Centerpartiet har lagt fram. Men det är ju så att avvägningen måste göras på ett sätt som är bra för alla. För att uttrycka det lite mer folkligt: Även blåshål har sina miljövärden.</textBlock>
    <textBlock ix="4">Även när det gäller vattengenererad energi är de här motsättningarna påtagliga. Det är orimligt att vi avhänder oss alla möjligheter att använda ytterligare vattenkraft och på samma gång accepterar och bortser från alla negativa miljöeffekter av vinande och stundtals fula vindkraftverk.</textBlock>
    <textBlock ix="5">Beträffande vattenkraften har vi sedan länge prövat system med vattenrätt, vattendomstolar och liknande. I det systemet, vill jag gärna säga, är det faktiskt så att vi från moderat sida har velat motsätta oss en försvagning av skyddet för vissa älvar. Även ett sådant här normerande rättsligt system, där planfrågorna är starkt styrda, behöver ses över och förbättras.</textBlock>
    <textBlock ix="6">Båda energiformerna kan behövas. Men även vindkraften kan behöva regleras på ett närmare sätt, så att vi verkligen garanterar att vi undviker de negativa miljöeffekterna och kan behålla en lämplig avvägning mellan miljö- och energiintressen.</textBlock>
  </contentBlock>
  <contentBlock ix="55" page="0">
    <textBlock ix="0">Anf.  44  RIGMOR STENMARK (c) replik:</textBlock>
    <textBlock ix="1">Fru talman! Nu kom det som jag faktiskt har väntat på: tyckandet att vindkraftverken är "fula". Jag har lite svårt att se det. Jag delar inte den uppfattningen.</textBlock>
    <textBlock ix="2">När det gäller negativa miljöproblem är det märkligt att man får höra ytterligare en moderat inte säga ett ord om de negativa miljöproblem som kärnkraften orsakar.</textBlock>
  </contentBlock>
  <contentBlock ix="56" page="0">
    <textBlock ix="0">Anf.  45  CARL-ERIK SKÅRMAN (m) replik:</textBlock>
    <textBlock ix="1">Fru talman! Jag vidhåller att det med alla energiformer finns både positiva och negativa effekter, och vi ska inte bortse från någondera. Vi ska göra de avvägningarna på ett rimligt sätt. Ingen energiform går fri från negativa kommentarer när det gäller utformning och framställningssätt. Men vi måste avväga det på ett sätt som gör att alla kan acceptera avvägningarna, icke bara 3 eller 4 % av befolkningen.</textBlock>
  </contentBlock>
  <contentBlock ix="57" page="0">
    <textBlock ix="0">Anf.  46  RIGMOR STENMARK (c) replik:</textBlock>
    <textBlock ix="1">Fru talman! I det här fallet är det inte bara 3-4 %</textBlock>
    <textBlock ix="2">av befolkningen som tycker att vi ska ha en annan eneriinriktning i Sverige. Det tror jag att Skårman mycket väl vet.</textBlock>
  </contentBlock>
  <contentBlock ix="58" page="0">
    <textBlock ix="0">Anf.  47  CARL-ERIK SKÅRMAN (m) replik:</textBlock>
    <textBlock ix="1">Fru talman! Möjligen var det lite slarvigt av mig att säga 3-4 %. Men det är ju uppenbart att Centerpartiet har haft svårigheter att få sin energipolitik och sin övriga politik accepterad av ett stort flertal av befolkningen.</textBlock>
  </contentBlock>
  <contentBlock ix="59" page="0">
    <textBlock ix="0">Anf.  48  PER LAGER (mp):</textBlock>
    <textBlock ix="1">Fru talman! Det är ju så att en del frågor rör sig ganska snabbt i tiden, andra frågor rör sig inte alls eller väldigt lite framåt. Med anledning av detta återkommer vi ofta till olika problem. Det innebär också att vi återkommer med samma motioner i stort sett år från år, som blir bemötta på ett liknande sätt år från år.</textBlock>
    <textBlock ix="2">När det gäller det här betänkandet finns det för min del två sådana exempel, nämligen i fråga om vindkraftens ställning i Sverige och i fråga om det kommunala vetot.</textBlock>
    <textBlock ix="3">Jag tänkte först säga några ord om vindkraften.</textBlock>
    <textBlock ix="4">Där har vi sett en radikal kursändring, kan man säga, med tanke på den vindkraftsutredning som blev färdig i somras och framför allt med tanke på det linjetal som statsministern höll i Västerås i september. Han sade där att vi nu ska ersätta två Barsebäcksverk med vindkraft till år 2010. Det innebär inte riktigt 10 terawattimmar, men något ditåt. 10 terawattimmar var nämligen utredningens förslag.</textBlock>
    <textBlock ix="5">Vi återkommer med en stor vindkraftsmotion som nu finns med i det här betänkandet, där vi precis som</textBlock>
    <textBlock ix="6">Vindkraftutredningen påtalar behovet av planeringsmål. Vi säger 12 terawattimmar, för vi tror att det är möjligt. Vi säger att det måste finnas en nationell vindkraftsplan, detta bl.a. för att få den tyngd i den fysiska planeringen som nu måste till i den nödvändiga energiomställning som ingen av oss kommer undan.</textBlock>
    <textBlock ix="7">Vi måste se till att vindkraften också får områden av riksintresse. Det behöver ju inte alls betyda att de står mot andra riksintressen. På grund av den minimala miljöpåverkan som vindkraftverken innebär kan de ofta stå tillsammans med intressen för natur- och kulturvärden och även med rekreationsbehov och fritidsintressen. Därför är det viktigt att höja upp vindkraftverken till ett riksintresse.</textBlock>
    <textBlock ix="8">Det finns nämligen en hel del problem med den lagstiftning som vi i dag har. Det gäller bl.a. beträffande havslokaliseringarna, där lagstiftningen till skillnad från vad avser landlokaliseringarna medför problem. Så är bl.a. fallet med kravet att det ska finnas en samhällsekonomisk nytta med havslokaliseringen.</textBlock>
    <textBlock ix="9">Detta innebär särskilt problem i ett fall som i dag är aktuellt, nämligen havslokaliseringen i Ölands farvatten. Öland är ett av de områden som inte ska få ha vindkraftsparker med större effekt än 10 megawatt. Samtidigt är sådana under 10 megawatt knappast samhällsekonomiskt nyttiga. Det måste här ske en samordning av lagstiftningen så att den blir mer överensstämmande.</textBlock>
    <textBlock ix="10">När det gäller vindkraftverken måste väl alla i dag efter de undersökningar som har gjorts inse att vindkraften måste ingå som en kraftig del av den energiomställning som vi snabbt måste göra. Det är inte tal om annat än att försiktighetsprincipen alltid måste användas. Det finns värden som vi alltid måste värna på ett särskilt sätt. Det har att göra med fauna och flora och givetvis också med de människor som bor i närheten av vindkraftverken.</textBlock>
    <textBlock ix="11">Det finns i dag ett investeringsstöd, och elmarknaden håller på att avregleras. Vi har pengar för perioden från november förra året till slutet av detta år för att klara omställningen av leveranskonstruktionerna.</textBlock>
    <textBlock ix="12">Jag förväntar mig att regeringen nu kommer att lägga fram en proposition om vindkraften i framtiden, där man tar ett helhetsgrepp om stödet till vindkraften -</textBlock>
    <textBlock ix="13">för visst behövs det ett visst stöd. Det handlar kanske framför allt om ett produktionsstöd.</textBlock>
    <textBlock ix="14">Vi har i dag en miljöbonus som motsvarar energiskatten. Vad det ska bli framöver får vi diskutera eller får regeringen lägga fram förslag om, men det är nödvändigt att vindkraften som en förnybar energikälla har möjlighet att konkurrera med de icke miljövänliga energikällorna, som så att säga inte är riktigt prissatta. Deras energi borde egentligen vara mycket dyrare.</textBlock>
    <textBlock ix="15">Fru talman! Jag ska också nämna några ord om den kommunala vetorätten. Den kommunala vetorätten är en hörnsten i den kommunala självbestämmanderätten. En del statsvetenskapliga forskare säger att vi inte har något kommunalt självstyre och aldrig har haft det i vårt land, att kommunerna är lokala förvaltningsorgan under staten. Jag håller inte riktigt med om det där. Jag tror att det i dag trots allt finns grader av självbestämmande i kommunerna.</textBlock>
    <textBlock ix="16">En inskränkning i den kommunala självbestämmanderätten gjordes 1989-1990, när man tog bort kommunernas rätt att lägga in ett veto mot anläggningar för utbränt kärnbränsle. I dag har vi i min hemtrakt ett ställe som Kynnefjäll, som ligger mellan</textBlock>
    <textBlock ix="17">Dalsland och norra Bohuslän. Det är ett berg som</textBlock>
    <textBlock ix="18">SKB har varit intresserat av i över 20 år. Man har där i snart 20 år suttit i en liten stuga och vaktat dygnet runt därför att man är rädd för att det ska göras provborrningar. Man har hittills bara fått muntliga löften, inga försäkringar. Regeringen hänvisar till SKB, och</textBlock>
    <textBlock ix="19">SKB har sagt att man ska starta en dialog med befolkningen. Det har man hittills inte gjort.</textBlock>
    <textBlock ix="20">Jag sade tidigare att vissa frågor står stilla. Detta är en fråga där det står ganska stilla, men det finns trots allt, fru talman, en liten förhoppning. Jag vet att</textBlock>
    <textBlock ix="21">SKB nu är på väg mot Kynnefjäll. Jag hoppas att man snart ska starta den här dialogen med befolkningen.</textBlock>
    <textBlock ix="22">Det är inte värdigt ett demokratiskt samhälle som vårt att folk ska sitta och vakta ett berg, ungefär som de indianer i Big Mountain i Arizona som nu kommer att tvångsförflyttas gör. Kynnefjäll ska i fortsättningen inte behöva vaktas. Vi måste få en klar friskrivning av detta berg.</textBlock>
  </contentBlock>
  <contentBlock ix="60" page="0">
    <textBlock ix="0">Anf.  49  STEN ANDERSSON (m) replik:</textBlock>
    <textBlock ix="1">Fru talman! För att ta det sista som Per Lager sade först: Det är väl ingen som är tvingad att sitta och vakta vid Kynnefjäll. Det är ett frivilligt åtagande.</textBlock>
    <textBlock ix="2">Jag får vidare säga att Per Lager i alla fall är ärlig när han talar för sitt parti. Han sade nämligen att han tror att vindkraften kan uppnå en viss nivå. Han säger, för att vara säker, inte att han vet det.</textBlock>
    <textBlock ix="3">Han måste däremot veta att Göran Persson har sagt att stängningen av Barsebäck ska kompenseras med vindkraftsutbyggnad. Han har dock, trots att han har blivit tillfrågad flera gånger, inte sagt - men det kan kanske Per Lager göra i dag - vad man ska ersätta den uteblivna produktionen med vid de tillfällen när produktionen blir för liten. Ska vi då inte få någon ström? Och vad gör vi när produktionen blir för stor?</textBlock>
    <textBlock ix="4">Per Lager nämner i dag något mycket viktigt, nämligen att vindkraften faktiskt kräver ett stöd från skattebetalarna. Först ska man betala räkningen på den ström som man konsumerar, och sedan ska man betala en summa på skattsedeln. Jag tror inte att alla känner till det här, men vi kan väl båda vara överens om att föra fram det lite tydligare i debatten. Då blir stödet för vindkraften lite mindre.</textBlock>
    <textBlock ix="5">Till sist, fru talman: Tycker Per Lager att markägare generellt ska tvingas att upplåta mark till vindkraftsutbyggnad?</textBlock>
  </contentBlock>
  <contentBlock ix="61" page="0">
    <textBlock ix="0">Anf.  50  PER LAGER (mp) replik:</textBlock>
    <textBlock ix="1">Fru talman! Det var många frågor. Jag ska se om jag kan besvara dem snabbt.</textBlock>
    <textBlock ix="2">Nej, ingen tvingar folk att sitta och vakta på ett berg, men trots allt sker det, och man gör det av en särskild anledning, nämligen att man är rädd om sin natur. Framför allt vill man få ett besked. Det otrevliga är att man aldrig fått något besked. Jag tycker att denna osäkerhet är ovärdig.</textBlock>
    <textBlock ix="3">Vad gäller de 12 terawattimmarna tror jag att dessa kan bli fler, Sten Andersson. Utvecklingen när det gäller vindkraftverken är explosionsartad. Framför allt blir de större, tystare och effektivare. Vi kommer i framtiden förmodligen att få ut betydligt större effekt av dem.</textBlock>
    <textBlock ix="4">Vad gäller situationer med för lite och för mycket el är det så - det vill jag säga även om vi inte ska ha en energidebatt här - att vi gör av med ca 140 terawattimmar per år. Det är alldeles för mycket. Vi borde kunna spara in kanske 30-40 av dessa terawattimmar. Åtminstone har flera energiexperter påstått att det går, och jag tror helt på det.</textBlock>
    <textBlock ix="5">Vi ska givetvis ersätta denna energibesparing inte bara med vindkraft utan också med energi från biobränslen. Det är förmodligen den stora ersättning som kommer. Därvidlag är mycket att hämta. Satsar vi bara nu på dessa saker tillsammans kommer inte de möjliga elunderskotten att inträffa. Vi har hittills i stort sett bara haft elöverskott. Vid avställningen för några år sedan hade vi ett enormt överskott.</textBlock>
    <textBlock ix="6">Fru talman! Den förnybara energin är kostsam i förhållande till den subventionerade andra energin. Vi måste få balans.</textBlock>
  </contentBlock>
  <contentBlock ix="62" page="0">
    <textBlock ix="0">Anf.  51  STEN ANDERSSON (m) replik:</textBlock>
    <textBlock ix="1">Fru talman! Det är bra att Per Lager även i det här fallet är ärlig och säger att vi måste spara. I grunden säger han att vi ska betala mer för den framtida energi som ska lösa alla våra problem. Det är väl faktiskt bättre, Per Lager, med överskott än med underskott?</textBlock>
    <textBlock ix="2">Jag hade förstått engagemanget om det hade funnits för lite elkraft i Sverige, men det har dessbättre sällan varit så men vi riskerar att få det så framöver.</textBlock>
    <textBlock ix="3">Sedan var det frågan om den totala energiproduktionen under ett år. Det är fel sätt att räkna. Jag skulle kunna säga att bussarna i Stockholm har si och så många sittplatser, och därmed går det att bestämma antalet bussar. Problemet är att bussarna används på morgnarna mellan kl. 7 och 9 och mellan kl. 17 och</textBlock>
    <textBlock ix="4">19 på kvällarna. Det är de tiderna som behovet måste räknas efter, inte att det finns si och så många sittplatser i bussarna. Det är ungefär så som Per Lager och många andra räknar. Det gör att debatten får en felaktig slagsida.</textBlock>
  </contentBlock>
  <contentBlock ix="63" page="0">
    <textBlock ix="0">Anf.  52  PER LAGER (mp) replik:</textBlock>
    <textBlock ix="1">Fru talman! Nej, det handlar om hur mycket energi vi tar ut sammanlagt. Jag menar att den moraliska och önskvärda minskningen är ganska stor i förhållande till vad vi utnyttjar i dag. Vi ska inte bygga energiproduktionen efter det uttag vi har i dag. Vi ska se över uttaget vi har i dag. Det är mångdubbelt mer än i andra länder. Vi har ett energislöseri i vårt land av stora mått som vi borde göra någonting åt.</textBlock>
    <textBlock ix="2">Jag hann inte svara på frågan om markägarna i min förra replik. Självklart måste vi ta hänsyn till markägarna.</textBlock>
  </contentBlock>
  <contentBlock ix="64" page="0">
    <textBlock ix="0">Anf.  53  RIGMOR STENMARK (c) replik:</textBlock>
    <textBlock ix="1">Fru talman! Det är många bäckar små som bildar en å. När det gäller energidebatten, som vi osökt kommer in på i dag, finns det många alternativ som måste samverka för att det ska bli bra.</textBlock>
    <textBlock ix="2">Vad jag förstår är vi överens om flera saker. Men det är en sak jag undrar över när det gäller Miljöpartiet. Är Miljöpartiet berett att medverka till en utveckling av små vattenkraftverk, dvs. där det redan finns godkända vattendomar och där vattendraget redan är utbyggt? Vad jag förstod av ordväxlingen mellan</textBlock>
    <textBlock ix="3">Owe Hellberg och Helena Hillar Rosenqvist skulle man samverka mellan Vänstern och Miljöpartiet. Då är frågan hyperintressant för mig som centerpartist.</textBlock>
  </contentBlock>
  <contentBlock ix="65" page="0">
    <textBlock ix="0">Anf.  54  PER LAGER (mp) replik:</textBlock>
    <textBlock ix="1">Fru talman! I just den frågan är vi klara i vårt ställningstagande. Vi vill inte ha någon utbyggnad av småskalig vattenkraft. Vi anser att man har byggt ut vad som kan accepteras i dag. Däremot är vi givetvis intresserade av förnyelsen av redan befintlig kapacitet i vattenkraften så att den blir mer effektiv. Någon mer utbyggnad är vi absolut inte intresserade av.</textBlock>
  </contentBlock>
  <contentBlock ix="66" page="0">
    <textBlock ix="0">Anf.  55  RIGMOR STENMARK (c) replik:</textBlock>
    <textBlock ix="1">Fru talman! Innebär det att Miljöpartiet är berett att förbjuda utvecklingen där det redan finns vattendomar och det finns en rad småföretagare som väntar?</textBlock>
  </contentBlock>
  <contentBlock ix="67" page="0">
    <textBlock ix="0">Anf.  56  PER LAGER (mp) replik:</textBlock>
    <textBlock ix="1">Fru talman! Eftersom vi inte vill ha någon mer utbyggnad av småskalig vattenkraft kanske det blir resultatet. Det är intressant att framtiden möjligen innehåller nya former för vattenkraft som det går att titta närmare på. Men vi är emot utbyggnaden av den småskaliga vattenkraften såsom den ser ut i dag.</textBlock>
  </contentBlock>
  <contentBlock ix="68" page="0">
    <textBlock ix="0">Anf.  57  BENGT-OLA RYTTAR (s) replik:</textBlock>
    <textBlock ix="1">Fru talman! Diskussionen om det kommunala vetot är principiellt intressant. Ibland gör man taktiska överväganden i politiken. Jag tror att taktiken har misslett Miljöpartiet när det gäller det kommunala vetot. Det tycks finnas en underström av att man över huvud taget inte kommer att klara av att placera ut kärnavfall.</textBlock>
    <textBlock ix="2">Den nationella nivån är den absolut viktigaste och avgörande nivån för demokratin och för makten. All makt som inte utövas på det nationella planet ska delegeras från det nationella planet. Det innebär att det kommunala vetot försätter oss i den situationen att kärnavfallet inte kan placeras. Vem ska väljarna i landet som anser att det måste finnas en lösning på förvaringen ställa till ansvar? Det måste finnas en nivå som det går att utkräva ansvar från. Om frågan splittras till det kommunala vetot tas ansvaret bort.</textBlock>
    <textBlock ix="3">Det är omodernt att utkräva ansvar i dag. Vi ser en utveckling i samhället, Europa och världen där man alltmer lägger över makt på experter och för bort frågorna från den demokratiska sektorn. Det är allvarligt. För varje politiskt relevant beslut ska det också gå att utkräva ansvar.</textBlock>
  </contentBlock>
  <contentBlock ix="69" page="0">
    <textBlock ix="0">Anf.  58  PER LAGER (mp) replik:</textBlock>
    <textBlock ix="1">Fru talman! Bengt-Ola Ryttar och jag har haft en liknande debatt för ett år sedan. Det finns poänger i det Bengt-Ola Ryttar säger, t.ex. ansvarsutkrävandet.</textBlock>
    <textBlock ix="2">Nu får vi inte glömma bort att det finns ett nationellt beslut om utbyggnaden av kärnkraften. Vi var många som var emot den. Tyvärr fattades detta beslut trots att man inte hade löst avfallsfrågan, och fortfarande är avfallsfrågan inte löst. Det ligger en olöst fråga i hela beslutsprocessen som har gömts undan fram till nu när det är dags att hitta dessa ställen där avfallet ska gömmas undan. Avfallet har en delningstid på 24 000 år och bör vaktas av tusen generationer till. Vi vet att det har varit ca 80 generationer sedan</textBlock>
    <textBlock ix="3">Kristi födelse. Det är fråga om hemskt lång tid.</textBlock>
    <textBlock ix="4">När det gäller det kommunala vetot har Bengt-Ola</textBlock>
    <textBlock ix="5">Ryttar en centralistisk syn där all makt utgår från nationen och delegeras nedåt. Det är inte riktigt min syn. Jag anser att kommunen som sådan ska ha det avgörande inflytandet, precis som i alla andra fall.</textBlock>
    <textBlock ix="6">Det ska också gälla kärnavfall. Nu finns det i den nya miljöbalken en skrivning som talar om att det ska vara synnerliga skäl för att bryta kommunens mening i frågan. Men trots allt har möjligheten till veto tagits bort.</textBlock>
  </contentBlock>
  <contentBlock ix="70" page="0">
    <textBlock ix="0">Anf.  59  BENGT-OLA RYTTAR (s) replik:</textBlock>
    <textBlock ix="1">Fru talman! Jag ser inget orimligt i att en hel del makt är delegerad till kommunerna. Jag ser det orimliga i att delegera makt över beslut som blockerar att det över huvud taget kommer en lösning till stånd.</textBlock>
    <textBlock ix="2">Man får tycka vad man vill om att kärnkraften över huvud taget etablerades. Det finns kärnkraft, det blir avfall, det måste förvaras, och det är högst oansvarigt att agera så att det finns en risk att det inte blir en lösning.</textBlock>
    <textBlock ix="3">Lokal demokrati är viktig. Men det är den nationella nivån som ansvarar för vilken delegation av makt som ska ske till de lokala nivåerna.</textBlock>
  </contentBlock>
  <contentBlock ix="71" page="0">
    <textBlock ix="0">Anf.  60  PER LAGER (mp) replik:</textBlock>
    <textBlock ix="1">Fru talman! Även om vi uppgraderar det kommunala vetot att också gälla kärnavfallsanläggningar kommer vi att tvingas till gemensamma beslut när det gäller kärnavfallet. Vi var överens om för ett år sedan att vi till slut kommer dithän att alla måste ta ansvar, även om vi inte gillade beslutet från början.</textBlock>
    <textBlock ix="2">Jag tror - så som det har visat sig hittills - att det finns kommuner och platser där detta skulle vara bättre än på andra platser och där även kommunen ställer sig relativt positiv. Jag kan säga, som jag sade för ett år sedan, att man kan utgå från de kommuner som har kärnkraftverken. Finns det inte något annat sätt, är väl kärnkraftverksbyggnaden det mest naturliga stället att förvara avfallet på, för att kunna kontrollera det i framtiden. Ingen tror väl att vi kan skjuta upp det i rymden, i alla fall inte ännu.</textBlock>
  </contentBlock>
  <contentBlock ix="72" page="0">
    <textBlock ix="0">Anf.  61  ELIZABETH NYSTRÖM (m):</textBlock>
    <textBlock ix="1">Fru talman! Bostadsutskottet har belyst motion</textBlock>
    <textBlock ix="2">Bo505 om muddringsfrågan alldeles för grunt - detta är en fråga som man bör gå till botten med.</textBlock>
    <textBlock ix="3">Brist på logik är det snällaste jag kan säga om utskottets behandling av Jeppe Johnssons och min motion om översyn av regelverket för muddring och muddermassor.</textBlock>
    <textBlock ix="4">Utskottet har erfarit att Naturvårdsverket för närvarande inte har några konkreta planer på att förnya nu aktuella allmänna råd från 1985 och negligerar därmed totalt att Sveriges hamnar tillskrivit Naturvårdsverket vid ett par tillfällen under 1999 och begärt en översyn - ingenting händer. Utskottet framhåller samtidigt betydelsen av att sjöfarten har tillgång till ändamålsenliga hamnar, och man avvisar motionen.</textBlock>
    <textBlock ix="5">Motionen avvisas trots att utskottet lätt borde kunna konstatera att situationen är sådan att det i flera hamnar är så att fartygsdjup har måst skrivas ned på grund av uppgrundning medan tillståndsprocesser hos</textBlock>
    <textBlock ix="6">Naturvårdsverket pågått och utländska hamnar bygger ut och fördjupar för att kunna ta över tonnage från svenska hamnar. Miljömyndigheterna i Danmark tillåter de danska handelshamnarna att muddra och ha en mudderdeponi på den danska sidan, medan det på den svenska sidan av Öresund är helt stopp.</textBlock>
    <textBlock ix="7">Vår motion är tillkommen därför att vi har förstått att de allmänna råden från 1985 är föråldrade och att ny kunskap finns om muddring och muddermassor som borde avspeglas i förändringar av de allmänna råden. Naturvårdsverket tycks inte ha insett det allvarliga i att de allmänna råden är en bromskloss och att tillgången till svenska hamnar för sjöfartsnäringen därmed är hotad.</textBlock>
    <textBlock ix="8">Att Naturvårdsverket ska ha en helhetssyn som innebär att man förstår att en minskad tillgång på svenska hamnar innebär överföring av gods från båt till bil kan förefalla självklart. När så inte är fallet är det för mig lika självklart att riksdagen ser sitt ansvar och ger Naturvårdsverket en liten pekpinne. Så har dock inte bostadsutskottet sett på saken, utan ger</textBlock>
    <textBlock ix="9">Naturvårdsverket fullt förtroende att långsamt ta död på svensk hamnverksamhet, trots uttalandena om betydelsen av ändamålsenliga hamnar.</textBlock>
    <textBlock ix="10">Avslutningsvis, fru talman, är frågan kanske för liten för att bostadsutskottet skulle engagera sig. Tyvärr befarar jag att den växer. Jag anser att man från bostadsutskottets sida borde ha gått grundligare till väga och gjort en genomlysning av behovet av djupare hamnar.</textBlock>
    <textBlock ix="11">För tids vinning yrkar jag inte bifall till motionen, men till bostadsutskottets samtliga ledamöter vill jag rikta en allvarlig uppmaning: Ta frågan på allvar och följ utvecklingen! Jag kommer givetvis att följa utvecklingen och frågan, och min förhoppning är att det blir en snar lösning så att jag slipper återkomma med en motion till hösten.</textBlock>
  </contentBlock>
  <contentBlock ix="73" page="0">
    <textBlock ix="0">Anf.  62  BENGT-OLA RYTTAR (s) replik:</textBlock>
    <textBlock ix="1">Fru talman! Jag tycker att motionärerna ska känna sig ganska nöjda med den behandling motionen har fått i utskottet. Det är faktiskt en riktigt positiv skrivning. Ni hade väl knappast förväntat er ett bifall till motionen?</textBlock>
    <textBlock ix="2">Jag vill också understryka att inte ens ert eget parti har besvärat sig med att reservera sig till förmån för motionen.</textBlock>
  </contentBlock>
  <contentBlock ix="74" page="0">
    <textBlock ix="0">Anf.  63  ELIZABETH NYSTRÖM (m) replik:</textBlock>
    <textBlock ix="1">Fru talman! Jag är mycket medveten om detta, och därför yrkade jag inte bifall till motionen.</textBlock>
    <textBlock ix="2">Det är ganska intressant att följa Naturvårdsverkets svar, som nu har kommit, där det står ungefär så här:</textBlock>
    <textBlock ix="3">När det gäller översynen av övriga allmänna råd kommer detta arbete att föregås av en samlad kartläggning för att se vilka skrifter som är i behov av revidering. När resultatet av denna kartläggning föreligger kommer prioriteringsfrågan att diskuteras.</textBlock>
    <textBlock ix="4">Det viktiga är att det här inte drar ut på tiden. Jag hoppas att man tänker på detta i bostadsutskottet.</textBlock>
  </contentBlock>
  <contentBlock ix="75" page="0">
    <textBlock ix="0">Anf.  64  GUDRUN LINDVALL (mp):</textBlock>
    <textBlock ix="1">Fru talman! Jag har också ett antal motioner som hanteras i detta betänkande, och därför står jag här i talarstolen. Jag tänkte börja med att yrka bifall till reservation 10. Jag ska också börja tala om den, som handlar om den viktiga frågan om vildlaxen.</textBlock>
    <textBlock ix="2">Miljöpartiet har agerat mycket när det gäller vildlaxen i Östersjön, då vi kan se att den är en hotad art.</textBlock>
    <textBlock ix="3">Hoten är många, bl.a. utbyggnaden av älvar. När älvarna byggdes ut under den stora älvexploateringen formade man vattendomar som sade att exploatörerna skulle sätta ut laxyngel varje år. Det här var i bästa välmening; man menade att det skulle vara ett sätt att rädda laxen. Det har också varit viktigt.</textBlock>
    <textBlock ix="4">I dag kan man se att dessa domar inte längre passar i tiden. Det som har skett är nämligen att vildlaxstammen har gått tillbaka mycket medan de odlade laxarna har blivit alltfler. Just nu är det faktiskt så att den odlade laxen hotar vildlaxbeståndet.</textBlock>
    <textBlock ix="5">Trots det fortsätter man att sätta ut ungefär 2 ½</textBlock>
    <textBlock ix="6">miljon laxyngel i Östersjön varje år. Man tar alltså upp laxar, kramar dem på rom och mjölke och föder upp ynglen ett antal år innan man sätter ut dem.</textBlock>
    <textBlock ix="7">De odlade laxarna börjar nu bli så många att de försöker ta sig in i de laxälvar som finns kvar och där vildlaxen tidigare gått in och förökat sig. Det innebär att vi håller på att få en blandning av vildlax och odlad lax. Biologiskt vill man inte ha detta, utan man skulle vilja hålla vildlaxstammen ren.</textBlock>
    <textBlock ix="8">Just i dag skulle det vara betydligt bättre om älvexploatörerna gjorde annat än att sätta ut 2 ½ miljon laxyngel, t.ex. försöka öppna många av de älvar som är stängda så att laxen kan gå upp i dem och kanske börja leka i nya älvar. Det skulle också vara en stor fördel för Norrland, då man skulle kunna få ett laxfiske i andra älvar än dem man har i dag. Vi vet att just fisketurismen efter lax ökar rejält från år till år.</textBlock>
    <textBlock ix="9">Det är alltså angeläget att dessa vattendomar börjar ses över, för att de ska bli så ändamålsenliga som möjligt för laxen, vilket var tanken. Det utvecklar vi i reservation 10, där vi menar att det är dags att börja se över vattendomarna och inte fortsätta som tidigare med att sätta ut laxyngel när det inte visar sig vara det biologiskt bästa för tillfället.</textBlock>
    <textBlock ix="10">Vi har också två reservationer som jag inte yrkar bifall till men som vi från Miljöpartiet naturligtvis ställer oss bakom. De handlar om nationalstadsparken i Stockholm.</textBlock>
    <textBlock ix="11">Vi har en unik nationalstadspark runt Hagaparken och Brunnsviken som instiftades för ungefär fem år sedan, på initiativ från Miljöpartiet. Det var Anna</textBlock>
    <textBlock ix="12">Horn som under vår första period i riksdagen mycket hårt drev frågan att vi skulle få en nationalstadspark.</textBlock>
    <textBlock ix="13">Tyvärr kan vi se att skötseln av nationalstadsparken inte har varit den bästa. Det har t.ex. än så länge inte ens kommit upp informationstavlor. I normala fall när vi instiftar nationalparker i Sverige är vi snabba med att få upp information, för vi menar att de ska vara öppna för allmänheten och ska vara klenoder för människor att ta sig till och ta sig fram i. Men just när det gäller nationalstadsparken har detta inte skett.</textBlock>
    <textBlock ix="14">Detta måste åtgärdas. Vi måste verkligen ta nästa steg för att vårda nationalstadsparken och utveckla den till den klenod den faktiskt är.</textBlock>
    <textBlock ix="15">På samma sätt kan vi se att det börjar finnas hot om byggnation i nationalstadsparken. Jag vet att Helena Hillar har berört detta lite grann. Detta måste också åtgärdas. Vi måste värna nationalstadsparken om den ska kunna få bli kvar för framtiden. Ett sätt som jag har tagit upp i en motion är att försöka skapa en fond för att se till att vi säkrar den mark som finns i och kring nationalstadsparken från byggnation.</textBlock>
    <textBlock ix="16">En annan sak som är mycket viktig är att vi ser till att vi så gott det går, med tanke på att nationalstadsparken trots allt ligger mitt i Stockholm, försöker minska bullerstörningarna i Brunnsviken och Hagaparken. Det är många människor som rör sig i dessa grönområden, och vi vet alltmer att just grönområden i en storstad är viktiga för människors hälsa och välbefinnande. Då är buller en faktor som vi måste försöka minska i ett område som ska finnas till för rekreation.</textBlock>
    <textBlock ix="17">Det är alltså viktigt att nationalstadsparken utvecklas och att det som är nödvändigt för att bevara den och öka tillgängligheten verkligen kommer till stånd.</textBlock>
    <textBlock ix="18">Jag har också en motion som handlar om Ytterjärna. Ytterjärna är ett mycket unikt område i Sverige -</textBlock>
    <textBlock ix="19">ett område som faktiskt har ett skydd enligt Södertälje kommuns översiktsplan. Trots det planeras en flygplats vid Hall som helt skulle omintetgöra detta unika område. Jag tänker inte närmare gå in på detta eftersom jag har en interpellationsdebatt nästa vecka, den</textBlock>
    <textBlock ix="20">1 februari, om denna fråga. Jag hoppas att det är flera partier som då vill vara med och diskutera de planer man har på en ny storflygplats på Södertörn, någonting som skulle innebära att många grönområden av vikt, som behövs för storstadsmänniskan, skulle hotas. Områdena runt Södertörn och Hall är områden som har stora värden när det gäller rekreation. Inflygningsplatsen skulle bli precis över Ytterjärna, med dess mångfald av aktiviteter. Det är områden som faktiskt nästan är mer internationellt uppmärksammade än nationellt uppmärksammade. Det är områden som jag skulle önska att alla ni som inte har besökt faktisk besöker.</textBlock>
    <textBlock ix="21">Med det, fru talman, yrkar jag bifall till reservation 10.</textBlock>
  </contentBlock>
  <contentBlock ix="76" page="0">
    <textBlock ix="0">Anf.  65  CARL-ERIK SKÅRMAN (m) replik:</textBlock>
    <textBlock ix="1">Fru talman! Jag kan, om än med andra motiveringar, dela Gudrun Lindvalls tveksamhet kring flygplats på Hall, men det var inte därför jag begärde replik. Gudrun Lindvall talade om att det inte hade kommit upp några informationstavlor i nationalstadsparken i Haga. Det må så vara. Vad som är mycket värre är att lagstiftningen är så otydlig att man aldrig vet vad som är tillåtet respektive förbjudet när det gäller åtgärder i nationalstadsparken. Stadsbyggnadsdirektören har t.o.m. vid ett tillfälle ställt frågan om det är möjligt att reparera en trasig vattenledning om den går genom grönområde i nationalstadsparken.</textBlock>
    <textBlock ix="2">Vi behöver fler erfarenheter och mer utpräglad praxis när det gäller hanteringen av nationalstadsparker om vi med gott samvete ska kunna säga att vi vet vad vi gör när vi inrättar nya nationalstadsparker.</textBlock>
  </contentBlock>
  <contentBlock ix="77" page="0">
    <textBlock ix="0">Anf.  66  GUDRUN LINDVALL (mp) replik:</textBlock>
    <textBlock ix="1">Fru talman! Jag kan dela en del av de uppfattningarna. Det var så att nationalstadsparken kom till som den första, och den första får ofta vara den som är spjutspetsen. Jag håller med om att det är otydligt vad man får göra och inte får göra i nationalstadsparken.</textBlock>
    <textBlock ix="2">Vi vet att det har funnits många krav på byggnation, t.ex., och man har diskuterat vad som är möjligt och inte möjligt att göra i nationalstadsparken. Från</textBlock>
    <textBlock ix="3">Miljöpartiets sida anser vi att det inte bör vara möjligt att bygga. Det är möjligt att vi inte delar den uppfattningen, men jag är överens med herr Skårman så till vida att jag tycker att vi bör få fram klarare och entydigare regler för vad som gäller för nationalstadsparken. För mitt vidkommande handlar det alltså om att få ett starkare skydd.</textBlock>
  </contentBlock>
  <contentBlock ix="78" page="0">
    <textBlock ix="0">Anf.  67  CARL-ERIK SKÅRMAN (m) replik:</textBlock>
    <textBlock ix="1">Fru talman! Hur kan man föreslå att vi ska inrätta nya nationalstadsparker med samma olägenheter kring sig om det är så att lagstiftningen som nu gäller är så väldigt oklar? Är det inte bättre att först utarbeta klara lagbestämmelser innan man sprider osäkerheten ytterligare i landet?</textBlock>
  </contentBlock>
  <contentBlock ix="79" page="0">
    <textBlock ix="0">Anf.  68  GUDRUN LINDVALL (mp) replik:</textBlock>
    <textBlock ix="1">Fru talman! Det som jag uppfattar som problem är egentligen inte att lagstiftningen är så otydlig utan att man inte riktigt vet vilken tolkning som ska göras. Vi har en sådan lagstiftning att det ofta är praxis och tolkningar som avgör. Här har också synpunkt stått mot synpunkt. Vi har sett att man ibland har provat från fall till fall.</textBlock>
    <textBlock ix="2">Jag hoppas att vi kan få ett bättre skydd - inte bara för denna första nationalstadspark, utan även för kommande. Jag önskar att det skydd vi får för nationalstadsparken är lika entydigt som skyddet för nationalparkerna. Även där tycker jag att det behövs ett stärkt skydd, för även där får man göra saker och ting som faktiskt hotar nationalparker. Vi vet att det finns sådana exempel när det gäller energiåtgärder, t.ex.</textBlock>
  </contentBlock>
  <contentBlock ix="80" page="0">
    <textBlock ix="0">Anf.  69  HARALD NORDLUND (fp):</textBlock>
    <textBlock ix="1">Fru talman! Jag är lite förvånad över diskussionen kring nationalstadsparker och lagstiftningen. Det som vållat tveksamhet hos de kommuner som härefter kan komma ifråga för bildande av nationalstadspark - dit hör Uppsala och Trollhättan - är oron för att lagstiftningen är så tvingande. Det finns inte möjligheter för kommuner att vidta några som helst åtgärder, åtminstone inte utan att man har fått medgivande till det. Därför är jag väldigt förvånad över denna diskussion om att man ska vänta. Det är lite typiskt.</textBlock>
    <textBlock ix="2">Jag har kanske inte replikrätt på moderaterna, men jag kan inte låta bli att konstatera att man vill att vi ska dröja med att inrätta fler nationalstadsparker så länge vi inte har klarlagt lagstiftningen och tillämpningen av den. Det är inte Folkpartiets uppfattning.</textBlock>
    <textBlock ix="3">Vi menar att vi bör gå vidare. Det här är ett väldigt viktigt skydd för värdefulla områden inne i tätorter.</textBlock>
    <textBlock ix="4">Fru talman! Min fråga till Gudrun Lindvall är följande: Är det Gudrun Lindvalls och Miljöpartiets uppfattning att man inte bör gå vidare innan man har gjort någonting åt nuvarande lagstiftning?</textBlock>
  </contentBlock>
  <contentBlock ix="81" page="0">
    <textBlock ix="0">Anf.  70  GUDRUN LINDVALL (mp):</textBlock>
    <textBlock ix="1">Fru talman! Nej, det är inte vår uppfattning att man ska vänta. Det är vår uppfattning att man ska komma till rätta med de problem som man har när det gäller nationalstadsparken i Stockholm. Där har det t.ex. funnits vissa byggrätter som det har blivit mycket diskussion om därför att byggen på ett mycket påtagligt sätt stör nationalstadsparken. Det förslag som vi har om att inrätta en statlig fond handlar bl.a.</textBlock>
    <textBlock ix="2">om att försöka lösa ut de byggrätterna för att komma till rätta med de problem som vi har haft i detta område och som tyvärr inte riktigt är lösta.</textBlock>
    <textBlock ix="3">Vår uppfattning är att det är mycket viktigt att ha nationalstadsparker just därför att grönområden i storstäder har visat sig mycket viktigt för människor.</textBlock>
    <textBlock ix="4">Vi kan se att det faktiskt är en hälsofråga. Människor mår mycket bra av att ha ett ställe där de känner sig närmare naturen, där det är lugn och ro och där de kan få ta del av någonting annat än den vanliga storstaden. Vi anser att vi ska gå vidare med att bilda nationalstadsparker, så jag är helt överens med Harald</textBlock>
    <textBlock ix="5">Nordlund i den frågan.</textBlock>
  </contentBlock>
  <contentBlock ix="82" page="0">
    <textBlock ix="0">Överläggningen var härmed avslutad.</textBlock>
    <textBlock ix="1">(Beslut fattades efter 5 §.)</textBlock>
  </contentBlock>
  <contentBlock ix="83" page="0">
    <textBlock ix="0">5 §  Hyresrätt och bostadsrätt, m.m.</textBlock>
  </contentBlock>
  <contentBlock ix="84" page="0">
    <textBlock ix="0">Föredrogs bostadsutskottets betänkande 1999/2000:BoU3</textBlock>
    <textBlock ix="1">Hyresrätt och bostadsrätt m.m.</textBlock>
  </contentBlock>
  <contentBlock ix="85" page="0">
    <textBlock ix="0">Anf.  71  CARL-ERIK SKÅRMAN (m):</textBlock>
    <textBlock ix="1">Fru talman! Jag vill yrka bifall till reservation nr</textBlock>
    <textBlock ix="2">1, men står självfallet tillsammans med mina moderata kamrater bakom övriga reservationer. På ett numera rentav traditionsenligt sätt yrkar jag bifall bara till den första reservationen.</textBlock>
    <textBlock ix="3">Naturligtvis, fru talman, är det inte orimligt att i vissa lägen införa hyresreglering. Att t.o.m. införa hyresstopp kan exempelvis vara motiverat i ett krigsläge, när man förväntar sig att efterfrågan snabbt ska överstiga utbudet av lägenheter. Det var väl så som den svenska hyresregleringen en gång kom till. Jag var inte med, så jag har inte den exakta kunskapen.</textBlock>
    <textBlock ix="4">Men det var säkert många som besjälades av en god vilja och en stor omsorg om befolkningen och inte ville att första världskrigets brutala ekonomi skulle upprepas i vårt land.</textBlock>
    <textBlock ix="5">Men hur korta hyresstopp och hyresregleringar man från början än har tänkt sig är det alltid svårt att ta sig ur regleringar och ransoneringar. Ofta kan tröskeleffekter uppstå vid avvecklingen som det tar emot att övervinna. När det gäller hyrorna har det varit särskilt svårt. Det är egentligen den enda kristidsreglering som ännu finns kvar 55 år efter krigsslutet. Det har gjorts många försök att avreglera hyrorna. Men det har alltid funnits någon grupp som har tyckt att det är orimligt. Någon grupp här eller där känner kortsiktigt av trösklarna mer än andra. Någon mister jobbet när regleringarna inte längre behöver administreras.</textBlock>
    <textBlock ix="6">Nu står vi där med vårt arv från de fem åren av världskrig för 55-60 år sedan. Men det är inte hela sanningen. Landsbygdens avfolkning under framför allt 50-talet skapade långsiktiga obalanser på bostadsmarknaden i många tätorter. Det gjorde det mycket lättare för dem som ville försvara bostadsransoneringen och hyresregleringen. Det gjorde det även lättare för dem som ville att staten skulle utnyttja läget och styra boendet i riktning mot hyresboende utan rätt att äga det egna hemmet. Det är ett boende på politiskt fastställda villkor i kommunalt ägda lägenheter. Det är bakgrunden till att det byggdes en miljon lägenheter i huvudsakligen i kommunala bostadsföretags regi under tio år med tyngdpunkten strax före 1970. Det skulle dessutom byggas rationellt och billigt för att den offentliga ekonomin skulle kunna klara av åtagandena.</textBlock>
    <textBlock ix="7">Än i dag kan man se spår av byggkranarna, som har gett trista omgivningar i de miljöer som de kommunala planerarna skapade på detta sätt. Det beror inte särskilt ofta på ond vilja att det blev så. Däremot är det resultat av ett systemfel. Brist på mångfald och valfrihet får sådana effekter. Till råga på allt visade det sig att man, när man för cirka tio år sedan undersökte hyresgästernas uppfattning om relationerna mellan bostadsvärde och hyra, fann att de boende i miljonprogramområdena till skillnad från i stort sett alla andra boende ansåg att hyran översteg bostadens värde.</textBlock>
    <textBlock ix="8">Nu är det bättre i de här områdena, men man har också fått skjuta till ytterligare miljoner, upprusta och göra om för att det blev fel från början. Bristen på mångfald och valfrihet i boendet gjorde att det blev dyrt, trots att avsikten från början var att bostäderna skulle vara billiga. Det är ju det industriella likformiga byggandets idé att det ska bli billigt. Dessutom var dessa lägenheter normstyrda efter de striktaste teoretiska tankar om vad överheten ansåg att folket hade behov av.</textBlock>
    <textBlock ix="9">Om bruksvärdessystemet hade tillämpats på det sätt som det från början var tänkt skulle de nyss nämnda problemen ha fångats upp och hyran skulle ha differentierats efter hyresgästernas uppfattning om värdet på sin bostad. Men så har inte bruksvärdessystemet tillämpats. Ofta har man visat på att hyrorna har varierat mer med den fasta låneräntan under respektive fastighets byggår.</textBlock>
    <textBlock ix="10">Sedan de kommunala bostadsföretagens hyror har blivit normgivande och hyresledande har också andra effekter kunnat iakttas. I vissa orter med låg bostadsefterfrågan har hyresnivåerna hållits uppe på grund av att de kommunala bostadsföretagens hyresnivå inte har följt med nedåt i en vikande efterfrågan. I andra orter, företrädesvis de stora tätorterna, har de kommunala bostadsföretagens hyror använts för att man med bruksvärdessystemets hjälp ska kunna sänka hyresnivån under vad som är rimligt för att byggare ska kunna få ett nybygge att gå runt ekonomiskt. I de fallen har byggandet stannat av. Mycket illustrativa exempel på detta finns i Stockholm som en följd av ett olyckligt beslut av den dåvarande socialdemokratiskt ledda majoriteten i Svenska Bostäders styrelse angående hyressättningen i S:t Eriksområdet på</textBlock>
    <textBlock ix="11">Kungsholmen. Det har resulterat i att det bara har byggts en handfull hyreslägenheter i Stockholm under åren därefter.</textBlock>
    <textBlock ix="12">De enda som i det här läget har varit villiga att bygga har varit de kommunala bolagen, vilka med</textBlock>
    <textBlock ix="13">40 000-50 000 lägenheter var i sin ägo naturligtvis kan ta förluster i tusentals lägenheter, eftersom de kan täcka förlusterna genom att höja hyrorna för övriga hyresgäster.</textBlock>
    <textBlock ix="14">Det är inte rimligt, fru talman, att bruksvärdessystemet får de här effekterna. Det är inte rimligt att bruksvärdessystemet ska ge upphov till högre hyror än vad som annars skulle gälla i den enskilda orten eller att systemet blir ett hinder för nybebyggelse när det finns efterfrågan på bostäder till de hyror som är erforderliga för att man ska kunna producera nya hus utan förlustkalkyler. Alla vet vad resultatet blir: brist på lägenheter, särskilt hyreslägenheter som vi också behöver som en del i mångfalden. Omvandling från hyresrätt till bostadsrätt initieras av konstlade marknadsförutsättningar. Och vi får naturligtvis det skadliga etablerandet av svarta marknader när det gäller hyresrätter. Det är svarta marknader som förmodligen inga utom de som olagligt och omoraliskt skor sig på situationen har något intresse av.</textBlock>
    <textBlock ix="15">Konsekvenserna av det här borde rimligen vara att man som ett första steg i den sedan länge avsedda avregleringen av hyresregleringen tillämpar bruksvärdessystemet som det från början var tänkt.</textBlock>
    <textBlock ix="16">Dvs. att det ska vara en hyressättning som tar hänsyn till hur hyresgästerna uppskattar sina respektive lägenheter med nackdelar och förtjänster. Läget i huset och i omgivande samhälle ska spela den roll som är berättigad med det här perspektivet. Det gäller även andra värden i lägenheten, teknisk utrustning osv. Så ska det vara oavsett vilken hyressättning som gäller just för de av kommunala företag ägda fastigheterna.</textBlock>
    <textBlock ix="17">Rimligen borde man jämföra med alla fastigheter.</textBlock>
    <textBlock ix="18">Fru talman! Det är ett rimligt rättvisekrav att man får betala hyra efter den nytta man har av lägenheten.</textBlock>
    <textBlock ix="19">Det är också rimligt att det är en sådan hyressättning att det blir ekonomiskt möjligt med nybyggnad. I sin förlängning ger nämligen nybyggnad flyttningskedjor som totalt sett ger en rörligare bostadsmarknad och därmed förmodligen också ett effektivare utnyttjande av det bostadsbestånd som finns på respektive ort.</textBlock>
    <textBlock ix="20">Det kan aldrig vara rimligt att vi har en hyressättning som gör det attraktivt för ensamstående äldre att bo kvar i stora äldre lägenheter. Det är inte särskilt smart att vi har en sådan hyressättning som det finns exempel på i vissa delar av våra storstäders innerstäder.</textBlock>
    <textBlock ix="21">Jag har några ytterligare uppfattningar och synpunkter. Det kan inte kan vara rimligt att försvåra tillkomsten av nya bostadsrätter. Det finns ingen anledning att försvåra hyresgästernas möjlighet att överta sina lägenheter i bostadsrättsform. Det lönar sig dock föga att återupprepa alla de argument som vi har haft i de situationerna. Jag vill bara notera att riksdagens majoritet tycks vilja frångå den normala demokratiska majoritetsprincipen med en enkel majoritet och vill försvåra bostadsrättsomvandling med en kvalificerad majoritet.</textBlock>
    <textBlock ix="22">Jag har redan framställt mina yrkanden.</textBlock>
  </contentBlock>
  <contentBlock ix="86" page="0">
    <textBlock ix="0">Anf.  72  STEN LUNDSTRÖM (v):</textBlock>
    <textBlock ix="1">Fru talman! Jag konstaterar att Carl-Erik Skårman med en viss envishet återupprepar sina gamla argument för ökad segregation och minskad möjlighet för vanliga människor att efterfråga bostäder i attraktivare lägen. Det är bara att beklaga.</textBlock>
    <textBlock ix="2">När vi andra brottas med problemet med att få ned nybyggnadskostnaderna på olika sätt löser Skårman det här enkelt genom att säga: Släpp marknaden fri, och låt hyrorna sticka vart de vill; det finns alltid folk som är beredda att efterfråga!</textBlock>
    <textBlock ix="3">Men, fru talman, jag väljer i mitt anförande i första hand att förhålla mig till våra egna reservationer. Alla våra reservationer rör olika sätt att stärka hyresgästernas position på bostadsmarknaden. Skälet till att vi gör på det viset är naturligtvis de rapporter om bostadslöshet, hemlöshet och vräkningar som kommit i en strid ström de senaste tio åren.</textBlock>
    <textBlock ix="4">Fru talman! Jag ska försöka att med ett par exempel visa på de brister i lagstiftningen som vi med våra reservationer försöker komma till rätta med.</textBlock>
    <textBlock ix="5">Det första exemplet handlar om Jorma. Jorma hade i sin ungdom ett missbruk som han lyckades komma ur, mycket med hjälp av en kvinna som han senare flyttade samman med. Han skaffade sig utbildning och fick också ett jobb. Under flera år skötte</textBlock>
    <textBlock ix="6">Jorma jobb och hyra klanderfritt, och allt syntes lösa sig på bästa sätt. Så bröts förhållandet med kvinnan av olika skäl, vilket inte är särskilt ovanligt i dagens samhälle, och Jorma tog tillfället i akt att återfalla i sitt missbruk.</textBlock>
    <textBlock ix="7">Under denna period missade Jorma några hyresinbetalningar och förlorade också sitt jobb. Resultatet blev som vid många andra tillfällen: Jorma blev vräkt. Nu startade en period, om än kortvarig, med ett ökat missbruk och en tillvaro som uteliggare och härbärgeboende för Jorma.</textBlock>
    <textBlock ix="8">Efter bara några månader beslutar sig Jorma för att det liv han levde som nykter trots allt var klart bättre. Jorma sköter sig och lyckas faktiskt också komma in på ett s.k. särskilt boende, där kraven för boendet innebär ständiga urinprovskontroller och oanmälda visitationer i bostaden. Jorma lyckas också få ett nytt arbete.</textBlock>
    <textBlock ix="9">Nu startar nästa problem. Kommunen, som betalar entreprenören för driften av boendet, har som utgångspunkt att mellan tre månader och ett halvt år i detta boende ska räcka för att sedan komma ut i eget boende. Kommunen saknar tyvärr möjlighet att skaffa lägenhet till Jorma. Man saknar helt enkelt tillgång.</textBlock>
    <textBlock ix="10">Det kommunala bostadsbolaget är inte heller berett att ta detta ansvar ensamt.</textBlock>
    <textBlock ix="11">Jorma har tur - han får stanna kvar i rummet i det särskilda boendet. Efter elva månader har han fortfarande inte lyckats få bostad utan utsätts fortfarande för urinprovtagningar och oanmälda inspektioner.</textBlock>
    <textBlock ix="12">Entreprenören får fortfarande betalt av kommunen, och platsen - som säkert skulle behövas bättre av någon annan - är upptagen. Kommunen försöker på olika sätt få tillgång till bostäder, men avsaknaden av bostadsanvisningslagen gör att kommunen står inför en närmast omöjlig uppgift.</textBlock>
    <textBlock ix="13">Fru talman! Jag är övertygad om att detta exempel klart visar på behovet av ett återskapande av en bostadsanvisningslag.</textBlock>
    <textBlock ix="14">Utskottsmajoriteten avslår vår motion med hänvisning till den utredning som nu pågår och som är en fortsättning på den boendesociala beredningen. Situationen runtom i landet är svår, vilket jag har fått bevis för i mitt arbete i Hemlösekommittén. Många kommuner försöker nu skapa bostadsanvisningsavtal på frivillig väg, oftast med mycket nedslående resultat. Jag menar att det inte finns någon anledning att vänta längre. Jag yrkar därför bifall till reservation 19</textBlock>
    <textBlock ix="15">under mom. 21.</textBlock>
    <textBlock ix="16">Det andra exemplet jag vill ta upp liknar i vissa delar det tidigare. Det här handlar om Tommy. Tommy arbetade i ett kommunalt bolag under flera år.</textBlock>
    <textBlock ix="17">Periodvis missbrukade Tommy amfetamin, men trots detta lyckades han sköta sitt arbete och sin bostad. En dag beslutade sig kommunen för att konkurrensutsätta bolaget, och bolaget gick över till en privat entreprenör. För att klara det låga anbudet var entreprenören tvungen att låta en del av de anställda gå, och Tommy tillhörde dem som fick gå.</textBlock>
    <textBlock ix="18">I den här situationen gick det snett för Tommy, som började använda lite mer amfetamin än han gjort tidigare. Även han missade två hyresinbetalningar.</textBlock>
    <textBlock ix="19">Eftersom Tommy har a-kassa får han ingen hjälp av socialtjänsten, och han vräks. Tommy klarar inte av att bo i härbärget utan väljer att bosätta sig i ett tält på en sopstation. I ett år bor Tommy utomhus. Han lyckas trots att han bor i tält få ett nytt arbete och söker nu bostad. Tommy har dessutom tur - han har en chef på sin nya arbetsplats som ger honom en månad på sig att hitta en bostad som en förutsättning för att kunna sköta sitt jobb. Kommunen kan inte heller i detta fall hjälpa till, eftersom man inte har tillgång till bostäder.</textBlock>
    <textBlock ix="20">Även det här löser sig genom att Tommy nu får rum på ett särskilt boende av ungefär samma typ som</textBlock>
    <textBlock ix="21">Jorma fick. Därmed får han också underkasta sig samma krav i sitt liv. Om Tommy vid ett tillfälle skulle visa prov på missbruk, om han t.ex. skulle ta ett par snapsar till sillen, skulle det innebära att han återigen ställdes på gatan och skulle förlora sitt arbete.</textBlock>
    <textBlock ix="22">I en del andra kommuner skulle Tommy kunna få ett socialkontrakt utan något besittningsskydd och leva i och för sig under samma förutsättningar men dock något bättre.</textBlock>
    <textBlock ix="23">Vänsterpartiet har motionerat om ett stärkt besittningsskydd i den här sortens boende. Även här hänvisar utskottsmajoriteten till fortsättningen av den boendesociala beredningen. Eftersom vi i vår motion hänvisar till samma utredning väljer jag att nu inte yrka bifall till vår reservation. Om förslag om stärkt besittningsskydd däremot inte blir ett av resultaten av utredningen lovar vi att återkomma till kammaren med en ny motion.</textBlock>
    <textBlock ix="24">Fru talman! För att vi ska förstå hur illa andrahandskontrakten fungerar skulle jag vilja referera till ett samtal jag hade vid ett av Hemlösekommitténs seminarier, där en man beskrev ett av sina boenden på ett andrahandskontrakt: Efter två timmar upphörde kontraktet. Då kan vi börja prata om rättstrygghet för människor! Det finns gott om exempel på andrahandskontrakt som bara har varat en eller två dagar.</textBlock>
    <textBlock ix="25">Två timmar är det kortaste.</textBlock>
    <textBlock ix="26">Det sista exemplet, fru talman, är däremot av ett helt annat slag. Det handlar om Anna, som efter studenten bestämmer sig för att vara modern och flexibel och börjar arbeta på vikariemarknaden. Efter fem månader bestämmer sig Anna för att söka sig ut på bostadsmarknaden. Anna, som inte bor i Stockholm och inte har en kommunledning som förbjuder allmännyttan att bygga nytt, lyckas hitta en bostad, och allt borde vara frid och fröjd.</textBlock>
    <textBlock ix="27">Men, fru talman, nu visar det sig plötsligt att hyresvärden kräver borgenär trots att Anna kan visa upp egen inkomst. Skälet är att hon saknar fast anställning. Annas mamma är ensamstående med ytterligare två barn som bor hemma, har tyvärr ett par betalningsanmärkningar och är dessutom lågavlönad. Hon godkänns därför inte som borgenär. Anna får inte lägenheten av de skälen. Anna blir utan lägenhet. Hon flyttar hem till en kompis, något som många ungdomar gör och som tyvärr ganska många tror är någon sorts frivilligt val.</textBlock>
    <textBlock ix="28">Anna upplever sig själv som hemlös, liksom många av de andra ungdomar som tvingas bo kvar hemma eller som tvingas bo ihop med kompisar. Men</textBlock>
    <textBlock ix="29">Anna räknas inte när Socialstyrelsen gör sina beräkningar.</textBlock>
    <textBlock ix="30">Vänsterpartiet har motionerat om rätten att överklaga när man upplever sig nekad en lägenhet på osakliga grunder. Utskottsmajoriteten har valt att avslå vår motion utifrån att vårt förslag, trots att man säger det vara vällovligt, inte kommer att hjälpa den bostadssökande eftersom lägenheten inte kommer att vara ledig om det skulle visa sig att den klagande har rätt. Jag måste konstatera att fantasi och kreativitet i det här fallet inte kan sägas prägla utskottsmajoriteten. Naturligtvis skulle vitesföreläggande ha en preventiv verkan och fungera avskräckande gentemot de hyresvärdar som väljer att diskriminera bostadssökande. Utifrån detta yrkar jag bifall till reservation 20</textBlock>
    <textBlock ix="31">under mom. 22.</textBlock>
    <textBlock ix="32">Slutligen, fru talman, vill jag dessutom yrka bifall till reservation 3 under mom. 3, som tar upp behovet av förbättring för hyresgäster avseende förverkandereglerna. I både Tommys och Jormas fall skulle en individuell prövning av avhysningsbeslutet kunnat leda till att situationen för dem båda inte hade blivit lika allvarlig som den blev.</textBlock>
    <textBlock ix="33">De flesta vräkningar i dag, närmare bestämt 90 %, sker på grund av hyresskulder som oftast är betydligt lägre än kostnaderna för vräkningarna. Resultatet av en avhysning är också allvarligt och innebär inte sällan en svår social situation för den som drabbas.</textBlock>
    <textBlock ix="34">Kostnaderna för samhället och den enskilde överskrider vida skuldernas storlek i de allra flesta fall. Om man dessutom tar i beräkning att 80 % av de vräkta enligt en undersökning av Konsumentverket ett år efter vräkningen inte lyckats få boende med eget kontrakt borde det vara självklart att reglerna för förverkandet sågs över och att man på allvar tittade över den totala sociala situationen, förutsättningar och förbättringar, för den som hotas av vräkning innan man bestämmer sig för att vräka.</textBlock>
    <textBlock ix="35">Tack för ordet!</textBlock>
  </contentBlock>
  <contentBlock ix="87" page="0">
    <textBlock ix="0">Anf.  73  CARL-ERIK SKÅRMAN (m) replik:</textBlock>
    <textBlock ix="1">Fru talman! Jag noterar Sten Lundströms beskrivning av Jormas situation. Jag noterar också att det han kommer med som medicin är tvång och straff, byråkrati och krångligheter i form av en bostadsanvisningslag.</textBlock>
    <textBlock ix="2">Jag menar nog att det finns bättre kreativitet i kommunerna än så. Med hjälp av kommunala bostäder av olika slag, som i Stockholm exempelvis, med hjälp av överenskommelser med de privata fastighetsägarna om att ställa lägenheter till förfogande för medicinska och sociala förturer måste det finnas möjligheter att lösa detta på ett annat sätt, på samma gång som de kommunala bolagen naturligtvis bör ta kontakt med hyresgäster som tenderar att ligga efter med sin hyra.</textBlock>
    <textBlock ix="3">Det finns många kreativa möjligheter inom kommunerna som man borde utnyttja och lyckas med innan man kommer med ytterligare straff, tvång, lagar och byråkrati.</textBlock>
  </contentBlock>
  <contentBlock ix="88" page="0">
    <textBlock ix="0">Anf.  74  STEN LUNDSTRÖM (v) replik:</textBlock>
    <textBlock ix="1">Fru talman! Jag konstaterar att Carl-Erik Skårman och jag uppenbarligen inte lever i samma verklighet. I</textBlock>
    <textBlock ix="2">de flesta kommuner försöker man åstadkomma just de frivilliga avtal som det talas om med både privata och kommunala bostadsbolag. Man gör det utan någon som helst framgång. De möjligheter som Carl-</textBlock>
    <textBlock ix="3">Erik Skårman önskar skapas inte.</textBlock>
    <textBlock ix="4">Dessutom kan jag konstatera att Carl-Erik Skårman vid två tillfällen i sin replik till mig hänvisade till att de kommunala bostadsbolagen borde ta det stora ansvaret. Det är analogt med det som händer i Nacka att de kommunala bostadsbolagen ska hållas tillbaka.</textBlock>
    <textBlock ix="5">Kvar ska stå någonting som vi har bekämpat i Sverige under mycket lång tid, nämligen det som brukar kallas social housing eller socialbostäder. Där står kommunen kvar med Svarte Petter på bostadsmarknaden, medan de privata bostadsbolagen i de centrala delarna av städerna enligt Skårmans eget sätt att se det ska ha rätten att skruva upp hyrorna till vilka nivåer som helst, så att man inte riskerar att få in s.k. felaktiga hyresgäster i sitt boende.</textBlock>
    <textBlock ix="6">Carl-Erik Skårman saknar tyvärr, fru talman, alla förutsättningar att vara delaktig i en lösning av detta.</textBlock>
    <textBlock ix="7">Det tvång som Carl-Erik Skårman hänvisar till att kommunerna eller bostadsbolagen skulle utsättas för med en bostadsanvisningslag är mycket litet i förhållande till det tvång som de människor känner som bor i härbärgen, på andrahandskontrakt och i ständig osäkerhet. Det tvånget är mångdubbelt större för individen än den möjlighet som vi vill skapa för kommunerna att ge alla rätten till eget boende.</textBlock>
  </contentBlock>
  <contentBlock ix="89" page="0">
    <textBlock ix="0">Anf.  75  CARL-ERIK SKÅRMAN (m) replik:</textBlock>
    <textBlock ix="1">Fru talman! Det är väl skam till kommunledning om den äger ett bostadsföretag men inte kan förmå det bostadsföretaget att ta emot hyresgäster som har sådana stora problem som Sten Lundström pratar om.</textBlock>
    <textBlock ix="2">Det måtte vara en oerhört handlingsoförmögen kommun vi då talar om.</textBlock>
    <textBlock ix="3">Då förstår jag att den inte heller lyckas åstadkomma några avtal med privata fastighetsägare. Då förstår jag också att den inte förmår införa ett system där det kommunala bostadsbolaget på ett tidigt stadium tar kontakt med hyresgäster som ligger efter med hyran, vilket ofta kan vara en indikation på att det finns ett socialt problem att lösa.</textBlock>
    <textBlock ix="4">Jag förstår också att om det är kommuner med sådan brist på handlingskraft lyckas de inte heller uppföra tillfälliga bostäder för människor som är i omedelbar nöd. Det kan jag ha lite större förståelse för.</textBlock>
    <textBlock ix="5">Det är inte alltid så lätt att komma förbi bygglagstiftning, bygglov, lagfrågor och sådana saker. Men nog borde man kräva handlingskraftigare kommuner än de som finns i Sten Lundströms modellvärld.</textBlock>
  </contentBlock>
  <contentBlock ix="90" page="0">
    <textBlock ix="0">Anf.  76  STEN LUNDSTRÖM (v) replik:</textBlock>
    <textBlock ix="1">Fru talman! Jag delar naturligtvis Carl-Erik Skårmans uppfattning att vi behöver se mer handlingskraftiga kommuner när det gäller de här frågorna. Det är vi överens om.</textBlock>
    <textBlock ix="2">Däremot är vi inte överens om att, som Carl-Erik</textBlock>
    <textBlock ix="3">Skårman föreslår, man ska avlöva de allmännyttiga bolagen. Allmännyttans styrka har varit och är fortfarande i viss mån att man har förutsättningar att erbjuda boende åt alla grupper.</textBlock>
    <textBlock ix="4">Det Carl-Erik Skårman efterlyser är sociala bostäder. De kommunala bostadsbolagen ska ta ansvar.</textBlock>
    <textBlock ix="5">Visst, de kommunala bostadsbolagen har kanske ett större ansvar än de privata bostadsbolagen. Men en förutsättning för att segregation och negativ utveckling inte ska bli en självklarhet är att detta inbegriper samtliga aktörer på bostadsmarknaden. Bostadsrättsföreningar, privata hyresvärdar och kommunala bostadsbolag måste vara beredda att ta sin del av ansvaret.</textBlock>
    <textBlock ix="6">Kommunerna lyckas inte få fram överenskommelser med de privata bostadsbolagen, inte heller där de kommunala bostadsbolagen ställer upp. Det förutsätter såvitt jag förstår att bostadsanvisningslagen med det snaraste återskapas.</textBlock>
  </contentBlock>
  <contentBlock ix="91" page="0">
    <textBlock ix="0">Anf.  77  ULLA-BRITT HAGSTRÖM (kd):</textBlock>
    <textBlock ix="1">Fru talman! Detta är den första debatten om hyresrätt och bostadsrätt under det här millenniet. Min förhoppning är att 2000-talet ska bli familjens millennium. Det är ingen tillfällighet att Kristdemokraterna toppar bostadsligan år 2000 med 230 miljoner mer än regeringen. Syftet är att göra bostadspolitiken familjevänlig.</textBlock>
    <textBlock ix="2">Att tala om familjen utan att beröra boendet är för mig en omöjlig uppgift. En bostadspolitik byggd på frihet, rättvisa, nytta och behov är grundläggande för subsidiariteten - stödet för familjen. Det handlar om frihet att kunna välja mellan olika former som hyresrätt, kooperativ hyresrätt, ägarlägenhet, bostadsrätt, radhus, kedjehus, villaboende, osv.</textBlock>
    <textBlock ix="3">En rättvis bostadspolitik handlar inte om millimeterrättvisa, att alla ska ha lika stor yta, lika stor hyra, lika hög standard. Det måste få variera beroende av hur den enskilde vill prioritera och kan prioritera att använda sina resurser.</textBlock>
    <textBlock ix="4">Av våra fyra miljoner bostäder är hälften byggda efter 1960. Hälften finns i hyreshus och hälften finns i småhus. Bostadspolitiken har ändrat inriktning. Från att ha byggt på ett bidragssystem har styrningen börjat gå över till de enskilda människorna, med undantag av alla hinder som finns i Stockholmsregionen.</textBlock>
    <textBlock ix="5">Hyrorna är fortfarande alltför höga. I genomsnitt går 30 % av den enskildes utrymme av lönen efter skatt till hyra.</textBlock>
    <textBlock ix="6">Fru talman! På de boendes villkor - allmännyttan på 2000-talet, ett betänkande om allmännyttan och bruksvärdet, har fem utgångspunkter:</textBlock>
    <textBlock ix="7">· dispositiva regler</textBlock>
    <textBlock ix="8">· ökat hyresgästinflytande</textBlock>
    <textBlock ix="9">· möjlighet att bo till självkostnad</textBlock>
    <textBlock ix="10">· allmännyttan till för alla</textBlock>
    <textBlock ix="11">· konkurrens på lika ekonomiska villkor</textBlock>
    <textBlock ix="12">Kristdemokraternas första reservation i dag handlar om bruksvärdet. Bruksvärdessystemet har spelat en viktig roll för att skapa ett hållbart besittningsskydd för hyresgästerna och för att motverka hyreshöjningar på bostadsmarknader med brist på lägenheter. Systemet var marknadsbaserat och hyresrelationerna skulle återspegla marknaden.</textBlock>
    <textBlock ix="13">Vi kristdemokrater anser att systemet tyvärr inte har fungerat. I flera fall avviker hyran mycket från systemets tanke. Eriksmålet i Stockholm är ett tecken på detta. Attraktiva lägenheter i centrala lägen är underprissatta, medan hyresgäster i mindre attraktiva områden betalar för hög hyra. Detta stimulerar en svart hyresmarknad.</textBlock>
    <textBlock ix="14">Vi behöver i dag en mer flexibel hyressättning.</textBlock>
    <textBlock ix="15">Utbud och efterfrågan måste avspeglas bättre. Det har varit och är katastrofsituation vad gäller byggandet av lägenheter.</textBlock>
    <textBlock ix="16">Ett problem i dag är också att bruksvärdessystemet ofta kringgås genom att man bygger om och höjer hyran. Det måste finnas en balans mellan hyresvärdens anspråk på att få genomföra sådana åtgärder som i ett fastighetsekonomiskt perspektiv är erforderliga och hyresgästens befogade krav på inflytande.</textBlock>
    <textBlock ix="17">I allt boende måste personlig kreativitet tas till vara. Jag vill därför, fru talman, här yrka bifall till reservation 10 under mom. 10 om självförvaltning.</textBlock>
    <textBlock ix="18">Också betänkandet SOU 1999:148 pekar på nödvändigheten av större valfrihet. Det handlar om medverkan och samarbete. När man besöker t.ex. Ringdansen och Varestadsprojektet i Norrköping ser man verkligen behovet av ett nytänkande under 2000-talet.</textBlock>
    <textBlock ix="19">Inflytande och ansvar är viktigt.</textBlock>
    <textBlock ix="20">Under mina 30 år som lärare har jag frågat många elever som klottrat om de klottrar hemma i sitt eget kök. De ser då helt förvånade på mig. Här har vi brustit i Sverige. Mitt och det allmänna har varit stora motpoler.</textBlock>
    <textBlock ix="21">I utredningen vädrar vi kristdemokrater en seger, att den mest utvecklade formen för hyresgästinflytande - den kooperativa hyresrätten - bör permanentas i lagstiftningen. Utformningen av lagstiftningen utreds nu av regeringen. Självförvaltning ska kunna variera från 10 till 90 %, eller hur man vill uttrycka det, tycker vi kristdemokrater.</textBlock>
    <textBlock ix="22">Självförvaltning ger också möjlighet till hyressänkning. Detta kan vara av avgörande betydelse för flera familjer. Vi hör allt oftare att den sista hundralappen för många kan leda till att bubblan brister, till att hela familjen kapsejsar.</textBlock>
    <textBlock ix="23">Självförvaltning ger också möjligheter till grannkontakter, gemenskap och ökad trivsel. Man kan inte bortse från vilket dilemma ensamhet är i dag. Det undergräver hela våra folkhälsa. När det gäller trygghet befrämjar anonymiteten brottslighet. Därför är den gemenskap som kan ges på boendesidan mycket viktig.</textBlock>
    <textBlock ix="24">Vi kristdemokrater har flera reservationer till detta betänkande. Vi är ensamma om att kräva att ett centralt bostadsrättsregister ska införas. Det är viktigt att regeringen skyndsamt kommer till riksdagen med förslaget.</textBlock>
    <textBlock ix="25">Det behövs också en utredning om bostadsrättens pantvärde. De nya regler som trädde i kraft om att man skulle stärka bostadsrättens värde som pant den</textBlock>
    <textBlock ix="26">1 januari 1996 har inte uppfyllts. Effektiviteten måste utvärderas. Det gäller också frågan om den legala panträtten och köparens förpliktelser vid överlåtelse.</textBlock>
    <textBlock ix="27">Vi är också missnöjda med kronofogdemyndigheternas handläggningstider.</textBlock>
    <textBlock ix="28">Fru talman! För att förbättra valfriheten bör en förändring göras så att de enskilda bostadsrättsinnehavarna ska kunna ansvara för lånen i stället för bostadsrättsföreningen. Att kunna göra ränteavdrag i likhet med en villaägare förbättrar för den enskilde.</textBlock>
    <textBlock ix="29">Den enskilde kan också påverka storleken av det kapital som han vill använda. Ett personligt sparande är samhällsekonomiskt positivt. Värdet som pant kommer därmed att förstärkas.</textBlock>
    <textBlock ix="30">Regeringen har vid flera tillfällen fått kalla fötter och undergrävt boendedemokratin. Ett sådant exempel var just majoritetskravet vid ombildning till bostadsrätt. Kravet på kvalificerad majoritet bör snarast upphävas. Med ett sådant beslut kan fastigheter i stället för att överlåtas på en bostadsrättsförening överlåtas till spekulanter. Det var inte meningen, och det gynnar inte de boende.</textBlock>
    <textBlock ix="31">Fru talman! Sedan år 1990 har nästan 600 bostadsrättsföreningar drabbats av konkurs. Bristen på känslighetsanalyser i ekonomiska prognoser är anmärkningsvärd. Stat och kommuner har kostnader på ca 12 miljarder kronor som en följd av den ekonomiska krisen för bostadsrättsföreningar. Denna ekonomiska risk skulle påtagligt minska om bostadsrättsföreningar fick full avdragsrätt för sina räntekostnader. Den första skatten handlar om 1,4 % av taxeringsvärdet för berörd fastighet. Den andra är en inkomstskatt om 28 % av en schablonintäkt på 3 % av taxeringsvärdet.</textBlock>
    <textBlock ix="32">Fru talman! Under 2000-talet måste den nuvarande snigelfarten i bostadspolitiken öka.</textBlock>
  </contentBlock>
  <contentBlock ix="92" page="0">
    <textBlock ix="0">Anf.  78  CARL-ERIK SKÅRMAN (m) replik:</textBlock>
    <textBlock ix="1">Fru talman! Jag delar Ulla-Britt Hagströms uppfattning om valfrihet i boendet. Jag nödgas också konstatera att regeringen har svårt att efterkomma riksdagens beslut från förra året om att utreda och komma med förslag om ytterligare en upplåtelseform.</textBlock>
    <textBlock ix="2">Ju fler upplåtelseformer vi har, desto större möjligheter har man att tillgodose de boendes önskemål.</textBlock>
    <textBlock ix="3">Därvidlag är även tredimensionell fastighetsbildning av värde.</textBlock>
    <textBlock ix="4">Jag delar också uppfattningen att pantvärdena på bostadsrätter ska stärkas och att förfogandet över förfallna panter bättre ska klargöras för att det stora flertalet bostadsrättsinnehavare ska få tillgång till en sundare finansiering så att vi slipper fallissemang på den punkten.</textBlock>
  </contentBlock>
  <contentBlock ix="93" page="0">
    <textBlock ix="0">Anf.  79  ULLA-BRITT HAGSTRÖM (kd) replik:</textBlock>
    <textBlock ix="1">Fru talman! Jag uppfattade inte någon kritik mot det som jag hade sagt, utan detta var mera som en bekräftelse. Då vill jag ytterligare framhålla att just ägarlägenheter är en viktig upplåtelseform.</textBlock>
    <textBlock ix="2">Vid förra debatten hörde jag att Lars-Erik Lövdén lovade vår kristdemokrat Ulf Björklund att en utredning snabbt skulle komma till stånd, och det har ju riksdagen beslutat om. Så jag tackar för stödet.</textBlock>
  </contentBlock>
  <contentBlock ix="94" page="0">
    <textBlock ix="0">Anf.  80  STEN LUNDSTRÖM (v) replik:</textBlock>
    <textBlock ix="1">Fru talman! När man lyssnar på kristdemokrater -</textBlock>
    <textBlock ix="2">i det här fallet Ulla-Britt Hagström - kan man konstatera att de spretar åt många olika håll. Man säger att bostaden är viktig, att den är en social trygghet för familjen, att det är viktigt med gemenskap för ensamma människor osv. I nästa ögonblick tvekar man inte en sekund när man säger att det är helt okej att hyrorna höjs så mycket att människor inte kan bo kvar. Den fria marknaden ska kunna lösa problemen.</textBlock>
    <textBlock ix="3">Sedan vill man då avskaffa stora delar av bruksvärdesprincipen.</textBlock>
    <textBlock ix="4">Jag måste fråga Ulla-Britt Hagström om hon lyssnade på mitt anförande. Kristdemokraterna förespråkar en rå marknadsekonomi på bostadssektorn som gör att segregationen kommer att öka och möjligheterna att välja kommer att begränsas mycket kraftigt för dem som har låga inkomster, vilket för övrigt</textBlock>
    <textBlock ix="5">Ulla-Britt Hagström själv konstaterar i sitt anförande.</textBlock>
    <textBlock ix="6">Hon säger att det är inkomsterna som avgör hur man kommer att bo och att kristdemokraterna inte vill ha någon millimeterrättvisa.</textBlock>
    <textBlock ix="7">Men jag vill ändå fråga Ulla-Britt Hagström hur hon ställer sig till ett återskapande av en bostadsanvisningslag, till rätten att överklaga om man inte får en bostad på osakliga grunder och till möjligheten att förändra reglerna när det gäller förverkande.</textBlock>
  </contentBlock>
  <contentBlock ix="95" page="0">
    <textBlock ix="0">Anf.  81  ULLA-BRITT HAGSTRÖM (kd) replik:</textBlock>
    <textBlock ix="1">Fru talman! Vi har aldrig sagt att vi förespråkar en total marknadspolitik, utan som Sten Lundström mycket väl hörde talade jag om valfrihet för alla och olika möjligheter för alla. Det innebär att vi måste ha tentaklerna ute åt många håll. Men det betyder inte att vi är splittrade eller har motstridiga uppfattningar. Vi vill ha boende för alla efter val och efter vad den boende själv vill prioritera. Den boende kanske vill lägga mer pengar på sin bil i stället för på boendet.</textBlock>
    <textBlock ix="2">Jag kan hålla med Sten Lundström om vissa delar.</textBlock>
    <textBlock ix="3">Jag tycker att exemplet om Anna stämmer helt. Ungdomar som inte kan påvisa någon fast inkomst har väldigt svårt att få lägenhet i dag. Därmed diskrimineras yngre människor och deras självförtroende minskar. Det handlar inte bara om bostad, utan det handlar också om att man inte kan teckna ett mobiltelefonabonnemang om man inte haft en viss inkomst.</textBlock>
    <textBlock ix="4">Detta gäller oavsett om man är 20, 25 eller 30 år. Det tar alltså lång tid att bli vuxen och självständig i dag.</textBlock>
    <textBlock ix="5">De åtgärder som Sten Lundström väljer är alltså disciplinära åtgärder och att gå in för auktoritära metoder. Jag litar mer på våra kommunpolitiker och på att vi tillsammans ska kunna lösa detta. Kommunerna har det yttersta ansvaret för den enskildes boende på orten.</textBlock>
  </contentBlock>
  <contentBlock ix="96" page="0">
    <textBlock ix="0">Anf.  82  STEN LUNDSTRÖM (v) replik:</textBlock>
    <textBlock ix="1">Fru talman! Jag skulle vilja fråga Ulla-Britt</textBlock>
    <textBlock ix="2">Hagström om det finns något mer auktoritärt än att förvägra människor rätten att bo, om det finns någonting som är mer auktoritärt i samhället än att en fastighetsägare säger till en bostadssökande: Även om du har jobbat i fem månader får du inte bo här eftersom du inte har fast anställning. Finns det något mera auktoritärt?</textBlock>
    <textBlock ix="3">Vi föreslår att man ska ha rätt att överklaga ett sådant beslut. Det måste finnas någon rättvisa i det sociala boendet. Eller är marknadskrafterna så heliga i det kristdemokratiska tänkandet att man över huvud taget inte är beredd att begränsa marknadskrafternas rättigheter när det gäller bl.a. rätten att förvägra människor ett boende.</textBlock>
    <textBlock ix="4">De andra två fallen är alldeles riktiga. Det rör sig om människor som jag har träffat och pratat med, så det är inga påhittade fall. Tror inte Ulla-Britt</textBlock>
    <textBlock ix="5">Hagström att det hade varit en klar fördel för både</textBlock>
    <textBlock ix="6">Jorma och Tommy om det hade funnits en bostadsanvisningslag som gav kommunerna möjligheter att under en viss press teckna frivilliga avtal med bostadsbolagen - med både kommunala och privata bostadsbolag samt med bostadsrättsföreningar - för att skapa ett boende åt alla kommunmedborgare?</textBlock>
    <textBlock ix="7">Dessutom kan jag konstatera att det naturligtvis är inkomsterna och inte det personliga intresset som avgör var man kan bosätta sig när marknadshyrorna får råda.</textBlock>
    <textBlock ix="8">Situationen i min egen hemkommun Malmö är sådan att lägesfaktorn numera slår igenom i  15-</textBlock>
    <textBlock ix="9">20 %. Det innebär att alltfler människor inte har råd att bosätta sig där de vill, hur mycket de än prioriterar, för när hyran överstiger det som de får ut i lön kan de inte prioritera längre.</textBlock>
  </contentBlock>
  <contentBlock ix="97" page="0">
    <textBlock ix="0">Anf.  83  ULLA-BRITT HAGSTRÖM (kd) replik:</textBlock>
    <textBlock ix="1">Fru talman! Vi har ju alla i bostadsutskottet fått skriften om S:t Eriksmålet i Stockholm, som visar på att människor kan bo kvar till lägre hyresutgifter i innerstaden medan de i ytterområdena pressas alltmer. Jag tycker inte att det är bra att ha det så.</textBlock>
    <textBlock ix="2">Sedan håller jag med Sten Lundström beträffande hans exempel, och jag tog själv ett exempel. Jag tror inte alls att det är påhittade fall. Vi kristdemokrater engagerar oss också för hemlösa. Det är en oerhört viktig fråga, för det är fundamentalt att alla människor ska ha rätt till en bostad. Men jag tror inte att det hjälper att vi står här i kammaren och bestämmer att</textBlock>
    <textBlock ix="3">Kalle eller Lisa ska överklaga på det ena eller det andra sättet. Vi måste se till att det är varje kommuns självaktning att visa på goda och på dåliga exempel och säga till på skarpen till de kommuner som inte sköter detta på ett bättre sätt.</textBlock>
    <textBlock ix="4">Visst upplevs det som auktoritärt för en person att inte få en bostad. Då blir hela samhället auktoritärt.</textBlock>
    <textBlock ix="5">Men jag tror inte att det går att styra på det sätt som</textBlock>
    <textBlock ix="6">Sten Lundström menar, utan jag tror att vi tillsammans måste bli mycket bättre på att visa på dessa frågor hemma i kommunerna.</textBlock>
    <textBlock ix="7">Vi har bostadslösa i Skövde, där jag bor, och det skäms jag över. Därför måste vi alltid ta upp och visa på problemen och hjälpas åt att lösa dem, för sociallagstiftningen innebär trots allt en garanti för den enskilda människan.</textBlock>
  </contentBlock>
  <contentBlock ix="98" page="0">
    <textBlock ix="0">Anf.  84  RIGMOR STENMARK (c):</textBlock>
    <textBlock ix="1">Fru talman! När man lyssnar på debatten här kan man gott konstatera att vi är väldigt olika.</textBlock>
    <textBlock ix="2">Jag tycker faktiskt att det var intressant att höra de konkreta exempel som Sten Lundström gav på människor som har det jobbigt. Jag tar faktiskt till mig dem.</textBlock>
    <textBlock ix="3">Det är helt tydligt och klart så att det är en växande klyfta mellan de människor som har det bra i Sverige och de som inte har det. Det är då lätt att slå sig för bröstet och tycka att det är okej, att vi inte ska vara lagstiftande osv. Men när det gäller den svaga sidan, som känner sig helt hjälplös, undrar jag om vi inte också bör ta till lagstiftning för att rätta till problemen. Vi får inte öka klyftorna i samhället.</textBlock>
    <textBlock ix="4">Detta betänkande tycker jag egentligen handlar om avsaknaden av tilltro till och respekt för de enskilda människorna att själva kunna välja bostadsform och avgöra var de vill bo. Det handlar dessutom om bristande möjlighet att själv utforma sin lägenhet och välja standard. Det handlar även om bristande möjlighet till självförvaltning.</textBlock>
    <textBlock ix="5">Detta låter ju förskräckligt dystert. Men jag ser det inte så dystert, eftersom det redan sitter en utredning som ser över detta och som också ska ha de "sociala ögonen" med sig. Därför hoppas jag att vi får konkreta lagförslag - vi får inte glömma att vi är en lagstiftande församling - och har möjligheter att se till att Jorma och de andra som har belysts här får det så bra som det över huvud taget är möjligt. Vi måste ta hänsyn till olikheterna.</textBlock>
    <textBlock ix="6">Från Centerpartiets sida anser vi att det är viktigt att ha tilltro till enskilda människor, att skapa förutsättningar för människor och ge valfrihet, neutralitet och inflytande i boendet. Det måste helt enkelt prägla framtidens bostadspolitik.</textBlock>
    <textBlock ix="7">Jag är medvetet kort i mitt anförande när det gäller denna fråga med anledning av att jag tror att det är möjligt att återkomma till den. Jag har också förmånen att sitta i den utredning som ska se över allmännyttan. Vi har sett problemen och jag tror att vi diskuterar dem på ett riktigt sätt.</textBlock>
    <textBlock ix="8">Jag vill yrka bifall till reservation 2 under mom. 1</textBlock>
    <textBlock ix="9">som handlar om bruksvärdessystemet, som helt klart inte fungerar som det var tänkt från början. Vi måste få fram en flexiblare hyressättning.</textBlock>
    <textBlock ix="10">Reservation 10 mom. 10 handlar om självförvaltning. Vi måste ge möjligheter för människor att vara med vid utformningen av deras boende.</textBlock>
    <textBlock ix="11">Jag står naturligtvis bakom alla de reservationer där Centerpartiet finns med, men avstår från att yrka bifall.</textBlock>
    <textBlock ix="12">Som sagt: Jag har en stor förhoppning om att vi kommer till rätta med de problem som finns.</textBlock>
  </contentBlock>
  <contentBlock ix="99" page="0">
    <textBlock ix="0">Anf.  85  STEN LUNDSTRÖM (v) replik:</textBlock>
    <textBlock ix="1">Fru talman! Jag vill först tacka Rigmor Stenmark för det stöd jag fick för mitt anförande om behovet av en skärpt lagstiftning när det gäller rätten till boende.</textBlock>
    <textBlock ix="2">Jag hoppas att Rigmor Stenmark har rätt i sin uppfattning att den utredning som nu jobbar vidare från den boendesociala beredningen på allvar kommer att ta tag i frågorna.</textBlock>
    <textBlock ix="3">Jag vill bara ställa en liten fråga till Rigmor Stenmark, fru talman, som handlar om bruksvärdesprincipen. Rigmor Stenmark säger att det finns ett behov av en flexiblare hyressättning och ett flexiblare bruksvärde. Då infinner sig frågan i vad denna flexibilitet ligger.</textBlock>
    <textBlock ix="4">Som jag sade har flexibiliteten i t.ex. Malmö kommun ökat ganska kraftigt avseende lägesfaktorn, så att den ligger någonstans mellan 15 % och 20 %.</textBlock>
    <textBlock ix="5">Nu börjar vi alltså få bakslag på detta. Det innebär att vissa människor tvingas att flytta därför att hyreskostnaderna blir alldeles för höga i de bostadsområden som av vissa andra hyresgäster anses väldigt attraktiva.</textBlock>
    <textBlock ix="6">Jag är lite nyfiken på hur Rigmor Stenmark tänker sig en flexibel bruksvärdesprincip och hur mycket hon tycker att lägesfaktorn ska få slå igenom. Var ska gränsen gå enligt Centerpartiets syn?</textBlock>
  </contentBlock>
  <contentBlock ix="100" page="0">
    <textBlock ix="0">Anf.  86  RIGMOR STENMARK (c) replik:</textBlock>
    <textBlock ix="1">Fru talman! Det är väldigt viktigt för oss att se över detta. Jag tänker inte låsa upp mig eftersom jag själv sitter med i utredningen som ska se över allmännyttan. Det vore fel, för jag tycker att här måste man ge och ta.</textBlock>
    <textBlock ix="2">Jag tror att vi alla är överens om att bruksvärdessystemet från början var tänkt att fungera återhållande så att hyrorna inte skulle skena i väg. Man skulle inte behöva betala alldeles för mycket för en standard som man egentligen inte hade. Jag tänker inte gå vidare i denna fråga med Sten Lundström just nu.</textBlock>
    <textBlock ix="3">Jag tror att Sten Lundström också ingår i utredningen. Är det inte så?</textBlock>
  </contentBlock>
  <contentBlock ix="101" page="0">
    <textBlock ix="0">Anf.  87  STEN LUNDSTRÖM (v) replik:</textBlock>
    <textBlock ix="1">Fru talman! Den sista frågan är lätt att svara på:</textBlock>
    <textBlock ix="2">Nej, jag ingår inte i utredningen. Vi har från Vänsterpartiet valt Jan-Åke Rydberg att ingå i utredningen, eftersom han tidigare satt i den boendesociala beredningen. Jag har fullt förtroende för Jan-Åke Rydbergs sätt att arbeta och behöver inte själv vara med i utredningen.</textBlock>
    <textBlock ix="3">Jag hoppas att Rigmor Stenmark menar allvar när hon talar om behovet av en bruksvärdesprincip, som i och för sig förändras men som trots allt finns kvar.</textBlock>
    <textBlock ix="4">Det innebär att vi har en ganska betryggande majoritet i denna kammare för ett bevarande av bruksvärden och bruksvärdesprinciperna, med vissa justeringar.</textBlock>
    <textBlock ix="5">Jag tror också att det kan vara väsentligt att Rigmor Stenmark tar med sig till utredningen att lägesfaktorn som enskild faktor inte får slå igenom på ett sådant sätt att det faktiskt ökar segregationen i boendet, att det tvingar människor med lägre inkomster att bosätta sig i vissa områden medan de med betydligt bättre inkomster får förutsättningar att bosätta sig i andra områden. Vi skärper bara den konflikt och den motsättning som finns i samhället om vi minskar stora grupper av människors möjligheter att förverkliga sina livsprojekt därför att andra människor får större möjligheter att förverkliga sina livsprojekt.</textBlock>
    <textBlock ix="6">Jag hoppas att Rigmor Stenmark tar detta med sig till utredningen och att man verkligen överväger hur mycket lägesfaktorn får lov att slå igenom, för om</textBlock>
    <textBlock ix="7">Carl-Erik Skårman och hans kamrater får bestämma får lägesfaktorn slå igenom fullständigt. Det innebär att segregationen ökar ytterligare och än kraftigare.</textBlock>
  </contentBlock>
  <contentBlock ix="102" page="0">
    <textBlock ix="0">Anf.  88  RIGMOR STENMARK (c) replik:</textBlock>
    <textBlock ix="1">Fru talman! För oss i Centerpartiet är det ju väldigt viktigt att vi har en neutralitet mellan olika bostadsformer, att det finns olika bostadsformer och att det inte ska vara så att kostnaderna avskräcker t.ex.</textBlock>
    <textBlock ix="2">barnfamiljer eller ensamstående att bosätta sig var man vill och i vilken typ av lägenhet eller bostadsform som man önskar. Dessutom är det väldigt viktigt för oss att det ska vara möjligt att bo i hela vårt land.</textBlock>
  </contentBlock>
  <contentBlock ix="103" page="0">
    <textBlock ix="0">Anf.  89  CARL-ERIK SKÅRMAN (m) replik:</textBlock>
    <textBlock ix="1">Fru talman! Allt det här hänger ju ihop. Naturligtvis blir det besvärligare för den som är svag på bostadsmarknaden om vi har en hyressättning som gör att det inte byggs några nya lägenheter. Byggs det inga nya lägenheter så kommer det att bli ännu mera strid om de som finns. Det blir svartmarknader, kriminalitet och andra sociala problem som gör att den resurssvage får ännu svårare att få ett vettigt boende.</textBlock>
    <textBlock ix="2">Vi måste ha en hyressättning som åstadkommer nybyggnation. Och vi kan inte blunda för människors uppskattning av olika för- och nackdelar med bostaden om vi ska ha en bruksvärdeslagstiftning som är värd namnet. Hittills har man blundat för vissa faktorer. Men då har vi fått den sneda bostadsmarknaden, den sneda hyresmarknaden. Vi måste vara öppna, på det sätt som från början menades med bruksvärdessystemet, för alla de fördelar som den boende tycker sig finna i en viss lägenhet.</textBlock>
  </contentBlock>
  <contentBlock ix="104" page="0">
    <textBlock ix="0">Anf.  90  RIGMOR STENMARK (c) replik:</textBlock>
    <textBlock ix="1">Fru talman! Ett problem som vi inte tar upp i samband med det här är att det faktiskt också finns tomma lägenheter i Sverige, t.o.m. i Stockholms- och</textBlock>
    <textBlock ix="2">Uppsalaregionen. Bara i mitt hemlän står det ca 800</textBlock>
    <textBlock ix="3">tomma lägenheter. Det är en timmes bilfärd från</textBlock>
    <textBlock ix="4">Stockholm. Varför tar man inte vara på den biten också?</textBlock>
    <textBlock ix="5">Det är inte bara så att man ska bygga nya lägenheter. Vi ska inte bara centralisera boendet. Vi måste ta vara på att Sverige är ett avlångt land. Vi har möjligheter, och vi måste också ge förutsättningar för att man ska kunna bo överallt.</textBlock>
  </contentBlock>
  <contentBlock ix="105" page="0">
    <textBlock ix="0">Anf.  91  CARL-ERIK SKÅRMAN (m) replik:</textBlock>
    <textBlock ix="1">Fru talman! Det är riktigt att med det bostadsfinansieringssystem och det hyressättningssystem som vi har haft har vi i stora delar av Sverige bostäder som inte används. Det är ett av de stora problemen för bostadsakuten. Särskilt illa lider Norrlands inland.</textBlock>
    <textBlock ix="2">Men detta beror också på att vi inte har tagit hänsyn till vad människor vill ha för typ av bostäder, var det är möjligt att bo och var det är möjligt att försörja sig.</textBlock>
    <textBlock ix="3">Det är oerhört tragiskt alltihop, men när det gäller storstadsområdena, där det finns möjligheter att försörja sig, måste vi också ta hänsyn till människors önskemål. I annat fall blir bostadsmarknaden sned med de problem som vi diskuterar här i dag som följd; svartmarknad och kriminalitet. Då måste vi ha en hyressättning som stimulerar en nybyggnation med flyttningskedjor. Det gör trots allt att vi får ett bättre bostadsutnyttjande totalt sett.</textBlock>
  </contentBlock>
  <contentBlock ix="106" page="0">
    <textBlock ix="0">Anf.  92  RIGMOR STENMARK (c) replik:</textBlock>
    <textBlock ix="1">Fru talman! Det är också oerhört viktigt att vi inte gör om samma misstag som man gjorde på 80-talet, med den byggbomb som man hade då. Man byggde massor av olika lägenheter av olika anledningar. Man hade Danellgropar. Man hade bidragssystem som ledde till att det blev så här. Vi får se upp nu så att vi inte kommer in på den biten igen.</textBlock>
  </contentBlock>
  <contentBlock ix="107" page="0">
    <textBlock ix="0">Anf.  93  YVONNE ÅNGSTRÖM (fp):</textBlock>
    <textBlock ix="1">Fru talman! Bostadsfrågorna är viktiga för alla människor. Men förhållandena är, precis som vi nyss har hört, väldigt olika i olika delar av landet. Därför är det svårt att formulera en heltäckande bostadspolitik som kan tillämpas både i storstäderna, där det råder skriande brist på bostäder, och i de delar av landet där hundratals, eller t.o.m. ännu fler, lägenheter står tomma. Vi i Folkpartiet är väl medvetna om att de här problemen egentligen inte löses enbart med åtgärder på bostadspolitikens område utan att de är beroende av att vi på alla områden har en politik som syftar till att åstadkomma regional balans. Men i dag är det alltså ett betänkande från bostadsutskottet som vi behandlar.</textBlock>
    <textBlock ix="2">Folkpartiet står bakom ett flertal reservationer i betänkandet. Jag ska dock inte uppehålla mig vid alla, eftersom flera talare redan har tagit upp dem. Jag ska koncentrera mig bara på ett par punkter. I reservation 2 tar vi som tidigare sagts upp frågan om bruksvärdessystemet. Syftet med det systemet när det kom till var, som flera redan har nämnt, att skapa ett hållbart besittningsskydd och motverka hyreshöjningar på bostadsmarknader med brist på lägenheter.</textBlock>
    <textBlock ix="3">Hyrorna skulle återspegla marknaden.</textBlock>
    <textBlock ix="4">Men så är det inte riktigt i dag. Vi vet alla att många hyresgäster i äldre lägenheter t.ex. i centrala</textBlock>
    <textBlock ix="5">Stockholm har mycket lägre hyror än de som bor i perifert belägna områden långt utanför centrum med dyrbara och tröttande resor. Därför anser vi att den s.k. lägesfaktorn ska få större betydelse än den har i dag. Det skulle få betydelse inte bara för Stockholm utan också för andra områden i vårt land.</textBlock>
    <textBlock ix="6">En mer flexibel hyressättning skulle kunna åstadkomma ökad rörlighet - och också ett ökat incitament för byggföretagen att satsa på nybyggnation. Vi vet att det i dag saknas lägenheter t.ex. i Stockholm, och så länge hyreshusägarna och byggarna inte får ta ut ersättning för sina kostnader vill de inte bygga nytt.</textBlock>
    <textBlock ix="7">Folkpartiet anser inte att vi ska införa ett system som tvingar människor att flytta på grund av hyreshöjningar. De som bor i en lägenhet ska ha sitt besittningsskydd kvar med bibehållen hyra. Men vid omflyttningar och nybyggnation måste lägesfaktorn kunna ha en påverkan. Därför yrkar jag bifall till reservation 2 av kd, Centern och Folkpartiet.</textBlock>
    <textBlock ix="8">Jag vill också ta upp frågan om självförvaltning.</textBlock>
    <textBlock ix="9">Där har vi en reservation tillsammans med kd och</textBlock>
    <textBlock ix="10">Centerpartiet. När man ser sig om i en del områden med flerfamiljshus kan man ofta konstatera att hus där de boende själva har inflytande är mer välskötta och har mindre klotter etc. än de hus där de boende inte alls får påverka.</textBlock>
    <textBlock ix="11">Det finns i dag möjlighet via hyresförhandlingslagen att träffa kollektiva avtal om självförvaltning. Det är gott och väl. Men vi i Folkpartiet vill gå längre. Vi anser inte att det räcker med de kollektiva avtal som i dag finns. Vi vill att även mindre grupper av boende ska få möjlighet att träffa avtal om självförvaltning.</textBlock>
    <textBlock ix="12">Det finns många goda exempel på att boendeinflytande har positiv inverkan både när det gäller boendemiljö och hyreskostnader. Jag står alltså bakom reservation 10, men för tids vinnande yrkar jag inte nu bifall till den.</textBlock>
    <textBlock ix="13">Till sist vill jag något kommentera Sten Lundströms exempel. Jag håller naturligtvis med om att sådana här fall egentligen inte borde får förekomma.</textBlock>
    <textBlock ix="14">Som Sten Lundström vet är jag ganska ny i bostadspolitiken, och jag vill inte i dag ta definitiv ställning till förslaget om bostadsanvisningslag. Men eftersom vi just nu i mitt parti har en ingående diskussion om hela bostadspolitiken ska jag ta den här frågan med mig till ett senare tillfälle.</textBlock>
    <textBlock ix="15">Fru talman! Jag nöjer mig med de här punkterna.</textBlock>
  </contentBlock>
  <contentBlock ix="108" page="0">
    <textBlock ix="0">Anf.  94  HELENA HILLAR ROSEN-</textBlock>
    <textBlock ix="1">QVIST (mp):</textBlock>
    <textBlock ix="2">Fru talman! Som det sista betänkandet under det förra seklet lämnade Bengt Owe Birgersson På de boendes villkor (SOU 1999:148) till statsrådet Lars-</textBlock>
    <textBlock ix="3">Erik Lövdén, som numera har det övergripande ansvaret för bostadsfrågorna. Utan att göra anspråk på att ha läst detta digra material kan jag ändå konstatera att här kommer nu äntligen mycket av det som vi i</textBlock>
    <textBlock ix="4">Miljöpartiet länge har pläderat för.</textBlock>
    <textBlock ix="5">Utredningen sätter hyresgästerna i fokus och har fem utgångspunkter för sina förslag. Ulla-Britt</textBlock>
    <textBlock ix="6">Hagström redovisade dem tidigare. Det var dispositiva regler, ökat hyresgästinflytande - en mycket viktig punkt - möjlighet att bo till självkostnad, allmännytta till för alla - det som vi diskuterar så mycket - och konkurrens på lika villkor.</textBlock>
    <textBlock ix="7">Nu vidtar en parlamentarisk beredning av frågan om allmännyttiga bostadsföretag och bostadssocial utveckling. Beredningen "ärver" också de boendesociala frågorna från Boendesociala beredningen. Detta är anledningen till att vi nu i detta läge avstår från att driva våra frågor om hyresgästinflytande, bostadsanvisning o.d.</textBlock>
    <textBlock ix="8">Det finns mycket att arbeta med, och dessa frågor har medvind. Jag jämför då med hur det var för några år sedan när Birger Schlaug förde fram möjligheten för hyresgästerna att påverka sina hyror genom egna arbetsinsatser. Nu finns det många fina exempel på självförvaltning runtom i landet, bl.a. i Linköping.</textBlock>
    <textBlock ix="9">Dessa måste uppmuntras och få en vidare spridning.</textBlock>
    <textBlock ix="10">Däremot måste vi tyvärr upprepa kravet från tidigare år, eftersom det tydligen inte skett någon förändring, att porrklubbsverksamhet måste vara en grund för uppsägning. Vi har en reservation om detta. För att inte fördröja behandlingen av utskottsbetänkandena avstår jag från att yrka bifall till denna reservation.</textBlock>
  </contentBlock>
  <contentBlock ix="109" page="0">
    <textBlock ix="0">Anf.  95  CARINA MOBERG (s):</textBlock>
    <textBlock ix="1">Fru talman! Vi står inför en intressant bostadspolitisk vår och ett mycket intressant år. Många är de utredningar och kommittéer som under kortare eller längre tid har verkat och som nu vartefter kommer att slutföra sitt arbete genom att presentera konkreta förslag. Vi har redan hört en del exempel nämnas här i debatten, och jag tänkte fylla på med några.</textBlock>
    <textBlock ix="2">Vi har t.ex. översynen av hyreslagstiftningen och systemet för prövning av hyres- och arrendemål.</textBlock>
    <textBlock ix="3">Slutbetänkande ska lämnas senast i augusti i år.</textBlock>
    <textBlock ix="4">Vi har Allmännytteutredningen som tittar på utvecklingen av allmännyttiga bostadsföretag samt utvärderar bruksvärdessystemet. En del av detta arbete har gått vidare till en parlamentarisk kommitté</textBlock>
    <textBlock ix="5">där jag själv ingår och där den särskilde utredaren nu jobbar vidare med den delen som behandlar bruksvärdet. Han ska vara färdig redan i mars i år.</textBlock>
    <textBlock ix="6">Bostadsrättsutredningens särskilda utredare överlämnade för någon vecka sedan sitt slutbetänkande</textBlock>
    <textBlock ix="7">Olika bostadsrättsfrågor. Denna remissbehandlas för närvarande men verkar inte ha kommit med några mer revolutionerande förändringsförslag.</textBlock>
    <textBlock ix="8">Fastighetsbeskattningskommittén är vi många som väntar på med spänt intresse. Det är en parlamentarisk kommitté, och den beräknas komma med sitt slutbetänkande i maj.</textBlock>
    <textBlock ix="9">Och slutligen i november beräknas utredningen om nya permanenta regler om boendeformen kooperativ hyresrätt vara färdig.</textBlock>
    <textBlock ix="10">Fru talman! Denna debatt kommer lite för tidigt för att vi ska kunna ha den där riktigt intressanta debatten i dag. Det är som så ofta inom politiken.</textBlock>
    <textBlock ix="11">Åter till de under allmänna motionstiden väckta motionerna. På bostadsrättsområdet finner man en rad yrkanden som vi känner igen sedan tidigare, däribland krav på upphävande av förbudet mot dubbelupplåtelse, personligt låneansvar för bostadsrättshavaren och bostadsrättens pantvärde.</textBlock>
    <textBlock ix="12">Sammanfattande för dessa av borgerliga partier ställda krav är en önskan att stärka fåtalets valfrihet vad gäller upplåtelseform på bekostnad av flertalets valfrihet vad gäller bostad.</textBlock>
    <textBlock ix="13">Vi socialdemokrater slår vakt om den sociala bostadspolitiken. Alla människor ska ha rätt att bo bra till en rimlig kostnad. Genom att se till helheten tror vi att vi bäst uppnår mesta och bästa möjliga resultat för flertalet. Vi har tidigare avvisat de nämnda kraven, och vi gör samma sak nu med ungefär samma argumentation.</textBlock>
    <textBlock ix="14">Fru talman! Vi ser allt tydligare bevis på vad det är som de som förespråkar mer marknadsstyrning på bostadsmarknaden eftersträvar. I Stockholmsregionen pågår ett nyliberalt experiment som kommer att leda till den första regionala krisen på 2000-talet - en bostadspolitisk infarkt.</textBlock>
    <textBlock ix="15">De allmännyttiga företagen, dvs. invånarnas företag, utarmas och pumpas på pengar. Hyrorna stiger till följd av detta, och människor utan ekonomiska resurser kan glömma att någonsin få tag på en lägenhet i centrala lägen. Allmännyttan i Stockholm skulle kunna bygga nya bostäder till rimliga kostnader, men det ligger inte i linje med vad moderaterna i Stockholms kommun vill. Dessa förvisso folkvalda representanter vägrar lyssna på en stor del av kommunens invånare, och hyresgästerna är på krigsstigen. Vi är många som har lagt märke till det s.k. hyresgästupproret.</textBlock>
    <textBlock ix="16">I kontrast till detta, fru talman, vill jag med anledning av ett tidigare påpekande riktat mot mig här i dag säga att jag naturligtvis inte omotiverat skulle stå och läsa tidningen i kammaren under pågående debatt om det inte hade varit en del av förberedelserna inför denna debatt. Jag läste nyheten från Oskarshamn där den s-styrda kommunen kommer att använda delar av pengarna från försäljningen av Sydkraftsaktier till att investera i sitt kommunala bostadsbolag för att göra detta mer attraktivt för hyresgästerna i syfte att vända den negativa befolkningstrenden.</textBlock>
    <textBlock ix="17">Fru talman! Detta är helt enkelt lysande och, tycker jag, knyter på ett bra sätt ihop de båda betänkanden som vi har diskuterat här i dag  - avveckla kärnkraften, värna regionen, satsa på boendet.</textBlock>
    <textBlock ix="18">Vi socialdemokrater anser inte att hyresgästerna har för stort inflytande på bostadsmarknaden. Vi vill inte se en bostadsmarknad som helt ligger i fastighetsägarnas händer. Vi tror att jämstarka parter också på bostadsmarknaden är viktigt för att den ska fungera.</textBlock>
    <textBlock ix="19">Hyreslagen är till för att skydda den svagaste hyresgästen mot den skurkaktigaste fastighetsägaren.</textBlock>
    <textBlock ix="20">Hyreslagen ska inte reglera områden som den inte är avsedd att reglera. Vi måste skilja på vad socialtjänstlagens gränser går, var plan- och bygglagens gränser går och vad som är hyresrättsliga frågor. De olika lagarna ska komplettera varandra, och jag är medveten om att vissa punkter behöver ses över, inte minst med tanke på alla de nya trender som vi kan se på bostadsmarknaden i dag.</textBlock>
    <textBlock ix="21">Jag hade för någon vecka sedan tillfälle att i verkligheten prata med hyresgäster och på plats studera problem som uppstår i svallvågorna av de luckor som finns i dagens lagstiftning. Hyresgäster har i dag en bristande möjlighet till inflytande hur kloka synpunkter de än har. Ofta handlar det om en avsaknad av vilja till att utnyttja inflytanderegelns kanske viktigaste funktion, nämligen samrådsförfarandet. Ibland undrar man nästan om det finns fastighetsägare som med vilja skapar motsättningar mellan sig själva och sina hyresgäster.</textBlock>
    <textBlock ix="22">Vi socialdemokrater tycker att det är viktigt att reglerna om hyresgästinflytande präglas av en balans mellan hyresvärdens anspråk att få vidta sådana åtgärder som i ett fastighetsekonomiskt perspektiv är nödvändiga och hyresgästens befogade krav på inflytande. Det är ett långsiktigt åtagande att vara hyresvärd, och många gånger hyr man också under lång tid ut till samma personer. Det är viktigt att relationerna fungerar, och det kan vi naturligtvis inte lagstifta fram, men vi kan se till att det finns bra instrument tillgängliga. Sedan tidigare har vi också i denna kammare gett regeringen detta till känna.</textBlock>
    <textBlock ix="23">Vi kan i dag se ett tydligt generationsskifte bland fastighetsägare. De ofta äldre genuint intresserade och förvaltande hyresvärdarna är på väg ut och nya mer marknadsmässiga affärsmän på väg in.</textBlock>
    <textBlock ix="24">I dag kan vi ta del av information som säger att det händer saker på förvaltningssidan. Den nya typen av fastighetsägare ser till andra värden, och det tror jag kan komma att ställa nya krav på den nationella lagstiftningen.</textBlock>
    <textBlock ix="25">Ett exempel som vi häromveckan kunde läsa om i en av morgontidningarna var att ett nytt grepp för att locka till investeringar i fastighetsbranschen är fastighetsförvaltning i nya former. Detta ska i sin tur öka det utländska intresset för den svenska fastighetsmarknaden. Och jag säger inte att detta behöver vara något som är av ondo, men jag menar att det kan vara ett skäl till att vi behöver se över lagstiftningen framöver.</textBlock>
    <textBlock ix="26">Ett annat dagsaktuellt ämne behandlar framför allt de små lokalhyresgästernas situation. Och det tror jag också är något som vi vidare bör uppmärksamma i framtida diskussioner.</textBlock>
    <textBlock ix="27">Fru talman! Jag vill härmed yrka avslag på samtliga reservationer och bifall till utskottsmajoritetens hemställan beträffande bostadsutskottets betänkande</textBlock>
    <textBlock ix="28">3.</textBlock>
  </contentBlock>
  <contentBlock ix="110" page="0">
    <textBlock ix="0">Anf.  96  ULLA-BRITT HAGSTRÖM (kd) replik:</textBlock>
    <textBlock ix="1">Fru talman! Jag vill tacka Carina Moberg för det här och för alla utredningar som kommer; det blir ju lätt för oss att diskutera om vi får underlag.</textBlock>
    <textBlock ix="2">Vissa saker var vi helt överens om. Det handlar då om samrådsförfarande, om balans mellan fastighetsägare och hyresgäster vad gäller ekonomi osv. Men en sak undrar jag fortfarande över. Carina Moberg nämner ingenting om ägarlägenheter och en sådan utredning men där har vi ju fått ett löfte.</textBlock>
    <textBlock ix="3">Sedan har jag några frågor. Ni fick vid minst två tillfällen kalla fötter. Ni tog tillbaka för att få en hållhake på kommunerna så att man inte kan sälja sina kommunala bolag. Ni bestämde också om kvalificerat majoritetsbeslut vid ombildning till bostadsrätt. Finns det nu en öppen, generösare syn hos Socialdemokraterna när det gäller att lätta på de här bördorna? Carina Moberg lyfter ju fram att det kommer nya typer av fastighetsägare. Jag vill dock inte hålla med vad gäller motsättningen där och talet om skurkaktiga fastighetsägare - jag vet inte riktigt vilka de är. Men kommer ni nu att lätta något på de restriktioner som ni införde?</textBlock>
  </contentBlock>
  <contentBlock ix="111" page="0">
    <textBlock ix="0">Anf.  97  CARINA MOBERG (s) replik:</textBlock>
    <textBlock ix="1">Fru talman! Den s.k. stopplagstiftningen är tillfällig, vilket jag antar att också Ulla-Britt Hagström känner till. Hon sitter liksom jag med i den utredning som nu ska försöka lösa de knutar som har med den frågan att göra. Det får vi alltså göra med gemensamma krafter.</textBlock>
    <textBlock ix="2">Vad gäller majoritetskravet vid ombildning är vi socialdemokrater lika övertygade som vi tidigare varit om att den förändring som vi senast genomförde var, och är, riktig såväl för majoritetens som för minoritetens skull. Det blir starkare bostadsrättsföreningar och det ger ett bättre minoritetsskydd.</textBlock>
    <textBlock ix="3">Vad gäller ägarlägenheterna tillhörde jag den förlorande sidan här i riksdagen. Jag har argumenterat för det som inte gick igenom som beslut. Bollen ligger nu hos den socialdemokratiska regeringen. Jag känner inte att jag kan svara mer än så på den frågan.</textBlock>
  </contentBlock>
  <contentBlock ix="112" page="0">
    <textBlock ix="0">Anf.  98  ULLA-BRITT HAGSTRÖM (kd) replik:</textBlock>
    <textBlock ix="1">Fru talman! Jag tackar för det. Förvisso vet jag att det är en tillfällig stopplagstiftning. Vi har ju erfarenhet av att tillfälligt kan vara en kortare eller en längre tid men jag hoppas att det blir snabbt.</textBlock>
    <textBlock ix="2">Vad gäller detta med kvalificerad majoritet och ombildning till bostadsrätt delar jag inte er åsikt. Jag vill faktiskt att ni nu följer upp vad detta leder till -</textBlock>
    <textBlock ix="3">om det blir mycket spekulanter i framtiden på fastighetssidan på grund av det här beslutet.</textBlock>
    <textBlock ix="4">Vad gäller ägarlägenheterna är Carina Moberg förlorare men det handlar om riksdagens beslut och då har också Carina Moberg, eftersom hon sitter med i bostadsutskottet, ett ansvar för att påverka regeringen lite grann här, tycker jag.</textBlock>
    <textBlock ix="5">Sedan vill jag fråga om bostadsrättsregistret. Jag har sett en öppning för att ett sådant är på väg. Kommer det?</textBlock>
  </contentBlock>
  <contentBlock ix="113" page="0">
    <textBlock ix="0">Anf.  99  CARINA MOBERG (s) replik:</textBlock>
    <textBlock ix="1">Fru talman! Jag tar den sista delen först. Bostadsrättsutredningen föreslog att ett register skulle inrättas. Personligen har jag ingenting emot det. Jag kan upplysa om att det pågår en beredning inom Regeringskansliet i frågan.</textBlock>
    <textBlock ix="2">Vad gäller Ulla-Britt Hagströms uppfattning om att jag nu skulle ändra uppfattning och ståndpunkt i fråga om införandet av ägarlägenheter får jag nog göra henne besviken. Jag är nämligen väldigt övertygad om att de argument som jag fortfarande står för håller.</textBlock>
  </contentBlock>
  <contentBlock ix="114" page="0">
    <textBlock ix="0">Anf.  100  CARL-ERIK SKÅRMAN (m) replik:</textBlock>
    <textBlock ix="1">Fru talman! Det gläder mig att Carina Moberg inte försvarar regeringens dröjsmål med att sätta i gång en utredning om tredimensionell fastighetsbildning och ägarlägenheter. I stället utgår jag från att</textBlock>
    <textBlock ix="2">Carina Moberg menar att det är regeringens skyldighet att följa riksdagens beslut.</textBlock>
    <textBlock ix="3">Vidare uttalar sig Carina Moberg på ett sådant sätt att man kan tro att alla stockholmare utom möjligtvis jag vill bo i Stockholms innerstad. Även om så skulle vara är det inte möjligt, inte ens med ett ohämmat höghusbyggande innanför tullarna, för alla att bo i</textBlock>
    <textBlock ix="4">Stockholms innerstad.</textBlock>
    <textBlock ix="5">Är det då inte rimligt att de som inte kan få sina önskemål tillgodosedda på det här sättet får en lägre hyra när de måste bosätta sig utanför tullarna, där de inte vill bo? Är det inte rimligt att den som bor nära ett förortscentrum i guldläge låter dem som bor längre bort från ICA och tunnelbanan få betala en lägre hyra? Är det inte rimligt att den som inte kan få bästa lägenheten i huset slipper betala samma höga hyra som den som har bästa läget?</textBlock>
    <textBlock ix="6">Det här är rimliga rättvisefrågor som jag tycker att man måste ställa sig kring en av de faktorer som borde påverka bruksvärdet. Bruksvärdet är ju värdet för den boende när han brukar sin lägenhet. Vore inte detta rimligt, Carina Moberg?</textBlock>
  </contentBlock>
  <contentBlock ix="115" page="0">
    <textBlock ix="0">Anf.  101  CARINA MOBERG (s) replik:</textBlock>
    <textBlock ix="1">Fru talman! Carl-Erik Skårman pratar om rättvisa.</textBlock>
    <textBlock ix="2">När han tidigare höll sitt anförande tänkte jag att det är makalöst hur man kan förvränga verkligheten. Jag skulle vilja kontra med några motfrågor.</textBlock>
    <textBlock ix="3">Förnekar Carl-Erik Skårman att Svenska Bostäder, ett av de stora starka allmännyttiga bostadsbolagen i Stockholm, kräver 3,9 % hyreshöjning för år</textBlock>
    <textBlock ix="4">2000 som en direkt konsekvens av att stadshuset i våras förde över nästan 4 miljarder av bostadsföretagens pengar? Är det inte så att Stockholms stad kräver totalt 240 miljoner kronor i ränta av bostadsföretagen? Är det inte så att det här innebär att kostnaderna ökar med minst 100 miljoner? Och Carl-Erik</textBlock>
    <textBlock ix="5">Skårman, är det inte så att hyresnivån som en följd därav kommer att stiga i höjden i alla lägen?</textBlock>
    <textBlock ix="6">Det är inte konstigt, tycker jag, att hyresgästerna är på krigsstigen. Jag måste säga att jag står upp med dem i fråga om de allra flesta av deras krav.</textBlock>
    <textBlock ix="7">Det här är kanske inte svar på de frågor som Carl-</textBlock>
    <textBlock ix="8">Erik Skårman ställde till mig men det är sådant som jag upplever som väsentligt att framföra till Carl-Erik</textBlock>
    <textBlock ix="9">Skårman för att, om möjligt, få svar här i dag.</textBlock>
  </contentBlock>
  <contentBlock ix="116" page="0">
    <textBlock ix="0">Anf.  102  CARL-ERIK SKÅRMAN (m) replik:</textBlock>
    <textBlock ix="1">Fru talman! Det är klart att jag förstår att Carina</textBlock>
    <textBlock ix="2">Moberg inte vill svara på mina frågor. Hon har inget svar som överensstämmer med den egna uppfattningen om hur hyran borde sättas. Hon kan inte förklara varför hon vill sätta hyran på ett annat sätt.</textBlock>
    <textBlock ix="3">Jag tycker att det är rimligt att man får betala efter det bruksvärde som man tycker att lägenheten har.</textBlock>
    <textBlock ix="4">Det tycker uppenbarligen Carina Moberg. I stället mörkar hon. Hon stoppar huvudet i sanden och vill inte svara på mina frågor. Den här församlingen liksom alla andra vet varför vi inte får svar.</textBlock>
    <textBlock ix="5">Jag ska visst ge ett svar beträffande Svenska Bostäder. Svenska Bostäder har fått löfte av stadshusledningen om att andra kostnader ska minska så att det här inte påverkar resultatet för Svenska Bostäder</textBlock>
    <textBlock ix="6">- för att det inte ska slå igenom på hyrorna och för att hyresgästerna inte ska lida av den här nödvändiga affären för att rädda det kommunala självbestämmandet från den socialdemokratiska regeringens vilja att styra och begränsa kommunalmännens möjligheter att göra det bästa för sina medborgare.</textBlock>
  </contentBlock>
  <contentBlock ix="117" page="0">
    <textBlock ix="0">Anf.  103  CARINA MOBERG (s) replik:</textBlock>
    <textBlock ix="1">Fru talman! Hur kommer det sig då, Carl-Erik</textBlock>
    <textBlock ix="2">Skårman, att den borgerliga moderatledda regimen i</textBlock>
    <textBlock ix="3">Stockholms kommun faktiskt har budgeterat så att en hyreshöjning i beståndet ligger till grund för det resultat som man kommer fram till? Det blir en naturlig följdfråga från min sida.</textBlock>
    <textBlock ix="4">Bruksvärdessystemet är inte ett system för hyressättning, utan det syftar till att trygga hyresgästens besittningsskydd genom en hyresspärr. Det innebär egentligen bara att möjlighet ges att pröva hyran mot likvärdiga lägenheter. Jag kan hålla med om att det behövs en modernisering av bruksvärdessystemet, och det håller man på med för närvarande. Väldigt snabbt kommer vi att se resultatet av detta, för redan i mars i år kommer den särskilde utredaren att presentera sina förslag.</textBlock>
    <textBlock ix="5">Vi får återkomma senare och ta en diskussion kring detta. Det ser jag väldigt mycket fram emot.</textBlock>
  </contentBlock>
  <contentBlock ix="118" page="0">
    <textBlock ix="0">Anf.  104  STEN LUNDSTRÖM (v) replik:</textBlock>
    <textBlock ix="1">Fru talman! Eftersom Carina Moberg representerar majoriteten i utskottet avseende alla reservationer skulle jag bara helt kort vilja ställa ett par frågor till</textBlock>
    <textBlock ix="2">Carina Moberg. Det gäller de reservationer som</textBlock>
    <textBlock ix="3">Vänsterpartiet har lagt fram och som jag försökte redovisa tidigare i mitt anförande.</textBlock>
    <textBlock ix="4">Framför allt gäller det rätten att överklaga en osaklig grund för att inte få bostad när man hänvisar till att det inte är särskilt praktiskt. Jag skulle behöva en lite bättre förklaring än den som vi fått av utskottsmajoriteten. Nu borde det, med vitesföreläggande gentemot de hyresvärdar som bryter mot diskrimineringsprincipen, bli större möjligheter för ungdomar med en lös men dock en anknytning till arbetsmarknaden att få en bostad. Det gäller även en del andra grupper, etniska grupper och andra, som inte riktigt heller passar in i alla hyresvärdars bostadsförsörjningstanke.</textBlock>
    <textBlock ix="5">Det andra som jag skulle vilja höra lite mera om gäller bostadsanvisningslagen. Inser inte också Carina</textBlock>
    <textBlock ix="6">Moberg att avskaffandet av bostadsanvisningslagen var ett misslyckande och att det nu är hög tid att den återinförs igen? Resultatet ser vi runtom i landet, om vi tittar på mer än Stockholms bostadspolitik. Jag tror att det är samma problem i Stockholm. Runtom i landet försöker kommunerna teckna frivilliga avtal utan någon som helst framgång. Jag stannar där så länge.</textBlock>
  </contentBlock>
  <contentBlock ix="119" page="0">
    <textBlock ix="0">Anf.  105  CARINA MOBERG (s) replik:</textBlock>
    <textBlock ix="1">Fru talman! Vad gäller bostadsanvisningslag och även bostadsförsörjningslag, som jag tror åtminstone på frivillig basis kanske skulle kunna återinföras, är jag inte alls främmande för att ställa mig bakom ett sådant förslag. Men jag har tidigare suttit med i den boendesociala utredningen, där vi faktiskt kommit väldigt långt i de här diskussionerna. Det finns t.o.m.</textBlock>
    <textBlock ix="2">skisser till förslag. Jag anser att den frågan får tas upp för vidareberedning där. Som sagt är jag inte alls principiellt motståndare till att återinföra bostadsanvisningslagen.</textBlock>
    <textBlock ix="3">Vad gäller diskrimineringsfrågor och problem på hyresmarknaden och på bostadsmarknaden över huvud taget håller jag helt med Sten Lundström om att det finns diskriminering på bostadsmarknaden, som vi som lagstiftande församling måste göra någonting åt. Jag tror att även dessa frågor kommer att tas upp i de pågående utredningarna. Jag vill avvakta det arbetet något ytterligare.</textBlock>
  </contentBlock>
  <contentBlock ix="120" page="0">
    <textBlock ix="0">Anf.  106  STEN LUNDSTRÖM (v) replik:</textBlock>
    <textBlock ix="1">Fru talman! Eftersom vi ändå inte lär få majoritet för våra reservationer i den omröstning som snart kommer, hoppas jag att Carina Moberg tolkar utredningarna rätt. Vi kommer naturligtvis att bevaka utredningarna, bl.a. utifrån de här aspekterna.</textBlock>
    <textBlock ix="2">En reservation som vi inte yrkar bifall till gäller rätten till ett förstärkt besittningsskydd i andrahandskontrakt. Jag skulle gärna höra lite grann hur Carina</textBlock>
    <textBlock ix="3">Moberg som sitter i utredningen bedömer förutsättningarna för att skapa ett sådant förstärkt besittningsskydd. Som det är i dag lever människorna med sociala och kommunala kontrakt under omständigheter som alla vi andra är mycket glada för att vi slipper.</textBlock>
    <textBlock ix="4">Den personliga friheten och de personliga möjligheterna att verkställa sina egna livsprojekt är väldigt begränsade i andrahandskontrakten och socialkontrakten. Jag undrar hur Carina Moberg tänker driva den här frågan i utredningen.</textBlock>
  </contentBlock>
  <contentBlock ix="121" page="0">
    <textBlock ix="0">Anf.  107  CARINA MOBERG (s) replik:</textBlock>
    <textBlock ix="1">Fru talman! De här frågorna har vi redan uppmärksammat i utredningsarbetet. Jag inser även på den här punkten att det finns problem. Det känns också viktigt, precis som jag sade i mitt anförande, att inte blanda ihop socialtjänstlagens ansvarsområde med hyreslagens ansvarsområde. Men de två lagstiftningarna ska naturligtvis på punkter där det i dag finns ett glapp ses över så att de täcker upp varandra.</textBlock>
    <textBlock ix="2">Jag är inte säker på att det är en förändring i hyreslagstiftningen som måste till för att få en bra lösning på problemen. Men jag får säga som i det tidigare replikskiftet att jag fortsätter att intressera mig för frågan och tänker hjälpa Sten Lundström med att bevaka att någonting görs åt problemet.</textBlock>
  </contentBlock>
  <contentBlock ix="122" page="0">
    <textBlock ix="0">Anf.  108  STEN ANDERSSON (m):</textBlock>
    <textBlock ix="1">Fru talman! Först kort till Carina Moberg. Hon närmast jublade över att en kommun som hade sålt sina aktier i Sydkraft satsade pengarna på att upprusta det kommunala bostadsföretaget. Jag är inte säker på att alla i den kommunen jublar lika mycket för de pengarna som, menar jag, rimligtvis borde gå till kommunens samtliga invånare som en gång kanske har betalat de pengar som man har kunnat köpa aktierna för. Men det kan vara så att den kommun som</textBlock>
    <textBlock ix="2">Carina Moberg namngav har en perfekt skola, perfekt sjukvård osv., och då kan jag förstå att man kan slösa på lite överskott. Men det hade varit bättre i så fall att sänka skatten. Det hade kommit alla till godo.</textBlock>
    <textBlock ix="3">Sten Lundström tog upp i sitt anförande framför allt två, som jag bedömer det, viktiga saker. Han sade att hans parti krävde bättre, fler och billigare bostäder, och man ville motverka segregationen. De kraven kan nog alla ställa sig bakom. Frågan är vad Sten</textBlock>
    <textBlock ix="4">Lundström och hans parti har för praktiska förslag som kan tillämpas i verkligheten. Det är inte bara att stå och säga: Vi kräver, vi kräver. Har Sten Lundström och hans parti t.ex. mer pengar så att de med trovärdighet kan argumentera för billigare bostäder?</textBlock>
    <textBlock ix="5">Jag vet ett sätt. Man får ibland intrycket, av både den här och andra debatter, att det är producenterna som är orsaken till det höga kostnadsläget. Men faktum är att den största delen i dag av boendekostnaden är de skatter och avgifter som regering och kommuner plockar ut av de boende. Där finns saker och ting att ta på som påtagligt kan påverka boendekostnader nedåt. Man talar om att effektivisera byggandet så mycket det går. Jag tror faktiskt att vi i Sverige bygger ganska så effektivt i dag. Jag tror inte att vi är sämre byggare än man är i andra länder. Däremot tror jag mig veta att det inte finns något land där man har så höga skatter på sitt boende som vi har i Sverige.</textBlock>
    <textBlock ix="6">Det andra gäller det mänskliga problemet med vräkningar. Det är ett problem. Jag vet att Sten Lundström känner till frågan; han är t.o.m. lite av en expert på det. Problemet är bara hur man ska lösa det. Jag tycker visst att det är skrämmande och omänskligt att en människa som på grund av tillfälligt dålig ekonomi inte kan betala sin hyra i tid av det skälet blir vräkt, om man inte som försvar kan tillämpa den lagstiftning som i dag finns på vissa områden i det här fallet.</textBlock>
    <textBlock ix="7">Där tycker jag kanske att man kunde vara lite mer tolerant. Det är min personliga uppfattning.</textBlock>
    <textBlock ix="8">Sedan kommer jag till den andra frågan, som är lite svårare. Jag vet inte hur stor procent den ena eller den andra sorten representerar när det gäller de vräkta</textBlock>
    <textBlock ix="9">- om det beror på brist på pengar eller på egen misskötsel. Misskötsel, det som andra hyresgäster betraktar som misskötsel, är lite svårare att hantera.</textBlock>
    <textBlock ix="10">Man kan strunta i det från hyresvärdens sida. Och då brukar det få som effekt att de andra som bor i huset eller i närheten flyttar därifrån. Det är en lösning som jag inte tror att Sten Lundström är tilltalad av. Jag vet inte hur man ska lösa detta, men jag inser problemet i just det fallet när en hyresgäst efter att ha fått, hoppas jag, många påminnelser om att han eller hon misskött sitt boende och stört sina grannar blir vräkt. Hur man ska kunna lösa detta vet inte jag, för det är svårt, men jag inser att problemet finns.</textBlock>
    <textBlock ix="11">Sedan, fru talman, ska jag säga några ord om ombildningen från hyresrätt till bostadsrätt. Det förvånar mig, och det har alltid förvånat mig, att vi i riksdagen kan ta beslut om t.ex. den framtida energipolitiken och i stort sett allting med en rösts övervikt. Det kanske beror på att vi anser oss själva så mycket klokare än de kanske 10-20 Svensson, Andersson och Lundström som råkar bo i ett hyreshus i Stockholm eller</textBlock>
    <textBlock ix="12">Malmö. Där måste man ha en betydligt mer kvalificerad majoritet. Det skulle vara bra att få ett svar på frågan varför de som bor där ute måste vara så många för att inse det kloka i att kanske vilja omvandla sin hyresrätt till bostadsrätt.</textBlock>
    <textBlock ix="13">Däremot är det uppenbarligen så att om vi nu säger att Sten Lundström bor i det här huset bland 30</textBlock>
    <textBlock ix="14">andra hyresgäster och han vill köpa huset och bli ägare, då behövs det ingen demokrati. Då får han det, trots att kanske 99 % av de andra hyresgästerna är emot att ha Sten Lundström som fastighetsvärd. Detta är alltså helt hypotetiskt.</textBlock>
    <textBlock ix="15">Fru talman! Med tanke på den kostnadsutveckling som är i dag och det värde människor sätter på sin bostad tror jag att hyresrättens tid alltmer är förbi. Det kostar nämligen snart för mycket pengar att bo i hyresrätt. Då menar människor att det är bättre att spara själv till en större del av insatsen och därigenom på sikt - och även från början - få ned hyran och även spara kapital och säkra det mot värdesänkning till sig själv.</textBlock>
    <textBlock ix="16">Man behöver inte vara någon Einstein för att räkna ut att majoriteten av ledamöterna i den här kammaren säkert bor i villor och bostadsrätter. Jag talar om majoriteten, vill jag påpeka, därför att någon här skakade på huvudet. Jag tror att det är så. Det gör de därför att de har funnit att det är den bästa boendeformen för dem. Ser man hur det ser ut runtom i Sverige så är också bostadsrätt och egnahem de mest eftertraktade boendeformerna.</textBlock>
    <textBlock ix="17">Jag tror inte att det blir så mycket nybyggnader, därför att det finns, som jag sade tidigare, kostnader och service som man måste betala. Jag bor själv i en hyresrätt, kommunal dessutom, i Malmö och har bott där i 35 år. Jag tycker att hyran är hög, precis som alla andra, men jag inser också att den service jag får utförs av människor som ska ha betalt. Och det kan bara jag som hyresgäst betala, för jag kan inte begära att andra som inte bor i den boendeform som jag bor i ska betala den service som jag får. Det tycker jag är ett relativt rimligt resonemang.</textBlock>
    <textBlock ix="18">Vi har byggmomsen på hyresrätten samt att det krävs människor till att ge service. Då hamnar notan på hyran. Det går inte att komma ifrån.</textBlock>
    <textBlock ix="19">Fru talman! Till sist vill jag bara tala om att jag anser att när Carl-Erik Skårman höll sitt anförande om hyresrätten - det var alltså partiets huvudanförande - så skötte han det på ett briljant sätt.</textBlock>
  </contentBlock>
  <contentBlock ix="123" page="0">
    <textBlock ix="0">Anf.  109  STEN LUNDSTRÖM (v):</textBlock>
    <textBlock ix="1">Fru talman! Egentligen skulle jag ha avstått från den här repliken, men eftersom jag fick en direkt fråga får jag väl svara på den, då.</textBlock>
    <textBlock ix="2">Sten Andersson frågade om Vänsterpartiet hade mera pengar i plånboken och vad vi vänsterpartister ville göra för att sänka byggkostnaderna. Jag trodde att Sten Andersson i alla fall hade tagit sig kraften att läsa igenom våra motionsförslag. Där visar vi på en rad åtgärder som vi anser nödvändiga.</textBlock>
    <textBlock ix="3">Vi har länge, ända sedan Byggkostnadsdelegationen infördes, velat omvandla den till en boendekostnadsdelegation och faktiskt skriva ett samhällskontrakt där byggare, kommuner, markägare och andra grupper tillsammans tar ett ansvar och sätter sig ned och tittar. Men det kräver också att staten när det gäller skattepolitik och annat försöker uppnå neutralitet så att de som är de stora förlorarna på 90-talet, hyresgästerna, får en rättvis bedömning av sina skattekostnader.</textBlock>
    <textBlock ix="4">Den trippelbeskattning som i dag sker på hyresrätter måste naturligtvis ses över. Därför har också</textBlock>
    <textBlock ix="5">Vänsterpartiet vid två tillfällen nu under den period jag har suttit i riksdagen varit med och sänkt fastighetsskatten för flerfamiljsbostäder som ett sätt att sänka kostnaderna.</textBlock>
    <textBlock ix="6">Jag tror att exemplet Svedala, som är en grannkommun till Malmö, som Sten Andersson och jag kommer från, visar vad som händer om man tillsammans sätter sig ned och tecknar det här kontraktet. Då går det att bygga billigare.</textBlock>
    <textBlock ix="7">Sedan fick jag ytterligare en fråga från Sten Andersson, som gäller dem som blir vräkta på grund av störningar. Visst, det här är ett stort problem, men det stora problemet är att 90 % av dem som vräks i dag vräks på grund av att de har hyresskulder som vida underskrider den kostnad som finns för vräkningen.</textBlock>
    <textBlock ix="8">Ungefär 5 % av vräkningarna i dag sker på grund av störningar i boendet. Det här har jag inte berört i mitt anförande, men det kräver naturligtvis ytterligare tänkande. Men som sagt var: Den stora mängden vräkningar sker på grund av hyresskulder.</textBlock>
  </contentBlock>
  <contentBlock ix="124" page="0">
    <textBlock ix="0">Anf.  110  STEN ANDERSSON (m):</textBlock>
    <textBlock ix="1">Fru talman! Jag tror ju inte att det har någon avgörande betydelse för våra boendekostnader om man ändrar namnet på en delegation från det ena till det andra.</textBlock>
    <textBlock ix="2">Jag vet att det finns ett bra exempel som man brukar framhäva just från Svedala utanför Malmö. Men det är ju fritt fram då för var och en. Om det här är så bra så att det är bra för både hyresgäster och byggare, ja, för alla; varför kan man då inte bygga på samma sätt i övriga Sverige? Har vi så dåliga entreprenörer i byggbranschen att de inte vill? De som bygger åt</textBlock>
    <textBlock ix="3">Svedala gör inte det för att förlora pengar, utan de får säkert in sina pengar och betalar löner som är avtalsenliga. Det här är kanske något som beror på att man speciellt i Svedala kunde sätta en så låg hyra.</textBlock>
    <textBlock ix="4">Sedan vet vi ju inte hur det går; vi har sett låga ingångshyror förut. Vi vet ju inte alltid hur det ser ut efter fem-tio år.</textBlock>
  </contentBlock>
  <contentBlock ix="125" page="0">
    <textBlock ix="0">Anf.  111  STEN LUNDSTRÖM (v):</textBlock>
    <textBlock ix="1">Fru talman! Det är uppenbarligen så att Sten Andersson fullständigt missar poängen i det jag sade.</textBlock>
    <textBlock ix="2">Jag använde Svedala som ett exempel på vad som skulle hända om man införde en nationell boendekostnadsdelegation. Det är inte byggkostnaderna i sig som har drivit upp priserna enskilt. Det finns en hel rad andra faktorer: kommunal markpolitik, anslutningsavgifter osv. Genom att sätta sig ned i en boendekostnadsdelegation skulle man lyfta blicken från bara byggkostnaderna och se över samtliga kostnader, och på det viset kunna pressa priserna. Exemplet</textBlock>
    <textBlock ix="3">Svedala visar att när man gör på det här viset i en enskild kommun så når man resultat. Vi menar att om man från statens sida inrättade en motsvarande organisation skulle man kunna visa exempel på hur man kan arbeta för att få ned byggkostnaderna och därmed också boendekostnaderna.</textBlock>
    <textBlock ix="4">Tyvärr begränsar man sig. Moderaterna har aldrig stött det här förslaget. Moderaternas lösning har alltid varit att bygga så länge det finns efterfrågan, och sedan får de som har råd efterfråga.</textBlock>
  </contentBlock>
  <contentBlock ix="126" page="0">
    <textBlock ix="0">Anf.  112  STEN ANDERSSON (m):</textBlock>
    <textBlock ix="1">Fru talman! Om man ser på hyresnivån i Sverige och jämför den med andra länders så är man faktiskt som moderat lite glad för att man inte har varit med i alla de tidigare bokstavskombinationer - och de kommande - som Sten Lundström här står och pratar om som är så saliggörande.</textBlock>
    <textBlock ix="2">Jag tror faktiskt att det är den fria marknaden som på sikt är det enda som kan pressa boendekostnaderna, plus, som jag hoppas, att stat och kommun inte tar ut så mycket skatter och avgifter.</textBlock>
  </contentBlock>
  <contentBlock ix="127" page="0">
    <textBlock ix="0">Anf.  113  HELENA HILLAR ROSEN-</textBlock>
    <textBlock ix="1">QVIST (mp):</textBlock>
    <textBlock ix="2">Fru talman! Jag skulle egentligen inte vilja förlänga den här debatten så mycket eftersom det verkar som om folk kommer och vill votera snart här. Men jag kan inte låta bli att uppröras av de senaste anförandena.</textBlock>
    <textBlock ix="3">Sten Andersson hänvisade till huvudanförandet om Moderaternas bostadspolitik där vi hörde att gamla inte ska kunna bo kvar i sina stora, billiga lägenheter enligt moderat politik.</textBlock>
    <textBlock ix="4">Sten Andersson säger också att hyresrättens tid är förbi. Jag trodde att vi hade gått ihop tidigare och förespråkat mångfald i boendet. En av de viktigaste boendeformerna är Sten Andersson nu beredd att sudda ut från Sveriges karta.</textBlock>
    <textBlock ix="5">Jag undrar om Moderaternas väljare känner till</textBlock>
    <textBlock ix="6">Moderaternas bostadspolitik. Känner Moderaternas borgerliga samarbetspartner till denna bostadspolitik?</textBlock>
    <textBlock ix="7">Vet kristdemokrater, centerpartister och folkpartister vad de har gett sig in på i olika kommuner när de samarbetar med er moderater?</textBlock>
  </contentBlock>
  <contentBlock ix="128" page="0">
    <textBlock ix="0">Anf.  114  STEN ANDERSSON (m):</textBlock>
    <textBlock ix="1">Fru talman! Huruvida andra partier känner till vår politik bör man fråga dem och inte mig om. Det var en personlig syn jag gav. Baserat på kostnadsutvecklingen kommer inte politikerna utan de boende att i högre grad efterfråga lägenheter eller villor där de själva är ägare. Vi har haft en sådan utveckling under många år i Sverige.</textBlock>
    <textBlock ix="2">Att vi har haft hyresrätter i så stor omfattning jämfört med andra länder beror på att vi har haft en rätt så stark statlig subvention som har kunnat pressa ned hyrorna. Den tiden är förbi. I dag ser vi kraftiga hyreshöjningar. Som jag sade tidigare har stat och kommun varit duktiga på att belägga med avgifter och öka skatter på ett sätt som bara kan tas ut av de boende.</textBlock>
    <textBlock ix="3">Den service som jag personligen har som hyresgäst kostar pengar. Jag menar att det hade varit orättvist om andra skulle betala den service som jag har på</textBlock>
    <textBlock ix="4">Censorsgatan i Malmö. Den får jag själv stå för.</textBlock>
  </contentBlock>
  <contentBlock ix="129" page="0">
    <textBlock ix="0">Anf.  115  HELENA HILLAR ROSEN-</textBlock>
    <textBlock ix="1">QVIST (mp):</textBlock>
    <textBlock ix="2">Fru talman! Nu inser väl både Sten Andersson och jag att vi kanske inte bara företräder oss själva när vi talar om bostadspolitik å våra partiers vägnar. Det måste väl ändå vara så att Sten Andersson har något gehör för sin politik även i sitt stora parti.</textBlock>
  </contentBlock>
  <contentBlock ix="130" page="0">
    <textBlock ix="0">Anf.  116  STEN ANDERSSON (m):</textBlock>
    <textBlock ix="1">Fru talman! Jag sade tidigare att det var min personliga reflexion, men jag tror att många moderater instämmer. Om man ser på hur folk bor i dag i Sverige har människor frivilligt valt att bo i de boendeformer som i dag dominerar i Sverige. Det har de gjort trots att det ibland inte har varit riktigt fint att äga sin bostad. De har valt själva, familjen har valt själv, och kommit fram till att antingen bo i bostadsrätt eller i egethem. Det intresset ökar varje år. Det ser man bara på priserna.</textBlock>
  </contentBlock>
  <contentBlock ix="131" page="0">
    <textBlock ix="0">Överläggningen var härmed avslutad.</textBlock>
    <textBlock ix="1">(Beslut fattades efter 5 §.)</textBlock>
    <textBlock ix="2">Beslut</textBlock>
  </contentBlock>
  <contentBlock ix="132" page="0">
    <textBlock ix="0">BoU2 Naturresursfrågor och vattenrätt</textBlock>
    <textBlock ix="1">Mom. 1 (utökat älvskydd)</textBlock>
    <textBlock ix="2">1. utskottet</textBlock>
    <textBlock ix="3">2. res. 1 (kd, fp)</textBlock>
    <textBlock ix="4">Votering:</textBlock>
    <textBlock ix="5">242 för utskottet</textBlock>
    <textBlock ix="6">42 för res. 1</textBlock>
    <textBlock ix="7">65 frånvarande</textBlock>
    <textBlock ix="8">Kammaren biföll utskottets hemställan.</textBlock>
    <textBlock ix="9">Partivis fördelning av rösterna:</textBlock>
    <textBlock ix="10">För utskottet:  111 s, 72 m, 34 v, 15 c, 10 mp</textBlock>
    <textBlock ix="11">För res. 1:     31 kd, 11 fp</textBlock>
    <textBlock ix="12">Frånvarande:    20 s, 10 m, 9 v, 11 kd, 3 c, 6 fp, 6 mp</textBlock>
  </contentBlock>
  <contentBlock ix="133" page="0">
    <textBlock ix="0">Mom. 2 (älvskyddets omfattning)</textBlock>
    <textBlock ix="1">1. utskottet</textBlock>
    <textBlock ix="2">2. res. 2 (m)</textBlock>
    <textBlock ix="3">Votering:</textBlock>
    <textBlock ix="4">213 för utskottet</textBlock>
    <textBlock ix="5">72 för res. 2</textBlock>
    <textBlock ix="6">64 frånvarande</textBlock>
    <textBlock ix="7">Kammaren biföll utskottets hemställan.</textBlock>
    <textBlock ix="8">Partivis fördelning av rösterna:</textBlock>
    <textBlock ix="9">För utskottet:  111 s, 34 v, 31 kd, 15 c, 11 fp, 11 mp</textBlock>
    <textBlock ix="10">För res. 2:     72 m</textBlock>
    <textBlock ix="11">Frånvarande:    20 s, 10 m, 9 v, 11 kd, 3 c, 6 fp, 5 mp</textBlock>
  </contentBlock>
  <contentBlock ix="134" page="0">
    <textBlock ix="0">Mom. 4 (lagstiftning angående vindkraft)</textBlock>
    <textBlock ix="1">1. utskottet</textBlock>
    <textBlock ix="2">2. res. 4 (c)</textBlock>
    <textBlock ix="3">3. res. 5 (mp)</textBlock>
    <textBlock ix="4">Förberedande votering:</textBlock>
    <textBlock ix="5">15 för res. 4</textBlock>
    <textBlock ix="6">12 för res. 5</textBlock>
    <textBlock ix="7">258 avstod</textBlock>
    <textBlock ix="8">64 frånvarande</textBlock>
    <textBlock ix="9">Kammaren biträdde res. 4.</textBlock>
    <textBlock ix="10">Huvudvotering:</textBlock>
    <textBlock ix="11">182 för utskottet</textBlock>
    <textBlock ix="12">26 för res. 4</textBlock>
    <textBlock ix="13">77 avstod</textBlock>
    <textBlock ix="14">64 frånvarande</textBlock>
    <textBlock ix="15">Kammaren biföll utskottets hemställan.</textBlock>
    <textBlock ix="16">Partivis fördelning av rösterna:</textBlock>
    <textBlock ix="17">För utskottet:  107 s, 34 v, 30 kd, 11 fp</textBlock>
    <textBlock ix="18">För res. 4:     15 c, 11 mp</textBlock>
    <textBlock ix="19">Avstod: 4 s, 72 m, 1 kd</textBlock>
    <textBlock ix="20">Frånvarande:    20 s, 10 m, 9 v, 11 kd, 3 c, 6 fp, 5 mp</textBlock>
    <textBlock ix="21">Bengt-Ola Ryttar (s) anmälde att han avsett att rösta ja men markerats ha avstått från att rösta.</textBlock>
  </contentBlock>
  <contentBlock ix="135" page="0">
    <textBlock ix="0">Mom. 5 (inrättande av flera nationalstadsparker)</textBlock>
    <textBlock ix="1">1. utskottet</textBlock>
    <textBlock ix="2">2. res. 6 (c)</textBlock>
    <textBlock ix="3">Votering:</textBlock>
    <textBlock ix="4">268 för utskottet</textBlock>
    <textBlock ix="5">16 för res. 6</textBlock>
    <textBlock ix="6">1 avstod</textBlock>
    <textBlock ix="7">64 frånvarande</textBlock>
    <textBlock ix="8">Kammaren biföll utskottets hemställan.</textBlock>
    <textBlock ix="9">Partivis fördelning av rösterna:</textBlock>
    <textBlock ix="10">För utskottet:  111 s, 71 m, 34 v, 31 kd, 10 fp, 11 mp</textBlock>
    <textBlock ix="11">För res. 6:     1 m, 15 c</textBlock>
    <textBlock ix="12">Avstod: 1 fp</textBlock>
    <textBlock ix="13">Frånvarande:    20 s, 10 m, 9 v, 11 kd, 3 c, 6 fp, 5 mp</textBlock>
  </contentBlock>
  <contentBlock ix="136" page="0">
    <textBlock ix="0">Mom. 8 (undantagen från det kommunala vetot)</textBlock>
    <textBlock ix="1">1. utskottet</textBlock>
    <textBlock ix="2">2. res. 9 (c, mp)</textBlock>
    <textBlock ix="3">Votering:</textBlock>
    <textBlock ix="4">259 för utskottet</textBlock>
    <textBlock ix="5">26 för res. 9</textBlock>
    <textBlock ix="6">64 frånvarande</textBlock>
    <textBlock ix="7">Kammaren biföll utskottets hemställan.</textBlock>
    <textBlock ix="8">Partivis fördelning av rösterna:</textBlock>
    <textBlock ix="9">För utskottet:  111 s, 72 m, 34 v, 31 kd, 11 fp</textBlock>
    <textBlock ix="10">För res. 9:     15 c, 11 mp</textBlock>
    <textBlock ix="11">Frånvarande:    20 s, 10 m, 9 v, 11 kd, 3 c, 6 fp, 5 mp</textBlock>
  </contentBlock>
  <contentBlock ix="137" page="0">
    <textBlock ix="0">Mom. 13 (vattendomar med villkor om utsättning av laxyngel)</textBlock>
    <textBlock ix="1">1. utskottet</textBlock>
    <textBlock ix="2">2. res. 10 (mp)</textBlock>
    <textBlock ix="3">Votering:</textBlock>
    <textBlock ix="4">216 för utskottet</textBlock>
    <textBlock ix="5">68 för res. 10</textBlock>
    <textBlock ix="6">1 avstod</textBlock>
    <textBlock ix="7">64 frånvarande</textBlock>
    <textBlock ix="8">Kammaren biföll utskottets hemställan.</textBlock>
    <textBlock ix="9">Partivis fördelning av rösterna:</textBlock>
    <textBlock ix="10">För utskottet:  111 s, 72 m, 8 v, 1 kd, 14 c, 10 fp</textBlock>
    <textBlock ix="11">För res. 10:    26 v, 30 kd, 1 fp, 11 mp</textBlock>
    <textBlock ix="12">Avstod: 1 c</textBlock>
    <textBlock ix="13">Frånvarande:    20 s, 10 m, 9 v, 11 kd, 3 c, 6 fp, 5 mp</textBlock>
    <textBlock ix="14">Peter Pedersen (v) anmälde att han avsett att rösta nej men markerats ha röstat ja.</textBlock>
  </contentBlock>
  <contentBlock ix="138" page="0">
    <textBlock ix="0">Övriga moment</textBlock>
    <textBlock ix="1">Kammaren biföll utskottets hemställan.</textBlock>
  </contentBlock>
  <contentBlock ix="139" page="0">
    <textBlock ix="0">BoU3 Hyresrätt och bostadsrätt m.m.</textBlock>
    <textBlock ix="1">Mom. 1 (bruksvärdessystemet)</textBlock>
    <textBlock ix="2">1. utskottet</textBlock>
    <textBlock ix="3">2. res. 1 (m)</textBlock>
    <textBlock ix="4">3. res. 2 (kd, c, fp)</textBlock>
    <textBlock ix="5">Förberedande votering:</textBlock>
    <textBlock ix="6">72 för res. 1</textBlock>
    <textBlock ix="7">57 för res. 2</textBlock>
    <textBlock ix="8">155 avstod</textBlock>
    <textBlock ix="9">65 frånvarande</textBlock>
    <textBlock ix="10">Kammaren biträdde res. 1.</textBlock>
    <textBlock ix="11">Huvudvotering:</textBlock>
    <textBlock ix="12">156 för utskottet</textBlock>
    <textBlock ix="13">72 för res. 1</textBlock>
    <textBlock ix="14">57 avstod</textBlock>
    <textBlock ix="15">64 frånvarande</textBlock>
    <textBlock ix="16">Kammaren biföll utskottets hemställan.</textBlock>
    <textBlock ix="17">Partivis fördelning av rösterna:</textBlock>
    <textBlock ix="18">För utskottet:  111 s, 34 v, 11 mp</textBlock>
    <textBlock ix="19">För res. 1:     72 m</textBlock>
    <textBlock ix="20">Avstod: 31 kd, 15 c, 11 fp</textBlock>
    <textBlock ix="21">Frånvarande:    20 s, 10 m, 9 v, 11 kd, 3 c, 6 fp, 5 mp</textBlock>
  </contentBlock>
  <contentBlock ix="140" page="0">
    <textBlock ix="0">Mom. 3 (dröjsmål med hyresbetalningen)</textBlock>
    <textBlock ix="1">1. utskottet</textBlock>
    <textBlock ix="2">2. res. 3 (v)</textBlock>
    <textBlock ix="3">Votering:</textBlock>
    <textBlock ix="4">251 för utskottet</textBlock>
    <textBlock ix="5">34 för res. 3</textBlock>
    <textBlock ix="6">64 frånvarande</textBlock>
    <textBlock ix="7">Kammaren biföll utskottets hemställan.</textBlock>
    <textBlock ix="8">Partivis fördelning av rösterna:</textBlock>
    <textBlock ix="9">För utskottet:  111 s, 72 m, 31 kd, 15 c, 11 fp, 11 mp</textBlock>
    <textBlock ix="10">För res. 3:     34 v</textBlock>
    <textBlock ix="11">Frånvarande:    20 s, 10 m, 9 v, 11 kd, 3 c, 6 fp, 5 mp</textBlock>
  </contentBlock>
  <contentBlock ix="141" page="0">
    <textBlock ix="0">Mom. 10 (självförvaltning)</textBlock>
    <textBlock ix="1">1. utskottet</textBlock>
    <textBlock ix="2">2. res. 10 (kd, c, fp)</textBlock>
    <textBlock ix="3">Votering:</textBlock>
    <textBlock ix="4">228 för utskottet</textBlock>
    <textBlock ix="5">57 för res. 10</textBlock>
    <textBlock ix="6">64 frånvarande</textBlock>
    <textBlock ix="7">Kammaren biföll utskottets hemställan.</textBlock>
    <textBlock ix="8">Partivis fördelning av rösterna:</textBlock>
    <textBlock ix="9">För utskottet:  111 s, 72 m, 34 v, 11 mp</textBlock>
    <textBlock ix="10">För res. 10:    31 kd, 15 c, 11 fp</textBlock>
    <textBlock ix="11">Frånvarande:    20 s, 10 m, 9 v, 11 kd, 3 c, 6 fp, 5 mp</textBlock>
  </contentBlock>
  <contentBlock ix="142" page="0">
    <textBlock ix="0">Mom. 21 (bostadsanvisning)</textBlock>
    <textBlock ix="1">1. utskottet</textBlock>
    <textBlock ix="2">2. res. 19 (v)</textBlock>
    <textBlock ix="3">Votering:</textBlock>
    <textBlock ix="4">250 för utskottet</textBlock>
    <textBlock ix="5">34 för res. 19</textBlock>
    <textBlock ix="6">65 frånvarande</textBlock>
    <textBlock ix="7">Kammaren biföll utskottets hemställan.</textBlock>
    <textBlock ix="8">Partivis fördelning av rösterna:</textBlock>
    <textBlock ix="9">För utskottet:  111 s, 72 m, 31 kd, 15 c, 10 fp, 11 mp</textBlock>
    <textBlock ix="10">För res. 19:    34 v</textBlock>
    <textBlock ix="11">Frånvarande:    20 s, 10 m, 9 v, 11 kd, 3 c, 7 fp, 5 mp</textBlock>
  </contentBlock>
  <contentBlock ix="143" page="0">
    <textBlock ix="0">Mom. 22 (rätten att hyra en lägenhet)</textBlock>
    <textBlock ix="1">1. utskottet</textBlock>
    <textBlock ix="2">2. res. 20 (v)</textBlock>
    <textBlock ix="3">Votering:</textBlock>
    <textBlock ix="4">250 för utskottet</textBlock>
    <textBlock ix="5">35 för res. 20</textBlock>
    <textBlock ix="6">64 frånvarande</textBlock>
    <textBlock ix="7">Kammaren biföll utskottets hemställan.</textBlock>
    <textBlock ix="8">Partivis fördelning av rösterna:</textBlock>
    <textBlock ix="9">För utskottet:  111 s, 72 m, 30 kd, 15 c, 11 fp, 11 mp</textBlock>
    <textBlock ix="10">För res. 20:    34 v, 1 kd</textBlock>
    <textBlock ix="11">Frånvarande:    20 s, 10 m, 9 v, 11 kd, 3 c, 6 fp, 5 mp</textBlock>
  </contentBlock>
  <contentBlock ix="144" page="0">
    <textBlock ix="0">Övriga moment</textBlock>
    <textBlock ix="1">Kammaren biföll utskottets hemställan.</textBlock>
  </contentBlock>
  <contentBlock ix="145" page="0">
    <textBlock ix="0">6 §  Anmälan om interpellationer</textBlock>
  </contentBlock>
  <contentBlock ix="146" page="0">
    <textBlock ix="0">Anmäldes att följande interpellationer framställts</textBlock>
  </contentBlock>
  <contentBlock ix="147" page="0">
    <textBlock ix="0">den 26 januari</textBlock>
  </contentBlock>
  <contentBlock ix="148" page="0">
    <textBlock ix="0">1999/2000:198 av Yvonne Andersson (kd) till statsrådet Ingegerd Wärnersson</textBlock>
    <textBlock ix="1">Värdegrunden och vuxenutbildningen</textBlock>
    <textBlock ix="2">1999/2000:199 av Yvonne Andersson (kd) till utbildningsminister Thomas Östros</textBlock>
    <textBlock ix="3">Lärarutbildning i teckenspråk</textBlock>
    <textBlock ix="4">1999/2000:200 av Rosita Runegrund (kd) till statsrådet Ingegerd Wärnersson</textBlock>
    <textBlock ix="5">Gymnasieskolan</textBlock>
  </contentBlock>
  <contentBlock ix="149" page="0">
    <textBlock ix="0">Interpellationerna redovisas i bilaga som fogas till riksdagens snabbprotokoll tisdagen den 1 februari.</textBlock>
  </contentBlock>
  <contentBlock ix="150" page="0">
    <textBlock ix="0">7 §  Anmälan om skriftliga svar på frågor</textBlock>
  </contentBlock>
  <contentBlock ix="151" page="0">
    <textBlock ix="0">Anmäldes att skriftliga svar på följande frågor inkommit</textBlock>
  </contentBlock>
  <contentBlock ix="152" page="0">
    <textBlock ix="0">den 26 januari</textBlock>
  </contentBlock>
  <contentBlock ix="153" page="0">
    <textBlock ix="0">1999/2000:426 av Anders Sjölund (m) till finansminister Bosse Ringholm</textBlock>
    <textBlock ix="1">Beskattningen av livförsäkringsbolag</textBlock>
    <textBlock ix="2">1999/2000:442 av Ingrid Näslund (kd) till statsrådet</textBlock>
    <textBlock ix="3">Ulrica Messing</textBlock>
    <textBlock ix="4">Asyl för ryska judar</textBlock>
    <textBlock ix="5">1999/2000:449 av Rolf Gunnarsson (m) till finansminister Bosse Ringholm</textBlock>
    <textBlock ix="6">Höjd pension</textBlock>
    <textBlock ix="7">1999/2000:450 av Harald Nordlund (fp) till näringsminister Björn Rosengren</textBlock>
    <textBlock ix="8">Europaväg 4 förbi Uppsala</textBlock>
    <textBlock ix="9">1999/2000:451 av Karin Pilsäter (fp) till näringsminister Björn Rosengren</textBlock>
    <textBlock ix="10">Flygplats på Södertörn</textBlock>
    <textBlock ix="11">1999/2000:453 av Rolf Gunnarsson (m) till försvarsminister Björn von Sydow</textBlock>
    <textBlock ix="12">Överlåtelse av bandvagnar</textBlock>
    <textBlock ix="13">1999/2000:456 av Ola Karlsson (m) till statsrådet</textBlock>
    <textBlock ix="14">Mona Sahlin</textBlock>
    <textBlock ix="15">Ökad konkurrens</textBlock>
    <textBlock ix="16">1999/2000:457 av Owe Hellberg (v) till näringsminister Björn Rosengren</textBlock>
    <textBlock ix="17">AMS-medel 2001</textBlock>
    <textBlock ix="18">1999/2000:459 av Carina Hägg (s) till statsrådet</textBlock>
    <textBlock ix="19">Maj-Inger Klingvall</textBlock>
    <textBlock ix="20">Burundi</textBlock>
    <textBlock ix="21">1999/2000:460 av Carina Hägg (s) till statsrådet</textBlock>
    <textBlock ix="22">Maj-Inger Klingvall</textBlock>
    <textBlock ix="23">Burmesiska flyktingar</textBlock>
    <textBlock ix="24">1999/2000:461 av Per-Olof Svensson (s) till justitieminister Laila Freivalds</textBlock>
    <textBlock ix="25">Polisresurser i gles- och landsbygden</textBlock>
    <textBlock ix="26">1999/2000:462 av Per-Olof Svensson (s) till näringsminister Björn Rosengren</textBlock>
    <textBlock ix="27">Norrlands vägar</textBlock>
  </contentBlock>
  <contentBlock ix="154" page="0">
    <textBlock ix="0">Svaren redovisas i bilaga som fogas till riksdagens snabbprotokoll tisdagen den 1 februari.</textBlock>
  </contentBlock>
  <contentBlock ix="155" page="0">
    <textBlock ix="0">8 §  Kammaren åtskildes kl. 13.27.</textBlock>
  </contentBlock>
  <contentBlock ix="156" page="0">
    <textBlock ix="0"></textBlock>
    <textBlock ix="1">Förhandlingarna leddes av andre vice talmannen från sammanträdets början t.o.m. 4 § anf. 60 (delvis) och av tredje vice talmannen därefter till sammanträdets slut.</textBlock>
  </contentBlock>
</protocol>
