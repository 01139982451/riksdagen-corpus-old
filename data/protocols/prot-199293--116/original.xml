<protocol id="prot-199293--116">
  <contentBlock page="0" id="i-87a4bbacfe4f6897">
    <textBlock id="i-9555d3e7ae204617">1 §  Justering av protokoll</textBlock>
  </contentBlock>
  <contentBlock page="0" id="i-1cd30bded8dab95d">
    <textBlock id="i-d90f9173a8eec03b">Justerades protokollet för den 19 maj.</textBlock>
  </contentBlock>
  <contentBlock page="0" id="i-fe7e98cb12514767">
    <textBlock id="i-0fe650b33ac23ec4">2 §  Förnyad bordläggning</textBlock>
  </contentBlock>
  <contentBlock page="0" id="i-c30e8a66bb99b747">
    <textBlock id="i-51c59475964b5f4f">Föredrogs men bordlades åter</textBlock>
  </contentBlock>
  <contentBlock page="0" id="i-b7a6624f704651ab">
    <textBlock id="i-c6da5b1b75509f5d">Skatteutskottets betänkande 1992/93:SkU31</textBlock>
  </contentBlock>
  <contentBlock page="0" id="i-747773e8abcd6608">
    <textBlock id="i-e4427a860b86ad0d">Lagutskottets betänkande 1992/93:LU45</textBlock>
  </contentBlock>
  <contentBlock page="0" id="i-4bace7badd266c87">
    <textBlock id="i-4c447b9415a30492">Socialutskottets betänkanden 1992/93:SoU20,</textBlock>
    <textBlock id="i-37b904a87529c10d">SoU22, SoU23 och SoU26</textBlock>
  </contentBlock>
  <contentBlock page="0" id="i-1752d33bd23d7dc6">
    <textBlock id="i-3d7c15afd911ba94">Utbildningsutskottets betänkande 1992/93:UbU14</textBlock>
  </contentBlock>
  <contentBlock page="0" id="i-606cfee55ef633a8">
    <textBlock id="i-74276dfe827c5cf0">Näringsutskottets betänkande 1992/93:NU31</textBlock>
  </contentBlock>
  <contentBlock page="0" id="i-1f96d5e3cb62d1e9">
    <textBlock id="i-77bd5b643b0c37b9">3 §  Beslut rörande utskottsbetänkanden som slutdebatterats den 19 maj</textBlock>
  </contentBlock>
  <contentBlock page="0" id="i-ecfb47dfc9fb188b">
    <textBlock id="i-7f3b6c021b42888e">Företogs till avgörande jordbruksutskottets betänkande 1992/93:JoU14, arbetsmarknadsutskottets betänkande</textBlock>
    <textBlock id="i-4a48c5a8469b5045">1992/93:AU16, konstitutionsutskottets betänkande</textBlock>
    <textBlock id="i-96b297ac98ec86f7">1992/93:KU34, finansutskottets betänkande</textBlock>
    <textBlock id="i-ef11f744afceac34">1992/93:FiU24 och trafikutskottets betänkande</textBlock>
    <textBlock id="i-9d14e2623016ca56">1992/93:TU36 (beträffande debatten i dessa ärenden, se prot. 113).</textBlock>
  </contentBlock>
  <contentBlock page="0" id="i-326c8e5c7bd02ac5">
    <textBlock id="i-7fedefbacdbc024e">Jordbruksutskottets betänkande JoU14</textBlock>
  </contentBlock>
  <contentBlock page="0" id="i-b817e6af42ab30a8">
    <textBlock id="i-93a43743191f2ea1">Mom. 1 (allmänna riktlinjer för miljöpolitiken)</textBlock>
  </contentBlock>
  <contentBlock page="0" id="i-722999a19e7cb0f4">
    <textBlock id="i-e4c9b259d855f17f">Utskottets hemställan bifölls med 169 röster mot</textBlock>
    <textBlock id="i-65faab74f845332f">130 för reservation 1 av Margareta Winberg m.fl.</textBlock>
  </contentBlock>
  <contentBlock page="0" id="i-a6abb169ab5fa541">
    <textBlock id="i-e508a4bfaddc3404">Mom. 2 (en ny kretsloppsproposition)</textBlock>
  </contentBlock>
  <contentBlock page="0" id="i-71ac620263fe04ad">
    <textBlock id="i-b4ccd8fbbd9aadad">Utskottets hemställan bifölls med 291 röster mot 9</textBlock>
    <textBlock id="i-78837e0cb6c59329">för meningsyttringen av Jan Jennehag i motsvarande del. 1 ledamot avstod från att rösta.</textBlock>
  </contentBlock>
  <contentBlock page="0" id="i-a419889a116a7b2e">
    <textBlock id="i-b36c241fab0d3800">Mom. 3 (konsekvensanalys av en kretsloppsanpassad samhällsutveckling)</textBlock>
  </contentBlock>
  <contentBlock page="0" id="i-2b479d89f71e1b63">
    <textBlock id="i-bab40c54c1eda098">Utskottets hemställan bifölls 282 röster mot 18 för reservation 2 av Max Montalvo.</textBlock>
  </contentBlock>
  <contentBlock page="0" id="i-c88f13425731be82">
    <textBlock id="i-a903802878d99aca">Mom. 6 (utveckling mot ett kretsloppssamhälle)</textBlock>
  </contentBlock>
  <contentBlock page="0" id="i-1c80f4d7381dafb5">
    <textBlock id="i-defd1b825024d532">Först biträddes reservation 3 av Margareta</textBlock>
    <textBlock id="i-70acd9aa3e102682">Winberg m.fl. -- som ställdes mot meningsyttringen av Jan Jennehag i motsvarande del -- med acklamation.</textBlock>
  </contentBlock>
  <contentBlock page="0" id="i-ba364f93609d765a">
    <textBlock id="i-a8f9f2f15b813889">Härefter bifölls utskottets hemställan med 171</textBlock>
    <textBlock id="i-4109e32c0f0b2ebe">röster mot 128 för reservation 3 av Margareta</textBlock>
    <textBlock id="i-46592c7c367a426a">Winberg m.fl. 1 ledamot avstod från att rösta.</textBlock>
  </contentBlock>
  <contentBlock page="0" id="i-a45978dd55bc6363">
    <textBlock id="i-8f75c6760f461e5e">Mom. 7 (bilindustrins och trafikens roll i kretsloppet)</textBlock>
  </contentBlock>
  <contentBlock page="0" id="i-1fd4f599733b018b">
    <textBlock id="i-cfed3c7ab0bee113">Utskottets hemställan bifölls med 173 röster mot</textBlock>
    <textBlock id="i-7b44da7cd9fdae40">131 för reservation 4 av Margareta Winberg m.fl.</textBlock>
  </contentBlock>
  <contentBlock page="0" id="i-527a622932778ccb">
    <textBlock id="i-58763453f37e0a7e">Mom. 12 (plan- och bygglagen)</textBlock>
  </contentBlock>
  <contentBlock page="0" id="i-be50281572880543">
    <textBlock id="i-162d6bcc001f045e">Utskottets hemställan bifölls med 282 röster mot 21</textBlock>
    <textBlock id="i-ee15a096ca939310">för reservation 5 av Max Montalvo. 1 ledamot avstod från att rösta.</textBlock>
  </contentBlock>
  <contentBlock page="0" id="i-802afe1504b2632e">
    <textBlock id="i-a1e6516d02fcac02">Mom. 14 (energibesparande åtgärder inom bostadsbeståndet)</textBlock>
  </contentBlock>
  <contentBlock page="0" id="i-b15ebbfbb21c00f4">
    <textBlock id="i-a63165526f98cdde">Utskottets hemställan bifölls med 171 röster mot</textBlock>
    <textBlock id="i-3474dd7d2ae151af">130 för reservation 6 av Margareta Winberg m.fl.</textBlock>
  </contentBlock>
  <contentBlock page="0" id="i-96d164f162013de8">
    <textBlock id="i-ca74262d465bb21a">Mom. 15 (ekonomiska styrmedel)</textBlock>
  </contentBlock>
  <contentBlock page="0" id="i-4299be3537aa07f1">
    <textBlock id="i-8bc8e3acaac19ac2">Utskottets hemställan bifölls med 172 röster mot</textBlock>
    <textBlock id="i-275bbc79dde2639d">131 för reservation 7 av Margareta Winberg m.fl.</textBlock>
  </contentBlock>
  <contentBlock page="0" id="i-aa803d220d2f3f94">
    <textBlock id="i-a1446dd2dc470cd3">Mom. 16 (miljöskatt/avgift på hushållsprodukter)</textBlock>
  </contentBlock>
  <contentBlock page="0" id="i-1886c65f9d0d3d0c">
    <textBlock id="i-6a32205282091d6e">Utskottets hemställan bifölls med 171 röster mot</textBlock>
    <textBlock id="i-13c9df95a04e4d04">131 för reservation 8 av Margareta Winberg m.fl.</textBlock>
  </contentBlock>
  <contentBlock page="0" id="i-a728c4a2a6419ccc">
    <textBlock id="i-2b05b54e5f35bfcc">Mom. 20 (substitutionsprincipen)</textBlock>
  </contentBlock>
  <contentBlock page="0" id="i-b7c887ba1dc6c68f">
    <textBlock id="i-45e3a0780c7ede96">Utskottets hemställan -- som ställdes mot meningsyttringen av Jan Jennehag i motsvarande del -- bifölls med acklamation.</textBlock>
  </contentBlock>
  <contentBlock page="0" id="i-09492f675881caf2">
    <textBlock id="i-af0b7fa73542946f">Mom. 22 (tvätt- och rengöringsmedel)</textBlock>
  </contentBlock>
  <contentBlock page="0" id="i-395e3c38dd9a2af6">
    <textBlock id="i-c6e44a053e3c2b58">Utskottets hemställan -- som ställdes mot meningsyttringen av Jan Jennehag i motsvarande del -- bifölls med acklamation.</textBlock>
  </contentBlock>
  <contentBlock page="0" id="i-e0300976c2baf61a">
    <textBlock id="i-76c471b64888c496">Mom. 43 (avfallshanteringen och kommunerna)</textBlock>
  </contentBlock>
  <contentBlock page="0" id="i-e24db1bd3284dfc1">
    <textBlock id="i-7edf628ef1a18e72">Utskottets hemställan bifölls med 173 röster mot</textBlock>
    <textBlock id="i-9ec4eefc6773cae9">131 för reservation 11 av Margareta Winberg m.fl.</textBlock>
  </contentBlock>
  <contentBlock page="0" id="i-342a1e8e3bfd7c9d">
    <textBlock id="i-d18838e0c7c87aa6">Mom. 47 (definition av avfall)</textBlock>
  </contentBlock>
  <contentBlock page="0" id="i-db8a22d22db0072f">
    <textBlock id="i-972f38b86a3d63cb">Utskottets hemställan bifölls med 173 röster mot</textBlock>
    <textBlock id="i-8ea943fa642d0e73">130 för reservation 12 av Margareta Winberg m.fl.</textBlock>
  </contentBlock>
  <contentBlock page="0" id="i-56a411758c56b56b">
    <textBlock id="i-5b2dd6713c4eb471">Mom. 56 (elektroniska produkter)</textBlock>
  </contentBlock>
  <contentBlock page="0" id="i-40647fea03bb9f72">
    <textBlock id="i-33b8268f70dfaa50">Utskottets hemställan -- som ställdes mot meningsyttringen av Jan Jennehag i motsvarande del -- bifölls med acklamation.</textBlock>
  </contentBlock>
  <contentBlock page="0" id="i-e0953dc85cda1fa4">
    <textBlock id="i-986a1b0c8475e94e">Övriga moment</textBlock>
  </contentBlock>
  <contentBlock page="0" id="i-4985646c550cdcf0">
    <textBlock id="i-64d363c9c0795a9d">Utskottets hemställan bifölls.</textBlock>
  </contentBlock>
  <contentBlock page="0" id="i-459cd659020e98ce">
    <textBlock id="i-6457dc3d99f5446f">Arbetsmarknadsutskottets betänkande AU16</textBlock>
  </contentBlock>
  <contentBlock page="0" id="i-c3ff51ae7bfab2a5">
    <textBlock id="i-587f732d7c1ea51d">Mom. 1 (avslag på proposition 1992/93:218)</textBlock>
  </contentBlock>
  <contentBlock page="0" id="i-bf5d20fdc06bed1e">
    <textBlock id="i-b70c493f6223a14a">Utskottets hemställan bifölls med 171 röster mot</textBlock>
    <textBlock id="i-28d3e21e4f61edae">131 för reservation 1 av Ingela Thalén m.fl.</textBlock>
  </contentBlock>
  <contentBlock page="0" id="i-6a75187acbcba93d">
    <textBlock id="i-a7521bd832170d81">Mom. 3 (skyldigheten att anmäla ledig plats)</textBlock>
  </contentBlock>
  <contentBlock page="0" id="i-f194e9266e9ea026">
    <textBlock id="i-4df2097b1b9070fe">Utskottets hemställan med godkännande av utskottets motivering -- som ställdes mot utskottets hemställan med godkännande av motiveringen i reservation 2 av Ingela Thalén m.fl. -- bifölls med acklamation.</textBlock>
  </contentBlock>
  <contentBlock page="0" id="i-03673e8885ef0468">
    <textBlock id="i-b74d6e0b19a5fb2f">Mom. 4 (den fackliga vetorätten)</textBlock>
  </contentBlock>
  <contentBlock page="0" id="i-e8a8657367b5675a">
    <textBlock id="i-5436e1b83279a7d9">Utskottets hemställan med godkännande av utskottets motivering bifölls med 173 röster mot</textBlock>
    <textBlock id="i-944bd429d84a3b9b">131 för utskottets hemställan med godkännande av motiveringen i reservation 3 av Ingela Thalén m.fl.</textBlock>
  </contentBlock>
  <contentBlock page="0" id="i-3d4042b3eeedf014">
    <textBlock id="i-9d01466663dc40f0">Övriga moment</textBlock>
  </contentBlock>
  <contentBlock page="0" id="i-7a64f4a18f1aa1d2">
    <textBlock id="i-65f206c7592ed108">Utskottets hemställan bifölls.</textBlock>
  </contentBlock>
  <contentBlock page="0" id="i-aaafb0fa238b960f">
    <textBlock id="i-09f1e353ebb8615b">Konstitutionsutskottets betänkande KU34</textBlock>
  </contentBlock>
  <contentBlock page="0" id="i-34d3dfb6104d26b8">
    <textBlock id="i-a364811f5b133171">Utskottets hemställan bifölls.</textBlock>
  </contentBlock>
  <contentBlock page="0" id="i-74f92c23d4f6118d">
    <textBlock id="i-89b23ba14ddec62e">Finansutskottets betänkande FiU24</textBlock>
  </contentBlock>
  <contentBlock page="0" id="i-455da149f033eb05">
    <textBlock id="i-9a0423c2afba8780">Mom. 3 (upphandlingsförfarandet för vissa kostnadsfria förbrukningsartiklar inom sjukvården)</textBlock>
  </contentBlock>
  <contentBlock page="0" id="i-1e2a625088072316">
    <textBlock id="i-50e2e00e6aa0f296">Utskottets hemställan bifölls med 169 röster mot</textBlock>
    <textBlock id="i-f56de1ccf21c4fca">127 för reservationen av Hans Gustafsson m.fl. 3</textBlock>
    <textBlock id="i-a36f91fcf5ad2e0e">ledamöter avstod från att rösta.</textBlock>
  </contentBlock>
  <contentBlock page="0" id="i-6d0a205187122081">
    <textBlock id="i-06f6fdd12a216176">Övriga moment</textBlock>
  </contentBlock>
  <contentBlock page="0" id="i-7c6b53ebf02b0b94">
    <textBlock id="i-22aefbfa5837fa43">Utskottets hemställan bifölls.</textBlock>
  </contentBlock>
  <contentBlock page="0" id="i-abc232ce87dd0ed7">
    <textBlock id="i-12827c12ea276075">Trafikutskottets betänkande TU36</textBlock>
  </contentBlock>
  <contentBlock page="0" id="i-30019383d8fa37c0">
    <textBlock id="i-12e199303dd123e6">Utskottets hemställan bifölls.</textBlock>
  </contentBlock>
  <contentBlock page="0" id="i-6ec990c2a3f69343">
    <textBlock id="i-5bf01b381c177f29">Anf. 1  TALMANNEN:</textBlock>
  </contentBlock>
  <contentBlock page="0" id="i-3b8657c35f413b33">
    <textBlock id="i-b2b547dbc7d8a274">Granskningsdebatten uppdelas liksom tidigare år i flera avsnitt. Varje avsnitt behandlas som ett självständigt ärende och talarlistan för de olika avsnitten kan alltså utökas med ytterligare talare.</textBlock>
    <textBlock id="i-d05930240bf064d5">Då alla under ett avsnitt anmälda talare haft ordet övergår kammaren till att debattera nästa avsnitt.</textBlock>
  </contentBlock>
  <contentBlock page="0" id="i-89805184855d4db4">
    <textBlock id="i-5181d59fee034cbd">Voteringarna äger rum i ett sammanhang sedan samtliga avsnitt slutdebatterats.</textBlock>
  </contentBlock>
  <contentBlock page="0" id="i-a2c6b81b2c43cdc0">
    <textBlock id="i-b793482c6826a745">4 §  Granskning av statsrådens tjänsteutövning och regeringsärendenas handläggning</textBlock>
  </contentBlock>
  <contentBlock page="0" id="i-5572945ef105263a">
    <textBlock id="i-749915c183382701">Föredrogs</textBlock>
  </contentBlock>
  <contentBlock page="0" id="i-1a746ac11d3a1f28">
    <textBlock id="i-00531273cda12bd3">konstitutionsutskottets betänkande</textBlock>
  </contentBlock>
  <contentBlock page="0" id="i-2449aa3fc22c9261">
    <textBlock id="i-6ea3a45affa64140">1992/93:KU30 Granskning av statsrådens tjänsteutövning och regeringsärendenas handläggning.</textBlock>
  </contentBlock>
  <contentBlock page="0" id="i-9939a6420c06445d">
    <textBlock id="i-664514bfbd9a0971">Regeringens sammansättning och regeringsarbetets organisation m.m.</textBlock>
  </contentBlock>
  <contentBlock page="0" id="i-71269a7cebc7976e">
    <textBlock id="i-4faa83e89d5260ee">(avsnitten 1--9)</textBlock>
  </contentBlock>
  <contentBlock page="0" id="i-c939279ec9afa77e">
    <textBlock id="i-4002cc2252394214">Anf. 2  THAGE G PETERSON (s):</textBlock>
  </contentBlock>
  <contentBlock page="0" id="i-86702853f36e85f6">
    <textBlock id="i-f93d09ce7a8c310d">Fru talman! Svenska folket har en stark känsla för rättssäkerhet; en stark känsla för att allt skall gå rätt och schyst till. Granskning av dem som fått och utövar politisk makt är ett viktigt inslag i vår svenska demokrati. Riksdagens konstitutionsutskott har enligt grundlagen skyldighet att granska statsrådens tjänsteutövning och regeringsärendenas handläggning. KU har därmed en viktig uppgift i vår demokrati.</textBlock>
  </contentBlock>
  <contentBlock page="0" id="i-a54e36fff72fd492">
    <textBlock id="i-55de0272dbacbe07">Mediernas granskning av den politiska verksamheten och av politikernas göranden och låtanden är en annan viktig del av den demokratiska processen i vårt land. Med presstödets hjälp vill vi socialdemokrater bevara mångfalden i svensk press till nytta för den viktiga granskande uppgift som medierna har.</textBlock>
    <textBlock id="i-e53f8ad7729734c9">Offentlighetsprincipen och meddelarskyddet ser vi socialdemokrater som viktiga inslag för att hålla vår demokrati frisk och levande. I en reservation till ett annat KU-betänkande har vi socialdemokrater utvecklat hur nödvändigt det är att regeringens förhandlare inte faller undan för de lägre ambitioner, som man inom EG i dag har på detta viktiga område. Vi socialdemokrater anser att offentlighetsprincipen inte är förhandlingsbar.</textBlock>
  </contentBlock>
  <contentBlock page="0" id="i-fe7804440b7957cf">
    <textBlock id="i-0c1e39f1c98294a6">Mina partikamrater i KU kommer på de olika sakområdena av granskningsverksamheten att närmare utveckla de socialdemokratiska reservationerna och utskottets yttranden i några väsentliga frågor. Jag kommer att ta upp några principiella och allmänna synpunkter.</textBlock>
  </contentBlock>
  <contentBlock page="0" id="i-975322e79f9b5f71">
    <textBlock id="i-048c54ea78b158ba">KU har slutfört den under förra året påbörjade granskningen av statsrådens innehav av aktier.</textBlock>
    <textBlock id="i-c6e7df1acd350525">Huvudfrågan gäller svenska folkets förtroende för att våra mer framträdande beslutsfattare, dvs.</textBlock>
    <textBlock id="i-73f72ffe04989911">regeringens ledamöter, fattar sina beslut utan några hänsyn till privatekonomiska intressen.</textBlock>
  </contentBlock>
  <contentBlock page="0" id="i-4bfd7bf3e0bf117e">
    <textBlock id="i-cfdc6702754ee83a">Det är inte särskilt anmärkningsvärt om det föds misstankar, när aktieägande statsråd som gott som dagligen -- formellt som informellt -- fattar beslut i frågor som rör företag som de är aktieägare i. Det är en principiellt viktig fråga, därför att trovärdigheten riskerar att bli nedsatt. Detta är farligt för politikens anseende och för folks förtroende för de politiska beslutsfattarna.</textBlock>
  </contentBlock>
  <contentBlock page="0" id="i-60f7aa4493d1898c">
    <textBlock id="i-f501981e764579c6">Ingen har beskyllt näringsministern och utrikeshandelsministern för att medvetet fatta beslut som skulle gynna de företag där de har stora aktieposter och därmed dem själva. Vi socialdemokratiska ledamöter i KU har inte misstänkliggjort dem på något sätt. Vi granskar de båda statsrådens aktieinnehav utifrån konstitutionella utgångspunkter.</textBlock>
  </contentBlock>
  <contentBlock page="0" id="i-334964f9da54b358">
    <textBlock id="i-359abf95ebed3ec4">Men redan misstanken om jäv är skadlig för politikens anseende. Politik är ju först och främst en fråga om förtroende. Det är med näringsministern och övriga statsråd som med</textBlock>
    <textBlock id="i-fcdfc3b85da0453f">Caesars hustru. De får inte ens misstänkas. Därför är det ingen liten eller ointresssant fråga i vår svenska demokrati som KU har arbetat med.</textBlock>
    <textBlock id="i-2173f1e46d41d599">Jävsrisken får aldrig bagatelliseras. Det är en styrka för den svenska demokratin att vi ser ytterst allvarligt på frågor om jäv, mutbrott och fiffel som skadar förtroendet för dem som utövar den politiska makt som väljarna har anförtrott dem.</textBlock>
    <textBlock id="i-d763fedb3ead904d">Också vi i Sverige bör dra lärdom av det som har skett i Italien. En demokrati som vill överleva måste kontrollera, granska och sätta gränser.</textBlock>
  </contentBlock>
  <contentBlock page="0" id="i-3382482ea44f2af1">
    <textBlock id="i-a27cdf234182b356">Jag tycker, fru talman, att det är anmärkningsvärt att de borgerliga ledamöterna och Ny demokratis ledamot i KU inte finner några som helst problem förknippade med aktieägande statsråd i landets regering. Jag finner det anmärkningsvärt att de borgerliga partierna och Ny demokrati inte ser några risker för vårt demokratiska system med att statsråd fattar beslut om företag som de är delägare i.</textBlock>
  </contentBlock>
  <contentBlock page="0" id="i-c357d570fdf84c11">
    <textBlock id="i-b47ca487dfabf00b">Jag tycker att det är beklagligt att de borgerliga och</textBlock>
    <textBlock id="i-27182e3761ae18dd">Ny demokrati i KU inte har velat vara med och göra demokratin den tjänsten att sätta nödvändiga regler och gränser för statsrådens aktieinnehav.</textBlock>
  </contentBlock>
  <contentBlock page="0" id="i-65dd3271ca7cf32f">
    <textBlock id="i-2efcc6121346fd21">Det material som vi har fått in till KU visar hur statsråd med aktier tvingas att anmäla jäv vid regeringssammanträde efter regeringssammanträde. Materialet visar också att statsråden trots ett omfattande kontrollsystem, som regeringen har byggt upp, är med och fattar beslut för företag i vilka man själv äger aktier.</textBlock>
  </contentBlock>
  <contentBlock page="0" id="i-922205081e3b90aa">
    <textBlock id="i-a9cb3af7f59e6e7c">Utfrågningar om statsrådens förmögenhetsinnehav har tidigare och nu ägt rum med tidigare statsministrar. Utfrågningarna med Tage Erlander,</textBlock>
    <textBlock id="i-eabcf3ed44e9c2f4">Olof Palme, Thorbjörn Fälldin, Ola Ullsten och</textBlock>
    <textBlock id="i-65789ff14d9487db">Ingvar Carlsson skilde sig på ett märkbart sätt från utfrågningarna med den nu sittande statsministern</textBlock>
    <textBlock id="i-2cd77c74c8ef2d6f">Carl Bildt. De andra såg alla seriöst på de konstitutionella problemen med att ha statsråd med stora aktieposter. De var eniga om vikten av att hävda statsrådstjänstens integritet. De besvarade alla utskottets frågor med allvar. Men jag tingas säga, fru talman, att vi trots att utskottet har haft två utfrågningar med Carl Bildt inte har fått ett seriöst samtal med honom i frågan om det inte innebär några problem med att på vissa poster i regeringen ha personer som är stora aktieägare i de företag som man som minister ofta fattar beslut om.</textBlock>
    <textBlock id="i-559e768bba973404">Från socialdemokratisk sida förstår vi helt enkelt inte att han inte känner någon oro över det förhållandet att statsråd i hans regering sitter på två stolar; att de fattar beslut för företag som de är med och äger. Vid förra årets utfrågning raljerade Carl</textBlock>
    <textBlock id="i-2df324fbde477431">Bildt med frågan. Vid årets utfrågning försökte statsministern att förlöjliga KU. Jag ser det faktiskt som ett demokratiskt problem att statsministern vägrar att diskutera den konstitutionella frågan.</textBlock>
  </contentBlock>
  <contentBlock page="0" id="i-936724f69610c9dc">
    <textBlock id="i-345c8dbe22c92fa1">Det har sagts -- främst från moderathåll -- att vi socialdemokrater driver ren partipolitik när vi tar upp frågan om statsrådens innehav av aktier. Jag vill tillbakavisa den beskyllningen.</textBlock>
  </contentBlock>
  <contentBlock page="0" id="i-9e3c72a3438eb801">
    <textBlock id="i-64f9564f77d010e4">KU:s granskning av statsrådens förmögenhetsinnehav började för tio år sedan. I</textBlock>
    <textBlock id="i-fe1a5eb079f0fcc7">1983/84 års granskningsbetänkande sade KU att man hade för avsikt att även i fortsättningen uppmärksamt följa frågan.</textBlock>
  </contentBlock>
  <contentBlock page="0" id="i-7a22e4fabf35340b">
    <textBlock id="i-2afb96aae17292fc">Tidigare har inte de borgerliga partierna tagit lika lätt på frågan som de borgerliga och Ny demokrati nu gör. Förre statsministern Thorbjörn Fälldin sade t.ex. att om ett statsråd ofta hamnar i en jävssituation, kan läget bli ohållbart och göra det nödvändigt för honom eller henne att sälja aktierna. Förre statsministern Ola Ullsten sade att om någon har aktier i en verksamhet, som nära berörde det egna departementets område, skulle den aktieposten säljas, annars kunde inte vederbörande åta sig statsrådsuppdraget.</textBlock>
  </contentBlock>
  <contentBlock page="0" id="i-7effbf57cf2fe62d">
    <textBlock id="i-162356412fe91661">I ärlighetens man, fru talman, måste sägas att alla statsråd inte tar lika lätt på aktieägande som statsministern och de borgerliga i KU gör.</textBlock>
    <textBlock id="i-fc55c9d5a8a98978">Kommunikationsminister Mats Odell sålde sina aktier, eftersom han insåg att det var omöjligt att ha dem kvar om han skulle kunna sköta statsrådsuppdraget utan privata sidoblickar. Jag menar att Mats Odells ställningstagande, som statsministern dessvärre har tagit avstånd ifrån, förtjänar respekt för klarsyn och för att han insett att frågan är starkt förbunden med trovärdighet till politiker och politiskt arbete.</textBlock>
  </contentBlock>
  <contentBlock page="0" id="i-3e56a4567ab3585f">
    <textBlock id="i-8166890da07a7ade">Att KU granskar statsrådens aktieinnehav har inte det minsta att göra med inställningen till aktieägande. Jag tycker personligen att det är bra att folk sparar i aktier. Det tycker också vårt parti, och de socialdemokratiska ledamöterna i KU tar inte avstånd från aktieägande statsråd generellt.</textBlock>
  </contentBlock>
  <contentBlock page="0" id="i-fb037a62d08c1c87">
    <textBlock id="i-5b972a2e4860314d">Vi vill inte förbjuda statsråd att äga aktier eller att spara i aktier. Vi vill inte heller sätta någon övre gräns för hur stor aktieförmögenhet ett enskilt statsråd får ha -- men med två undantag. Vi anser att näringsministern och det statsråd som handlägger utrikeshandel, exportfrågor och krigsmaterielfrågor inte skall äga aktier. De båda bör stå fria från ägarbindningar till näringslivet.</textBlock>
    <textBlock id="i-d92ab2c285488399">Sedan är det upp till var och en att avgöra hur man vill förfara med sina aktieposter. Om en försvarsminister ägde en större aktiepost i försvarsindustrin, skulle vi anse detta var olämpligt.</textBlock>
  </contentBlock>
  <contentBlock page="0" id="i-9c4b3639c259e59d">
    <textBlock id="i-a3c1257ebd3abc1c">När jag själv var industriminister hade jag inställningen att jag och min familj inte skulle äga aktier. De aktier som vi hade såldes när jag blev industriminister. Tilltro till näringslivet kan en industriminister visa på andra sätt än genom att äga aktier i företag som han arbetar med. Äger näringsministern aktier, ger detta upphov till ideliga jävssituationer. Det finns statistik som bevisar detta. Ministern vinnlägger sig helt säkert om att inte fatta beslut som gynnar hans egna företag och honom själv. Detta kan då leda till den motsatta effekten att han avstår från att fatta vissa beslut. Det visar ju bara hur omöjligt det är för en näringsminister att äga aktier.</textBlock>
  </contentBlock>
  <contentBlock page="0" id="i-4d4b47e5c4117b58">
    <textBlock id="i-4f7c9c9162dab824">Fru talman! Konstitutionsutskottet riktar kritik mot statsminister Carl Bildt för att han vid regeringsbildningen inte insåg att invandrar- och flyktingpolitiken är ett utsatt och svårhanterligt område. I stället för att låta Birgit Friggebo koncentrera sig på uppgiften som invandrarminister fick hon dessutom ansvaret för både kultur- och jämställdhetsfrågorna.</textBlock>
  </contentBlock>
  <contentBlock page="0" id="i-b4e84aba25523470">
    <textBlock id="i-d75f180d80800cca">Utskottet konstaterar att det sommaren 1992 fanns öppna motsättningar mellan regeringen och</textBlock>
    <textBlock id="i-fc08688360e649ab">Invandrarverket om hur den stora tillströmningen av asylsökande från f.d. Jugoslavien skulle hanteras. I flera avseenden har detta varit till skada för handläggningen av invandrar- och flyktingfrågorna och för tilltron till invandrar- och flyktingpolitiken.</textBlock>
  </contentBlock>
  <contentBlock page="0" id="i-61095ba6cb590856">
    <textBlock id="i-67dde406c9900b21">Regeringen borde ha agerat starkare så att</textBlock>
    <textBlock id="i-fd161d2a3a0f8d6d">Invandrarverket på ett bättre sätt hade kunnat hantera den mycket ansträngda situationen. Det ansvariga statsrådet kan inte frånkännas ansvar.</textBlock>
    <textBlock id="i-cc94722665957c70">Men huvudansvaret ligger på statsministern, som införde och höll fast vid en felaktig organisation av regeringsarbetet, trots att han fick kritik av bl.a.</textBlock>
    <textBlock id="i-3905e91e7b72647a">oppositionsledaren på den här punkten.</textBlock>
  </contentBlock>
  <contentBlock page="0" id="i-c2eb2298ca494ecd">
    <textBlock id="i-ccca3a57365f3ff5">Fru talman! Det tillhör inte vanlighetena i Sverige att en statsminister -- varken en sittande eller en före detta -- får kritik från riksdagens konstitutionsutskott. Utöver utskottskritiken i flyktingärendet erhåller Carl Bildt kritik i sreservationen till granskningsärendet om statsrådens innehav av värdepapper och om jäv --</textBlock>
    <textBlock id="i-05487bd840fd1c85">detta därför att han inte visade tillräcklig omsorg när han utsåg sina statsråd.</textBlock>
  </contentBlock>
  <contentBlock page="0" id="i-b460bd156b078f21">
    <textBlock id="i-576eee2c1808a1d1">Vi får gå tillbaka ända till i början av 1930-talet för att hitta en statsminister och en före detta statsminister som har fått kritik av konstitutionsutskottet. Det gällde i båda fallen C-G</textBlock>
    <textBlock id="i-67c39ca740247766">Ekman, som vi på olika sätt minns från den svenska historien.</textBlock>
  </contentBlock>
  <contentBlock page="0" id="i-c7f22f804ea67e65">
    <textBlock id="i-26523034cc027f1a">Fru talman! Med detta yrkar jag bifall till utskottets betänkande nr 30 med undantag av de avsnitt där det föreligger socialdemokratiska reservationer. I</textBlock>
    <textBlock id="i-2d1042ab77df9e41">dessa fall yrkar jag bifall till reservationerna nr 1, 2,</textBlock>
    <textBlock id="i-745cf33ac404db9f">3, 6 och 7.</textBlock>
  </contentBlock>
  <contentBlock page="0" id="i-9e7178e61fe73fb0">
    <textBlock id="i-d3b86846de15d9cd">Anf. 3  BIRGER HAGÅRD (m):</textBlock>
  </contentBlock>
  <contentBlock page="0" id="i-cef7c700a6be975c">
    <textBlock id="i-37b455b22ecc7ecc">Fru talman! Jag vill först rikta ett tack till konstitutionsutskottets kansli med Magnus Isberg i spetsen, som har lagt ner ett fantastiskt arbete på att få fram detta dechargebetänkande. Det har varit bråda dagar för personalen och, skulle jag anta, även nätter.</textBlock>
  </contentBlock>
  <contentBlock page="0" id="i-2216dcdb050b1b32">
    <textBlock id="i-5856c2c612eafd8a">Rent generellt kan man konstatera att parlamentets kontroll av regeringen är av allra största betydelse i en parlamentarisk demokrati. Vi har också en rad olika kontrollmekanismer, t.ex. frågeinstitutet, enkla frågor och interpellationer och frågestunden.</textBlock>
    <textBlock id="i-8a04158f077e340b">Vi har riksdagens revisorer, som har fått förstärkta resurser. Vi har justitieombudsmännen. Vi har möjligheten att begära misstroendeförklaring mot statsråden. Vi har konstitutionsutskottet, som har att utföra en fortlöpande granskning av, som det heter i Regeringsformen 12 kap. 1 §, ''statsrådens tjänsteutövning och regeringsärendenas handläggning''.</textBlock>
  </contentBlock>
  <contentBlock page="0" id="i-77c92e8cbb15d3a6">
    <textBlock id="i-cec2479c05fb1f28">Tanken med denna granskning är som Nils</textBlock>
    <textBlock id="i-58b942bb33ffdf79">Stjernquist och Erik Holmberg framhåller i inledningen till utgåvan av Sveriges grundlagar att</textBlock>
    <textBlock id="i-deed49bdd6a13a4d">''den i främsta rummet skall vara administrativt inriktad och inte politiskt''. Det är alltså fråga om att granska regeringens åtgärder såsom högsta förvaltningsmyndighet, sättet att handha bemyndiganden och andra åtgärder inom normgivningen, förfarandet med lagrådsremisser samt publiceringen av författningar.</textBlock>
  </contentBlock>
  <contentBlock page="0" id="i-ddef890e78e4e6ae">
    <textBlock id="i-c49b0ffc7a77e440">Har det blivit så? Har vi fått denna opolitiska granskning av regeringsarbetet? Till dels har vi tvivelsutan fått det. Men frestelsen är naturligtvis väldigt stor, i synnerhet för en opposition, att utnyttja granskningen för egna partipolitiska syften. Oppositionen är i detta hänseende ofta livligt påhejad av massmedierna, som mindre intresserar sig för den föga glamorösa delen av granskningsarbetet och i stället riktar sin uppmärksamhet på prickning eller inte prickning av ett statsråd. I detta sammanhang har</textBlock>
    <textBlock id="i-777cd70d266cf752">Lindbeckkommissionen kanske rätt när den påpekar nödvändigheten av att bättre utbilda journalisterna och ge dem erforderlig kunskap.</textBlock>
  </contentBlock>
  <contentBlock page="0" id="i-abc10cd5cc32676a">
    <textBlock id="i-10839e1e22efedf4">Går det att undvika frestelsen att till varje pris försöka sätta åt ett statsråd? Ja, jag tycker att vi började rätt bra i konstitutionsutskottet under denna mandatperiod. Men vi har inte nått ända fram. Det framgick redan i dechargedebatten för exakt ett år sedan. Då var det fråga om motsättningar i ett par fall. I år har det blivit betydligt fler.</textBlock>
  </contentBlock>
  <contentBlock page="0" id="i-ba3ed171dc35898c">
    <textBlock id="i-19868f2d5be588dc">Vi är inte ute i partipolitiska syften, sade Thage G</textBlock>
    <textBlock id="i-6d28313078cb59db">Peterson. Jag kan inte komma ifrån att en viss småaktighet präglar väldigt många av de anmärkningar som Socialdemokraterna vill rikta mot regeringen. Detta kommer fram rätt tydligt i deras reservationer.</textBlock>
  </contentBlock>
  <contentBlock page="0" id="i-9cab6336085340a6">
    <textBlock id="i-b541b17486953cf9">Thage G Peterson fästa stor vikt vid just värdepappersinnehavet och det förmenta jäv som kan inträffa i olika situationer. Men naturligtvis har han fullständigt fel, när han tror att vi på den borgerliga sidan inte skulle ta allvarligt på dessa problem. Det framgår för övrigt också av utskottets betänkande, där det sägs att det gäller att gå vidare och undvika för framtiden att man hamnar i situationer där det över huvud taget kan inträffa något som gör att förtroendet för statsråd kan ifrågasättas.</textBlock>
  </contentBlock>
  <contentBlock page="0" id="i-7cac55a6cdde99e8">
    <textBlock id="i-1354f7cf9f699422">Jag reagerar starkt mot KU:s ordförande, när han säger att det inte har gått att föra ett seriöst samtal med statsministern i dessa frågor. Visar statsministern ingen oro, frågar Thage G Peterson.</textBlock>
    <textBlock id="i-10b3ab822ef4d258">Han påstår också att statsministern skulle ha förlöjligat KU. Allt detta är ingenting annat än rent och skärt nonsens. Vi hade en seriös utfrågning, där statsministern svarade på de frågor som ställdes och inte lät någon fråga vara obesvarad. Jag kan inte komma ifrån att Socialdemokraterna här driver en ren partipolitik, och jag beklagar att så sker.</textBlock>
  </contentBlock>
  <contentBlock page="0" id="i-977d2e94e728c82d">
    <textBlock id="i-0a011c4bc2dadf90">Jag skulle önska att konstitutionsutskottet i fortsättningen bemödade sig mer om att komma fram med en kritik von oben.</textBlock>
    <textBlock id="i-8032fc1ab2fb5fd1">Konstitutionsutskottet får inte bli ett partipolitiskt instrument bland många. Konstitutionsutskottet förlorar i respekt om det ägnar sig åt denna partipolitisering. Det finns ju förutsättningar för att man skall kunna lyfta upp konstitutionsutskottet. I</textBlock>
    <textBlock id="i-74bac56314d70578">konstitutionsutskottet har vi briljans, kunnighet och politisk erfarenhet hos herr ordföranden och också hos de andra ledamöterna som representerar det socialdemokratiska partiet. Det borde finnas alla förutsättningar i världen för att kunna lyfta dessa frågor och se på dem på det sätt som vi lyckades med i förra årets granskning när det gällde en del ärenden.</textBlock>
  </contentBlock>
  <contentBlock page="0" id="i-14aa1d000d2af9ac">
    <textBlock id="i-eba7bdc86c0aedb3">I granskningsarbetet förekommer det såväl stort som smått. Man får en känsla av att många anmälningar som görs kanske görs på rent okynne, och ofta läggs de i realiteten direkt åt sidan av utskottet. Ett av de värre exemplen som vi hade under den gångna granskningen var den anmälning som gjordes mot utbildningsministern, som även ansvarar för samefrågor, för att han under ett besök hos samerna hade fått motta ett smycke till sin hustru, en värdig minnesgåva, dock, som det senare visade sig, utan något större ekonomiskt värde.</textBlock>
    <textBlock id="i-4065dcbb277b2bf1">Smycket återlämnades då omedelbart.</textBlock>
  </contentBlock>
  <contentBlock page="0" id="i-666b61ad946a26ed">
    <textBlock id="i-c9666170dd6c04ea">En viss återhållsamhet borde nog prägla önskan om att framställa anmälningar till utskottet, anmälningar som ofta främst kanske syftar till att få en oförtjänt men tillfällig publicitet.</textBlock>
  </contentBlock>
  <contentBlock page="0" id="i-fc1a5f2b30b20823">
    <textBlock id="i-0fa52358242429f7">Av stor betydelse i granskningsarbetet är självfallet att kontrollera hur regeringskansliet arbetar. I</textBlock>
    <textBlock id="i-21032a176b003492">princip är det regeringen som själv beslutar om hur den vill organisera sitt arbete. Vi har fått fram mycket värdefull statistik och många värdefulla redovisningar om regeringsarbetet. I något fall har utskottet också haft anledning till vissa kritiska synpunkter. Det gäller upphandlingsformen för vissa konsultuppdrag. Självfallet skall upphandlingsförordningen följas över hela linjen.</textBlock>
  </contentBlock>
  <contentBlock page="0" id="i-aeafb9cf2980cfe7">
    <textBlock id="i-73b29476cc2a131c">Vi har sett på lagrådsremisserna. När Lagrådets yttrande inte inhämtas skall detta motiveras. Så sker i allmänhet. Men vi har också funnit en del brister.</textBlock>
  </contentBlock>
  <contentBlock page="0" id="i-e82cf74fb3ce70e6">
    <textBlock id="i-7a899f500c6a7808">Vi har sett på propositionsavlämnandet. Det är ju legio att konstitutionsutskottet vid varje granskning har anmärkningar att rikta mot det sätt på vilket propositionerna avlämnas. Vi har fått vara med om en icke acceptabel anhopning av propositioner, där den stora skräckdagen var den 2 november 1992, då inte mindre än 39 propositioner avlämnades.</textBlock>
  </contentBlock>
  <contentBlock page="0" id="i-b488b8e8a023576e">
    <textBlock id="i-d75555e402d36ff9">Vi har också granskat författningsutgivningen. En beslutad lag skall utfärdas av regeringen utan dröjsmål och kungöras så snart som det kan ske.</textBlock>
    <textBlock id="i-d8fdbfd9d45e6abd">Tiden mellan utgivningen från trycket och författningens ikraftträdande bör vara minst fyra veckor. Men i 54 % av fallen kom författningar ut från trycket mindre än två veckor före ikraftträdandet, i 36 % under den sista veckan och i 67 fall efter eller på dagen för ikraftträdandet.</textBlock>
    <textBlock id="i-0323122c1d6e9895">Detta är naturligtvis inte acceptabelt, och konstitutionsutskottet förutsätter att regeringen vidtar de nödvändiga åtgärderna för att råda bot på detta.</textBlock>
  </contentBlock>
  <contentBlock page="0" id="i-2d2b52ab7c2ca6d6">
    <textBlock id="i-e34b3a2759742a84">Vi har också granskat myndigheternas internationella avtal. Där konstaterar vi att det har blivit en klar förbättring av redovisningen.</textBlock>
  </contentBlock>
  <contentBlock page="0" id="i-17d7bdacb7082ac1">
    <textBlock id="i-acd52fc31e78fd0e">Mycket annat skulle också kunna tas fram i dessa sammanhang, men jag skall avstå från att göra det.</textBlock>
    <textBlock id="i-1f895b51ed92af38">Det är alltså stort som smått som blandas. Utskottet har inte några stora anmärkningar att rikta mot regeringen. Vi har som sagt kunnat konstatera att det finns partipolitiskt betingade motsättningar och att man från oppositionens sida har velat rikta anmärkningar bl.a. när det gäller innehavet av värdepapper, något som har varit föremål för regeringens stora intresse. Aldrig någonsin tidigare har vi haft någon särskild etikkommitté som skall hjälpa regeringen i detta sammanhang.</textBlock>
  </contentBlock>
  <contentBlock page="0" id="i-46fb44a71a2ca3ac">
    <textBlock id="i-44c5d76c40a9e920">Jag tycker att ett exempel på småaktigheter är de anmärkningar som har riktats mot kommunikationsministern.</textBlock>
  </contentBlock>
  <contentBlock page="0" id="i-41a292934e990c32">
    <textBlock id="i-d6dac1200dd49d42">Även när det gäller tjänstetillsättningarna, för att inte tala om Sydafrikaärendet, som jag skall återkomma till senare, uppfattar jag oppositionens agerande som rätt otillständigt.</textBlock>
  </contentBlock>
  <contentBlock page="0" id="i-4142da9a3ab49cd6">
    <textBlock id="i-e004fb2a26bd73a1">Det finns alltså en del punkter där det råder oenighet, men jag hoppas ändå, fru talman, att vi för framtiden skall kunna få den lyftning av konstitutionsutskottets granskningsarbete som jag har efterlyst.</textBlock>
  </contentBlock>
  <contentBlock page="0" id="i-9255c098d2553883">
    <textBlock id="i-06fd3db09573cb92">Jag ber att få yrka bifall till utskottets förslag i betänkandet och avslag på reservationerna, med undantag av reservation 4 som jag ber att få yrka bifall till.</textBlock>
  </contentBlock>
  <contentBlock page="0" id="i-88251a1ea9fac248">
    <textBlock id="i-2aa99fc08ffe6178">Anf. 4  THAGE G PETERSON (s) replik:</textBlock>
  </contentBlock>
  <contentBlock page="0" id="i-99b9c5511ed81d70">
    <textBlock id="i-f740dbe4c2fb707d">Fru talman! Självklart, Birger Hagård, är det en styrka om konstitutionsutskottet kan bli enigt i granskningsärendena. Men det kan inte undvikas att ledamöterna ibland kommer fram till olika meningar. Men jag tycker att det är litet ensidigt av</textBlock>
    <textBlock id="i-40fe79999ebc99ca">Birger Hagård att tala som om det vore bara</textBlock>
    <textBlock id="i-f4092ed02e42c338">Socialdemokraterna som partipolitiserar och tar ställning enligt politiska grunder. Den gloria som</textBlock>
    <textBlock id="i-eed48141882be322">Birger Hagård sätter upp för de borgerliga partierna och för Ny demokrati, lyser inte särskilt kraftfullt. Men där vi inte är eniga, där uppstår det av naturliga skäl en diskussion om huruvida granskningen är partipolitiserad.</textBlock>
  </contentBlock>
  <contentBlock page="0" id="i-9408ad608864fdab">
    <textBlock id="i-a07901e67bc16e26">I årets granskning förekommer två stora ärenden där meningarna går isär efter blockgränsen. Det ena ärendet berörde jag ganska mycket i min inledning, nämligen frågan om statsrådens innehav av värdepapper och om jäv. Där råder det inte några skilda uppfattningar om sakförhållandena. I</textBlock>
    <textBlock id="i-86361ba073aa15ef">stället skiljer sig meningarna åt när det gäller vilka åtgärder som statsministern och enskilda statsråd bör vidta med anledning av vad som har kommit fram. Jag tycker inte att det är så konstigt att man kommer fram till olika bedömningar just i den frågan. Det som jag reagerar mot, vilket jag vill upprepa, är att de borgerliga partierna inte har tagit allvarligt på problemet. Om de hade gjort det, hade de kunnat vara med om att sätta upp regler och gränser. Men det gjorde de inte.</textBlock>
  </contentBlock>
  <contentBlock page="0" id="i-c8bd25914a0bcd59">
    <textBlock id="i-57ffb33d4ebaacd2">I det andra ärendet, Polenärendet, gällde det först att reda ut ett visst händelseförlopp. Där är vi också överens om bakgrundsbeskrivningen. Men vi liksom många andra har blivit förvånade över att majoriteten har kommit fram till sin slutsats just mot den bakgrundsbeskrivning som vi har varit eniga om. Här och var i massmedierna har det talats om en stark politisering från den borgerliga sidan.</textBlock>
  </contentBlock>
  <contentBlock page="0" id="i-c37ea982849426f7">
    <textBlock id="i-37f1821ea73bb75e">Om vi, Birger Hagård, hade velat driva partipolitik i granskningsarbetet, vilket han tror att vi gör, för att få kritik riktad mot ett enskilt statsråd, hade vi haft en strålande chans till detta i flyktingärendet.</textBlock>
    <textBlock id="i-90a544b4dd0b85bd">Det hade varit en enkel sak för oss att utforma kritiken mot Birgit Friggebo såsom Harriet</textBlock>
    <textBlock id="i-685314030ddead3a">Colliander och Ny demokrati gör. Då hade det ju blivit majoritet för en kraftig kritik mot statsrådet</textBlock>
    <textBlock id="i-7914b04d1a65a788">Friggebo. Men det gjorde vi ju inte. Vi föll inte för</textBlock>
    <textBlock id="i-adbc756965e44ac8">Birger Hagårds frestelser. Eftersom vi hävdar att det är fråga om kritik på konstitutionella grunder, ansåg vi att kritiken skulle riktas åt rätt håll, dvs.</textBlock>
    <textBlock id="i-227ddee813776319">mot statsminister Carl Bildt. Jag tycker därför att</textBlock>
    <textBlock id="i-a113ee42a8fbfbd9">Birger Hagård skall vara litet försiktigare när han så att säga gör den fortsatta analysen av partipolitiseringen. Det är all right att vi kommer fram till olika ståndpunkter, men använd inte de ord som Birger Hagård använde i sitt anförande.</textBlock>
  </contentBlock>
  <contentBlock page="0" id="i-55a99169969048f8">
    <textBlock id="i-8b357a21f7f3de08">Anf. 5  BIRGER HAGÅRD (m) replik:</textBlock>
  </contentBlock>
  <contentBlock page="0" id="i-1fb0b585afce02be">
    <textBlock id="i-d4474256e2cd9f2a">Fru talman! Helt säkert har det i det förgångna förekommit övertramp också från borgerlig sida när man har befunnit sig i opposition. Jag är den förste att medge att sådant har sagts som inte borde ha sagts, att sådant har skett som inte borde ha skett. Men det innebär inte att man skall underlåta att se framåt.</textBlock>
  </contentBlock>
  <contentBlock page="0" id="i-3dd759001ab20a80">
    <textBlock id="i-168f7dfe9b87b77a">Jag ville ta fasta på vad jag tyckte var en början till ett sådant arbete, där man fick till stånd granskning uppifrån, där vi alla försökte att klättra upp på någon sorts piedestal för att se ned. Jag tror inte att vi kommer att lyckas i alla sådana försök, men det kanske inte vore så dumt att pröva det.</textBlock>
  </contentBlock>
  <contentBlock page="0" id="i-62087b30d7fd0716">
    <textBlock id="i-7440bcda259bad0d">Jag tar definitivt inte på mig någon gloria, men jag kan konstatera en sak. I årets granskning hade vi det stora Polenärendet uppe. Där kom vi på den borgerliga sidan, även inom Ny demokrati, fram till att det inte fanns några konstitutionella aspekter som man i det här fallet kunde säga att förre finansministern Allan Larsson hade brutit emot.</textBlock>
    <textBlock id="i-9c4a2e1d214bba7a">Då drar vi naturligtvis en slutsats av detta.</textBlock>
    <textBlock id="i-cb63ac07cf70cd4a">Samtidigt konstaterar vi att det har varit en anmärkningsvärd handläggning, med brådska hit och dit. Dessutom har två företag, som varit involverade under ett par års tid, helt plötsligt satts åt sidan.</textBlock>
  </contentBlock>
  <contentBlock page="0" id="i-a7205691ff35c31e">
    <textBlock id="i-72f6dbadeaa0506a">Jag förmodar att detta kommer att tas upp under den särskilda punkt där de här frågorna skall debatteras i dag. Jag vill bara redan nu konstatera att vi väl aldrig kommer att få reda på exakt vad som hänt, eftersom tyvärr vår tidigare ambassadör</textBlock>
    <textBlock id="i-6bc79293ac46554f">Jean-Christophe Öberg inte längre finns bland oss.</textBlock>
  </contentBlock>
  <contentBlock page="0" id="i-cf7a24ff215c706b">
    <textBlock id="i-408459d0f6321d8f">Rent generellt står det jag har sagt kvar, nämligen att jag önskar att vi för framtiden skall kunna få en mer saklig och mindre partipolitiserad granskning av arbetet, där inte strävandena till varje pris skall gå ut på att pricka ett statsråd. KU:s arbete är för värdefullt. KU skall vara ett utskott som respekteras för sin integritet, för sin förmåga, sin vilja att föra demokratin framåt genom att ange olika vägar, vägar som vi också har angett när det gäller t.ex. jävssituationer och andra bindningar till starka intressen eller olika organisationer. Jag tror att vi alla, var och en på sitt håll, får dra ett strå till den här stacken för att vi skall få en bättre tingens ordning.</textBlock>
  </contentBlock>
  <contentBlock page="0" id="i-93ce6ffd593ea799">
    <textBlock id="i-ddb0d06eaa7e4b9d">Anf. 6  THAGE G PETERSON (s) replik:</textBlock>
  </contentBlock>
  <contentBlock page="0" id="i-946495d8da2dbf6c">
    <textBlock id="i-f792ca9d5f41299e">Fru talman! Jag delar Birger Hagårds uppfattning att förra årets granskning var behagligare på många sätt, om nu KU:s granskning skall vara behaglig.</textBlock>
    <textBlock id="i-e20c6cccfef3c7f9">Atmosfären var bättre i KU under förra granskningsomgången. Jag vet inte riktigt vad som har insmugit sig i konstitutionsutskottets rum av ökade motsättningar och konfrontationer. Jag skall gärna så här i inledningen till årets granskningsdebatt ta regeringspartiernas främste företrädare Birger Hagård i hand och säga att vi socialdemokrater är beredda att fortsätta ansträngningarna för att KU:s granskningsverksamhet skall vara så saklig och seriös att både riksdagen och svenska folket får förtroende för den. Det finns vissa bockar från årets granskningsverksamhet som det kommer att pekas på under dagen. Dem skall vi naturligtvis inte skyla undan.</textBlock>
  </contentBlock>
  <contentBlock page="0" id="i-c6a12d308170da97">
    <textBlock id="i-75b1d5c7da10da86">Birger Hagård sade att i Polenärendet hade de borgerliga och Ny demokrati inget skäl för konstitutionell kritik. Trots detta, trots att ni insåg att det inte fanns några skäl för en konstitutionell kritik föll ni för frestelsen att uttala kritik både mot förre finansministern Allan Larsson och mot den socialdemokratiska regeringen. Det var efter det uttalandet som vi i den socialdemokratiska gruppen höjde på ögonbrynen och frågade oss hur ni hade lyckats med den bedriften. Vi räknade faktiskt med ett enigt utskott på den här punkten. Trots alla dokument och utfrågningar, som pekade åt ett enda håll och där vi var överens om bakgrundsbeskrivningen, lyckades ni med bedriften att utforma en kritik.</textBlock>
  </contentBlock>
  <contentBlock page="0" id="i-bd83d3abb345bd7e">
    <textBlock id="i-379088b2e8275912">Birger Hagård tog illa vid sig för att jag kritiserade</textBlock>
    <textBlock id="i-793f72e78754cc11">Carl Bildts uppträdande i KU. Jag är nog inte ensam om det. Det är många som har hört av sig, som har upplevt det så. Jag skall ge en rekommendation till Birger Hagård. Förutom att han är ledamot av KU är han också en erkänd statsvetare och forskare. Läs igenom utskrifterna,</textBlock>
    <textBlock id="i-2c15246391be57c5">Birger Hagård! Jämför dem med utfrågningar med tidigare statsministrar! Jag hyser full tillit till och förtroende för att Birger Hagård med sina statsvetenskapliga kunskaper skall kunna dra slutsatser från en sådan genomgång.</textBlock>
  </contentBlock>
  <contentBlock page="0" id="i-5e67c2632a15eff2">
    <textBlock id="i-bce451562b3eaef5">Anf. 7  BIRGER HAGÅRD (m) replik:</textBlock>
  </contentBlock>
  <contentBlock page="0" id="i-eb205e3aa7d3d38c">
    <textBlock id="i-6d570881f6ec8b65">Fru talman! När det gäller Polenärendet vill jag bara upprepa att det inte fanns någon anledning till konstitutionella anmärkningar. Däremot fanns det olika, skall vi säga händelser i samband med handläggningen av ärendet som var förvånande.</textBlock>
    <textBlock id="i-7a0941992848a2bd">Jag talade tidigare om den brådska det var fråga om när det gällde BITS. Det gällde också den omständigheten att två företag kopplades bort.</textBlock>
    <textBlock id="i-3811e8bc7118a6a5">Säkert kan många missförstånd ha förekommit, beroende på hur personer i det här sammanhanet har agerat. Vi har alltså inte riktat någon konstitutionell kritik mot Allan Larsson. Det ansåg vi inte att vi kunde göra.</textBlock>
  </contentBlock>
  <contentBlock page="0" id="i-dc81c6248af3cd01">
    <textBlock id="i-becf4fb248783f6a">Till utfrågningen med Carl Bildt. Carl Bildt har sitt temperament, han har sitt sätt att framträda. Där skiljer alla vi människor oss åt. Han har lätt för att tala och det ena med det andra. Men det var en offentlig utfrågning. Jag har då inte märkt något av den kritik som ordföranden nu säger sig ha fått del av. Tvärtom har man till mig sagt: Vilket lysande framträdande detta var. Men det kanske är naturligt att man i olika sammanhang till mig säger så. Nog om det.</textBlock>
  </contentBlock>
  <contentBlock page="0" id="i-b834859fc55b489d">
    <textBlock id="i-4fab91466bf0c4ee">Jag tar till mig det som Thage Peterson förde fram, att vi tillsammans kanske skall kunna få till stånd en ändring av en del av arbetet. Vi kommer säkert inte att bli överens på alla punkter. Men vi kan vara överens om hur vi skall bära oss åt för att inte vara överens, så att säga, om själva arbetssättet. Kanske kan vi i vissa fall gå in i vår kammare och tänka efter litet grand och säga oss att vi i det gemensamma arbetet bör se mer på frågorna från administrativ än politisk utgångspunkt, just det som Stjernquist och</textBlock>
    <textBlock id="i-cb5ca884352845a6">Holmberg bl.a. tar upp i våra grundlagar.</textBlock>
  </contentBlock>
  <contentBlock page="0" id="i-b4dab9a6cb9cb892">
    <textBlock id="i-c1d50db9cfeee940">Anf. 8  YLVA ANNERSTEDT (fp):</textBlock>
  </contentBlock>
  <contentBlock page="0" id="i-2ae33ce79e1f6490">
    <textBlock id="i-ed56b9dcf46163a8">Fru talman! I en demokrati är kontrollmakten en viktig funktion. Den yttersta kontrollen utövas naturligtvis i de allmänna valen, men också dessemellan har medborgarna ett berättigat intresse av att se hur den överlämnade makten förvaltas.</textBlock>
  </contentBlock>
  <contentBlock page="0" id="i-0c8da15a9750f268">
    <textBlock id="i-70f8043afe7e3ffe">Ordföranden i KU nämnde offentlighetsprincipen.</textBlock>
    <textBlock id="i-bca248c5e02de204">Även de borgerliga ledamöterna i KU har denna princip som en omistlig del i vår demokrati. Ingen av oss har någon som helst avsikt att tillåta att medborgarnas möjlighet att granska makthavarna genom offentlighetsprincipen skulle kringskäras eller minskas.</textBlock>
  </contentBlock>
  <contentBlock page="0" id="i-d81085a2508ddb98">
    <textBlock id="i-3a74be3c01e6ee00">Under de senaste åren har vi kunnat notera hur den allmänna kontrollen ökar. KU:s inflytande har stärkts, riksdagens revisorers granskning har blivit mera djupgående och mer uppmärksammad. Den allmänna opinionen har blivit mer alert och reagerar snabbare när makten inte förvaltas på avsett sätt.</textBlock>
  </contentBlock>
  <contentBlock page="0" id="i-b25b1baad320435a"/>
  <contentBlock page="0" id="i-28207e9e60396a93">
    <textBlock id="i-88d3ef727b5fb0ad">Jag anser att orsakerna till att man lägger ökad vikt vid kontrollen framför allt finns att söka i två utvecklingstendenser. För det första har vi den ökade decentraliseringen, som ju innebär att de högsta beslutande organen med förtroende överlämnar ett ökat ansvar till organ på regionala och lokala nivåer att efter egen modell nå de uppsatta målen. I en sådan styrningsmodell ökar självfallet behovet av att kontrollera om målen förverkligats och om det skett på ett acceptabelt sätt.</textBlock>
  </contentBlock>
  <contentBlock page="0" id="i-82d2faf92ce1f6f9">
    <textBlock id="i-e2c8ede517a84b2a">För det andra är det färre medborgare som engagerar sig politiskt. Det innebär bl.a. att de utövar sin kontroll på ett mer offentligt sätt är tidigare, då man t.ex. var aktiv i ett politiskt parti och där framförde sina synpunkter. Ett utslag av detta är t.ex. att man vänder sig till olika medier för att uppnå sina syften. Massmedierna har svarat på den utmaningen. TV-kanalerna har mängder av s.k. granskningsprogram, och pressen är full av fallstudier där makthavarnas hantering av enskilda ärenden nagelfars.</textBlock>
  </contentBlock>
  <contentBlock page="0" id="i-41c3dec35382da3f">
    <textBlock id="i-6b018065f152380d">Resultat blir att den enskilde medborgaren aktiveras och bildar påtryckar-  och kontrollgrupper. Det är utmärkt att så sker så länge man inte tappar bort de principer som skall granskas. Det finns en risk för att det till slut inte går att få sin sak prövad hos en myndighet om man inte har ett massmedieuppbåd bakom ryggen, ibland uppstår tvivel. Därför blir också den formella kontrollen allt viktigare i vårt samhälle.</textBlock>
  </contentBlock>
  <contentBlock page="0" id="i-1821e7d30f6f2c3f">
    <textBlock id="i-b9d86e752e7aed2d">Även konstitutionsutskottets granskning av den exekutiva makten, dvs. regeringen, har ökat i betydelse. Här gäller det också ett ansvar som riksdagen har överlämnat för att få sina beslut förverkligade.</textBlock>
  </contentBlock>
  <contentBlock page="0" id="i-5dda926fe4d5d14a">
    <textBlock id="i-24d0e28621506785">En stor del av vårt betänkande upptas varje år av en granskning av maktutövandet i vardagen, dvs. den administrativa hanteringen. Här finns det en stor enighet i utskottet. Vi kan också se hur utskottets uttalanden och tillkännagivanden får effekt mycket snabbt.</textBlock>
  </contentBlock>
  <contentBlock page="0" id="i-22ba3b83d781784a">
    <textBlock id="i-890176906b91dc83">I takt med att de internationella kontakterna har ökat har KU sett att det tidigare hos ett stort antal myndigheter fanns internationella överskommelser och avtal som inte fanns registrerade någonstans och om vars existens det inte fanns någon samlad kunskap. Efter påpekanden från KU kan vi nu konstatera att det arbete som inleddes av UD förra året har följts upp med en rad instruktioner till myndigheterna om en redovisning av avtalen på ett enhetligt och överskådligt sätt, vilket vi också välkomnar.</textBlock>
  </contentBlock>
  <contentBlock page="0" id="i-ccc03560fdc1dc57">
    <textBlock id="i-c3ea5352e2e9d395">Det sägs att man i regeringskansliet säger:</textBlock>
    <textBlock id="i-70c9cb1d3b424136">''Konstitutionsutskottet ser oss.'' Det verkar dock inte ha haft någon effekt när det gäller författningsutgivningen. Detta område har försämrats på ett helt oacceptabelt sätt. Inte mindre än 54 % av författningarna kom ut mindre än två veckor före ikraftträdandet. Det är mycket uppseendeväckande att så många som nästan 70</textBlock>
    <textBlock id="i-72865b21a2f1e4ba">stycken utkom från trycket samma dag som de trädde i kraft eller t.o.m. efter ikraftträdandet. Hur skall det vara möjligt för medborgarna att följa gällande lagar och förordningar när de inte ens finns tillgängliga i skrift?</textBlock>
  </contentBlock>
  <contentBlock page="0" id="i-6eab18116a251f29">
    <textBlock id="i-e1d2d4dfecf8efb2">Det är uppenbart att förhållandena har blivit sämre. Utskotten förväntar sig att regeringen vidtar åtgärder. Vi pekar t.ex. på att det är möjligt att senarelägga lagars ikraftträdande om man befarar att tiden för behandlingen är för knappt tilltagen.</textBlock>
    <textBlock id="i-0ecd8949bc3bb9a3">Det är också möjligt att sprida ut ikraftträdandena över året och inte koncentrera dem till halvårsskiften som föregås av långa helger.</textBlock>
  </contentBlock>
  <contentBlock page="0" id="i-91641f0142b332d1">
    <textBlock id="i-e650f1b8e4d1871c">Andra delar av KU-arbetet rör granskningen av enskilda fall för att ge riktlinjer för framtiden. Här är det särskilt viktigt att man hela tiden har hanteringen av principerna i tydlig åtanke och inte förfaller till personförföljelse. Det har</textBlock>
    <textBlock id="i-72294f72e06d7de9">Socialdemokraterna gjort när det gäller granskningen av statsrådens aktieinnehav.</textBlock>
  </contentBlock>
  <contentBlock page="0" id="i-a4b15f8bace34e69">
    <textBlock id="i-54e3198ac654b710">Statsråden i den här regeringen har, till skillnad från tidigare socialdemokratiska regeringar, från början redovisat sitt eget och sina familjemedlemmars aktieinnehav. De har överlämnat dem till oberoende förvaltning.</textBlock>
    <textBlock id="i-abf00308711b0033">Dessutom har regeringen tillsatt en etisk kommitté.</textBlock>
    <textBlock id="i-0a626b21c3362d23">Allt har varit öppet för granskning från början. Den borgerliga regeringen har spelat med öppna kort.</textBlock>
    <textBlock id="i-3bb7febbf6e1df2b">Man har inte, som en tidigare socialdemokratisk regerings statsminister, hävdat att statsrådens aktieinnehav är ett problem först när medborgarna får reda på det. Trots all offentlighet och vidtagna försiktighetsmått framhärdar Socialdemokraterna i en reservation riktad mot statsråden.</textBlock>
  </contentBlock>
  <contentBlock page="0" id="i-297ca0c556ffdc19">
    <textBlock id="i-e2500a3ab6e5c4e1">KU:s majoritet har dock hållit sig till principerna och lagt fast en klar modell för hur förmögenhetsredovisningen skall gå till i framtiden.</textBlock>
    <textBlock id="i-5ebac1291a61ea6a">Där skall allt finnas med, såväl aktieinnehav och tillgångar av annat slag som pensionsutfästelser och bindningar till organisationer och fackföreningar.</textBlock>
    <textBlock id="i-174b26bc7094a7d6">Detta bör ge klara riktlinjer för framtiden så att inga tveksamheter uppstår.</textBlock>
  </contentBlock>
  <contentBlock page="0" id="i-f9f1b743852d8656">
    <textBlock id="i-fa420c9e92d4ba29">Ett tydligt exempel från tidigare granskningar är krigsmaterielexporten. Där har våra riktlinjer lett till att det inte råder någon tveksamhet när det gäller hanteringen.</textBlock>
  </contentBlock>
  <contentBlock page="0" id="i-aedc748e4ab29ef7">
    <textBlock id="i-5edeacca9e3c9b2b">Till konstitutionsutskottet kommer också en rad anmälningar som till sin natur är sådana att det är uppenbart att de tillkommit för att ge anmälaren tillfälle till ett politiskt utspel. I detta sammanhang vill jag citera utskottsordföranden som i förra årets granskningsdebatt sade följande:</textBlock>
  </contentBlock>
  <contentBlock page="0" id="i-a1da408e8d4080f5">
    <textBlock id="i-b323b97ed2dd9861">''KU är inte ett forum för granskningsanmälningar med partiegoistiska syften. Sådana frågor kan med fördel klaras av i interpellationsdebatter och frågestunder.''</textBlock>
  </contentBlock>
  <contentBlock page="0" id="i-3ca2d4a883c47213">
    <textBlock id="i-84d7108f50ce3ca2">Det vore en fördel om herr ordföranden spred det uttalandet också till sina partikamrater. Det finns nämligen en tendens till att man försöker driva oppositionspolitik genom KU-anmälningarna. Det gagnar inte KU:s granskningsuppgift, och inte anmälarna heller.</textBlock>
  </contentBlock>
  <contentBlock page="0" id="i-9cebd05c692f5c1e">
    <textBlock id="i-6e1c4d9f2307b099"/>
    <textBlock id="i-d3bf21b7f18a549f">Fru talman! Jag kommer senare i debatten att ta upp frågan om Allan Larssons roll i och den socialdemokratiska regeringens hantering av biståndet till Polen. Ingela Mårtensson kommer att delta i debatten om flyktingpolitiken. Därför vill jag nu endast yrka att KU:s betänkande med gillande läggs till handlingarna. Ett undantag är reservation 4, som jag yrkar bifall till. Dessutom yrkar jag avslag på övriga reservationer.</textBlock>
  </contentBlock>
  <contentBlock page="0" id="i-7bf646b335a49b85">
    <textBlock id="i-46129ace68ec58bd">Anf. 9  THAGE G PETERSON (s) replik:</textBlock>
  </contentBlock>
  <contentBlock page="0" id="i-dde1657a63043eb2">
    <textBlock id="i-898086dd8fa50f82">Fru talman! Det fanns mycket i Ylva Annerstedts anförande som jag tyckte om. Jag var faktiskt på väg att resa mig upp och instämma i hennes anförande. Men sedan kom hon emellertid med en plump i sitt anförande när hon beskyllde</textBlock>
    <textBlock id="i-9c77bc85dfc140d3">Socialdemokraterna för personförföljelse. Det var ett litet onödigt uttalande.</textBlock>
  </contentBlock>
  <contentBlock page="0" id="i-1b13ecb1b1df16d7">
    <textBlock id="i-f7a343ca3286c6b5">Ingen har beskyllt näringsministern och utrikeshandelsministern för att medvetet fatta beslut som skulle gynna de företag där de har stora aktieposter och därmed dem själva. De socialdemokratiska ledamöterna i KU har inte misstänkliggjort dem på något sätt. Det sade jag i mitt anförande, och det har vi sagt under KU-</textBlock>
    <textBlock id="i-7c211dca6dd428b7">behandlingen. Vi har också sagt det i offentlig utfrågning.</textBlock>
  </contentBlock>
  <contentBlock page="0" id="i-4b02bca2a9ff5a6d">
    <textBlock id="i-7fdaf6c86fc3b159">Vad Ylva Annerstedt däremot inte berörde i kopplingen till just detta uttalande, är huvudorsaken till att vi har granskat och diskuterat detta ärende. Jag skulle bli glad om jag kunde få ett tankeutbyte med Ylva Annerstedt om detta.</textBlock>
  </contentBlock>
  <contentBlock page="0" id="i-864fb6247a15b5ce">
    <textBlock id="i-e28ded2a54184ae0">Regeringsformen talar om att statsråd inte får inneha uppdrag eller utöva verksamhet som kan rubba förtroendet för honom eller henne. Det är utgångspunkten. KU har skyldighet att granska statsrådens ämbetsutövning och regeringsärendenas handläggning.</textBlock>
  </contentBlock>
  <contentBlock page="0" id="i-a102a505aa61dea5">
    <textBlock id="i-afa8d9ab44798f81">Ylva Annerstedt vet att det i vårt land pågår en välgörande debatt om förtroendet för dem som har fått uppdrag i näringsliv, finansvärld, banker och politik. Efter vad som har hänt i bankvärlden frågar många människor sig vem man egentligen kan lita på. Folk upprörs av fallskärmsavtal och dolda förmåner och över att personer med viktiga förtroendeuppdrag sitter på två eller flera stolar.</textBlock>
  </contentBlock>
  <contentBlock page="0" id="i-6d674a6ad1c007df">
    <textBlock id="i-a863236599678efc">Jag sade i mitt anförande att politik främst är en fråga om förtroende. Jag vill fråga Ylva</textBlock>
    <textBlock id="i-3c98ac5dce1099bd">Annerstedt: Tror verkligen inte Ylva Annerstedt att folk i allmänhet funderar över att det är möjligt att sitta i Sveriges regering och fatta beslut om de företag som man har ägarandelar i? Tror inte Ylva</textBlock>
    <textBlock id="i-d2549dd37f511058">Annerstedt att redan misstankar är tillräckliga för att skada förtroendet?</textBlock>
  </contentBlock>
  <contentBlock page="0" id="i-937be31011931b82">
    <textBlock id="i-6bd74f5a0c37b0ab">Konstitutionsutskottet uttalade i 1983/84 års granskning bl.a.: ''hur nödvändigt det bedöms vara för det politiska arbetets anseende att allmänheten kan ha förtroende för att statsråden står självständiga gentemot ovidkommande intressen''.</textBlock>
    <textBlock id="i-478d7c21c73449ce">Jag vill fråga Ylva Annerstedt: Delar hon i dag vad</textBlock>
    <textBlock id="i-097119634fbe5fa5">KU uttalade för tio år sedan?</textBlock>
  </contentBlock>
  <contentBlock page="0" id="i-f749f81512ae3378">
    <textBlock id="i-f39034050c25279d">Anf. 10  YLVA ANNERSTEDT (fp) replik:</textBlock>
  </contentBlock>
  <contentBlock page="0" id="i-af7d94328986a02e">
    <textBlock id="i-24d4929d5b64d3b1">Fru talman! Jag tycker definitivt att</textBlock>
    <textBlock id="i-b1b4a0ca36d07c83">Socialdemokraternas hantering av detta ärende visar att man försöker misstänkliggöra de statsråd som det är fråga om. Reservationen har ju också fått den effekten.</textBlock>
  </contentBlock>
  <contentBlock page="0" id="i-0289e3f46cb0e7c6">
    <textBlock id="i-8f956e8bdd7aff16">Thage G Peterson talar om att det är viktigt att förtroendet inte rubbas. Ja, det anser också vi. Det är oerhört viktigt att man kan ha förtroende för dem som handhar makten i vårt land, och vår utredning har faktiskt visat att det inte finns några som helst omständigheter som skulle göra att detta förtroende rubbas.</textBlock>
  </contentBlock>
  <contentBlock page="0" id="i-8dc0f3a1c6d50ecd">
    <textBlock id="i-acc76cf2d6d263b5">Vi kan inte utforma uttalanden bara på misstankar.</textBlock>
    <textBlock id="i-364a7edfd59f4312">Det är därför som KU gör en ordentlig genomgång och granskning av alla tillgängliga fakta. Vi har också möjlighet att få ett underlag som inte i andra fall står till buds, dvs. när man i allmänhet talar om olika företeelser i samhället. Vi har alla handlingar på bordet, och de visar klart och tydligt att det inte finns någonting i hanteringen av detta ärende som skulle misstänkliggöra statsråden eller rubba förtroendet för deras möjligheter att hantera regeringsmakten.</textBlock>
  </contentBlock>
  <contentBlock page="0" id="i-c4bbb11a4ff238f2">
    <textBlock id="i-5fdfbbf329a83586">Anf. 11  THAGE G PETERSON (s) replik:</textBlock>
  </contentBlock>
  <contentBlock page="0" id="i-7606f6c8447b5538">
    <textBlock id="i-3b80b9bb53deba2d">Fru talman! Nu gör Ylva Annerstedt mig nyfiken.</textBlock>
    <textBlock id="i-cbc73151ecd0437c">Vilken hantering av detta ärende skulle vi socialdemokrater ha gett som innebär personförföljelse? På vilken punkt skulle vi i vårt uppfyllande av grundlagens åläggande att utöva kontroll ha gått till väga på ett sätt som innebär personförföljelse?</textBlock>
  </contentBlock>
  <contentBlock page="0" id="i-2d4ca2083c0dad6e">
    <textBlock id="i-f447813acaffe9dd">Vi har i utskottet varit fullt eniga om att vi skall ha utfrågningar, och de har genomförts offentligt. Inte har det i något läge riktats kritik mot något enskilt statsråd för att han eller hon medvetet skulle först och främst se till personliga intressen. Vi är för övrigt i bakgrundsbeskrivningen överens om hanteringen av de dokument som vi har fått fram och som vi har varit eniga om att rekvirera från regeringskansliet.</textBlock>
  </contentBlock>
  <contentBlock page="0" id="i-7b4ae34f868b6835">
    <textBlock id="i-e598e4253df5480e">Jag menar därför att Ylva Annerstedt är skyldig kammarens ledamöter och de socialdemokratiska ledamöterna i KU en närmare förklaring av på vilket sätt vi skulle ha gett detta ärende en hantering som gör att Ylva Annerstedt vågar tala om personförföljelse. Vi är överens om bakgrundsbeskrivningen, och vi har genomfört alla dessa utfrågningar. Sedan har vi kommit fram till olika slutsatser. Jag sade i min polemik med Birger</textBlock>
    <textBlock id="i-ec260280b11a3807">Hagård att jag inte finner det så onaturligt att vi kan dra olika slutsatser.</textBlock>
  </contentBlock>
  <contentBlock page="0" id="i-45c09a781569b5d0">
    <textBlock id="i-ef47e8a42d646bda">Men det som man bortser från, och därav mina frågor till Ylva Annerstedt, är följande fråga:</textBlock>
    <textBlock id="i-aa31e71757b1e560">Rubbas medborgarnas förtroende för en ledamot i regeringen, om man tillåter att det här dubbelstolsittandet får fortgå?</textBlock>
  </contentBlock>
  <contentBlock page="0" id="i-fc13c9117d465e92">
    <textBlock id="i-9bfaed282dc0f827">Ylva Annerstedt svarar nej på mina frågor. Hon tycker inte att det finns någon anledning till oro, till att sätta upp gränser och till att fastställa några regler för statsrådens aktieinnehav. Det är ett ärligt svar som Ylva Annerstedt har gett mig. Jag är inte säker på att det är ett så särskilt klokt svar med hänsyn till den debatt som pågår hos svenska folket, där man i dag känner för en utveckling som vi har sett i andra länder i Västeuropa.</textBlock>
  </contentBlock>
  <contentBlock page="0" id="i-92145535b09135af">
    <textBlock id="i-c89acc4e9c485655">Vi socialdemokrater menar att det är mycket bättre att öppet ta upp en diskussion i dessa frågor och därmed klart markera var vi står. Det här har inte bara en konstitutionell utan också en moralisk och etisk dimension.</textBlock>
  </contentBlock>
  <contentBlock page="0" id="i-1e867f6e1c3ec50f">
    <textBlock id="i-243cbe1bfad8ee03">Anf. 12  YLVA ANNERSTEDT (fp) replik:</textBlock>
  </contentBlock>
  <contentBlock page="0" id="i-359adb68ee89e9e2">
    <textBlock id="i-04fdbd3db7631271">Fru talman! Thage G Peterson försöker ge sken av att majoriteten i utskottet inte skulle vilja ställa krav på att det skall finnas regler för hur förmögenhet skall förvaltas under den tid som man är statsråd. Vi lägger tvärtom fram en ganska lång lista på vilka regler som skall gälla i framtiden. Vi talar om att man skall överlämna värdepapper ingående i förmögenheten till offentlig förvaltning.</textBlock>
    <textBlock id="i-da5d648a17e7b8ea">Vi pekar på de regler som finns i flera andra länder.</textBlock>
    <textBlock id="i-a22a2003bf0e501e">Vi pekar på möjligheten att ange procentsatser för begränsning av olika hanteringar. Vi pekar på att det också är angeläget att man redovisar de pensionsutfästelser som finns från gamla arbetsgivare. Vi pekar på att man måste redovisa bindningar till organisationer eller fackföreningar.</textBlock>
    <textBlock id="i-7457171e5849c45c">Vi pekar alltså på en lång rad regler och hanteringsmodeller som vi menar bör komma till stånd.</textBlock>
  </contentBlock>
  <contentBlock page="0" id="i-9c68e1aa718ddd6b">
    <textBlock id="i-971470f89c6422d7">I vår granskning har det också visat sig att de statsråd som det är aktuellt att titta på, från första stund har överlämnat sin förmögenhet för extern förvaltning. Inget av de här statsråden hanterar alltså själv sin förmögenhet. Det skall helt klart och tydligt fastslås att det inte finns någon kritik att rikta mot den hantering som har skett av förmögenheterna i den här regeringen.</textBlock>
  </contentBlock>
  <contentBlock page="0" id="i-1e3a7c29bb0acc6f">
    <textBlock id="i-36e78cef3b575715">Tvärtom visar vår granskning att de har varit försiktiga i överkant -- vilket vi faktiskt också säger på några ställen -- just för att inte skapa någon grund för misstro. Det finns alltså ingen sådan anledning att rikta misstro mot de statsråd som är aktuella.</textBlock>
  </contentBlock>
  <contentBlock page="0" id="i-d2122988fa7ce9a3">
    <textBlock id="i-4a1e3df866644555">Jag förstår inte vad Thage G Peterson syftar på när han säger att vi inte skulle vara villiga att ställa upp några regler. Vi pekar på en lång rad sådana i utskottsmajoritetens skrivning.</textBlock>
  </contentBlock>
  <contentBlock page="0" id="i-9e8cd755338b7ef9">
    <textBlock id="i-fa36ef5d3a47a31b">Anf. 13  Tredje vice talman BERTIL</textBlock>
    <textBlock id="i-6c478f345c2af3f2">FISKESJÖ (c):</textBlock>
  </contentBlock>
  <contentBlock page="0" id="i-183ee3d481d61c44">
    <textBlock id="i-beda3949271bc1a4">Fru talman! Jag har suttit och lyssnat på de ärade utskottskollegernas meningsutbyte och gjort några anteckningar.</textBlock>
  </contentBlock>
  <contentBlock page="0" id="i-85ec267bb4d2e792">
    <textBlock id="i-fc00e8185cb97182">Jag måste först säga att jag blev förvånad över inledningen till det anförande som utskottets ärade ordförande höll, där han försökte framställa det som om Socialdemokraterna skulle ha något slags särskild inställning till offentlighet och meddelarskydd och som om det skulle finnas företrädare för majoriteten som vore ute för att inskränka offentligheten och meddelarskyddet.</textBlock>
  </contentBlock>
  <contentBlock page="0" id="i-cca84e7b478cad46">
    <textBlock id="i-42cce84d4794d542">Jag har märkt denna tendens i några andra debatter som vi har haft, men de frågorna är inte uppe till behandling i dag. Jag tycker att det är synnerligen anmärkningsvärt att ordföranden inleder med insinuationer kring ett ärende som inte ens är föremål för behandling i dag, dessutom fullständigt grundlösa. Socialdemokraterna har sannerligen inget monopol på vakthållningen omkring offentlighetsprincipen i vårt land.</textBlock>
  </contentBlock>
  <contentBlock page="0" id="i-8cd85cf1aef065f7">
    <textBlock id="i-619218daef5cdd0a">Jag har själv suttit med i en utredning där vi försökte utvidga en del av de moment som grundlägger offentlighetsprincipen till att gälla även inom den privata sektorn. Vi kom långt, och vi lade fram ett förslag. Men det vågade inte den socialdemokratiska regeringen lägga fram. LO och</textBlock>
    <textBlock id="i-a145b6e504f30a94">Arbetsgivareföreningen med armarna om halsen på varandra sade nej till det, och därmed blev det ingenting. Jag har i alla de utredningar jag har medverkat i på det här området sannerligen försökt att slå vakt om offentlighetsprincipen och alla dess förutsättningar.</textBlock>
  </contentBlock>
  <contentBlock page="0" id="i-a0752b35faf2772f">
    <textBlock id="i-691e79766dd8789c">Jag har varit med om den diskussion som nu förs om KU:s uppgifter i många år. Jag vågar nog påstå att den definition som Birger Hagård återgav ur</textBlock>
    <textBlock id="i-9b6a12d683787324">Stjernquists och Holmbergs grundlagskommentar grundar sig på en inställning som var vanlig i slutet på 60-talet och början på 70-talet när det gällde</textBlock>
    <textBlock id="i-bb73d25eec3c8661">KU. Man trodde att KU:s granskningsverksamhet skulle om inte helt somna in så i varje fall få en mer kameral inriktning när det gällde förvaltningspraxis och sådana saker som nu finns i början av vårt betänkande och som i och för sig kan vara viktiga.</textBlock>
  </contentBlock>
  <contentBlock page="0" id="i-55cabd5d621a3489">
    <textBlock id="i-73b5c8fb5ac2a55a">Det visade sig sedan att konstitutionsutskottets granskning till mångas förvåning levde upp i början på 70-talet. Jag skall inte närmare här gå in på orsakerna till det -- det har jag många tankar om annars. Den blev mer och mer omfattande, mer och mer intressant och stäckte sig över allt vidare områden. Den inriktningen har, oavsett vilka regeringar som har haft makten, hållits vid liv. Det tycker jag är bra.</textBlock>
  </contentBlock>
  <contentBlock page="0" id="i-895b0bd84508566d">
    <textBlock id="i-d5092eecdc952985">För min del tror jag inte att det skulle vara särskilt lyckat att återföra KU till något litet bås där man sitter och enbart tuggar på regler. Då har vi missat den unika möjlighet som KU har som ett organ i gränslandet mellan juridik, statsrätt och politik.</textBlock>
    <textBlock id="i-f6802cd2fc320129">Det är just den positionen som gör det möjligt för</textBlock>
    <textBlock id="i-607d3952b0460ea2">KU att göra insatser, ta fram material och komma till slutsatser som ingen annan instans i samhället kan åstadkomma. Det är själva finessen med konstitutionsutskottet som granskningsorgan, vilket många missuppfattar. Det kritiseras gubevars i pressen. Jag tycker att det är precis där konstitutionsutskottet skall finnas.</textBlock>
  </contentBlock>
  <contentBlock page="0" id="i-d5a6ca5770e4d83d">
    <textBlock id="i-ebc16080f1e8473a">Vi kan naturligtvis beskylla varandra för att politisera och för att inte politisera. KU är naturligtvis ett politiskt organ. Riksdagen är ett politiskt organ. Det är inte så konstigt om man kommer till olika slutsatser i frågor som är en del av hela det politiska livet. Det som är så värdefullt för alla som är intresserade av tillståndet i riket är ju den faktaframställning som finns i utskottets s.k.</textBlock>
    <textBlock id="i-c6fbde8bbd657ce2">recit. Vi brukar vara ense om den. Även om det har varit litet gnöligt ibland har vi dock lyckats att bli ense om sakbeskrivningen.</textBlock>
  </contentBlock>
  <contentBlock page="0" id="i-0716e1a614dc7e04">
    <textBlock id="i-77ddaa3a5e0dd23d">Det har gjorts mycket gedigna utredningar i en lång rad viktiga frågor under åren. Jag vill gärna instämma i Birger Hagårds beröm av vårt kansli, som har lagt ned ett fantastiskt fint arbete som vanligt. Jag är inte ett dugg överraskad; det brukar vara så. Kansliet har också i allra högsta grad bidragit till bakgrundsbeskrivningarna, vilka man inte skulle kunna få fram på annat sätt.</textBlock>
  </contentBlock>
  <contentBlock page="0" id="i-9d01a7d6a7986e14">
    <textBlock id="i-5866c6bf61efd693">Man kan naturligtvis säga att det är märkligt att det finns utrymme för konstitutionsutskottets granskning i en parlamentarisk demokrati där alla viktiga beslut fattas i riksdagen, oavsett om det gäller statsfinanserna eller om det gäller lagstiftning, och där regeringen är helt underordnad riksdagen. Regeringen är ett slags förberedande och verkställande utskott för riksdagen om vi ser det ur konstitutionell synpunkt.</textBlock>
    <textBlock id="i-f0f7742c26f6a2b4">Jag tror att det var Birger Hagård som var inne på det faktum att regeringen ständigt är utsatt för utfrågningar av olika slag här i kammaren och för granskning av annan karaktär. Sedan har vi massmedierna som ständigt är på alerten, även om de ibland hugger fel.</textBlock>
  </contentBlock>
  <contentBlock page="0" id="i-a0fbecbb18202e98">
    <textBlock id="i-0268f589c93f095b">Trots att det finns en stor öppenhet i det svenska styrelsesystemet har det visat sig att det finns en plats för konstitutionsutskottets granskning som är viktig att fylla. Det bidrar ytterligare till att öka öppenheten i det svenska samhället. Utskottet kan ta fram material av ett slag som trots offentlighetsprincipen är svårt att få tag i även för medierna.</textBlock>
  </contentBlock>
  <contentBlock page="0" id="i-c719bae3ba5b34cd">
    <textBlock id="i-12bf84d21aef24a0">Jag tror således på utskottets möjligheter att framöver fullgöra denna värdefulla och viktiga uppgift, och jag tror att utskottet dessutom kan få nya intressanta uppgifter om Sverige kommer med i EG. Här vidgas fältet. I och med ett EG-inträde kommer ju regeringsledamöternas positioner att bli något annorlunda än vad de är nu, eftersom det är ministerrådet som fattar besluten i slutskedet i en rad frågor. Jag kan här se framför mig nya intressanta granskningsuppgifter för konstitutionsutskottet.</textBlock>
  </contentBlock>
  <contentBlock page="0" id="i-07139fa863a4f556">
    <textBlock id="i-c577dc4615774442">Vi har anmärkt på mycket i betänkandet. Tidigare talare har varit inne på det, och jag skall inte upprepa det. Men jag vill upprepa en sak som jag har tjatat om i ungefär 20 år. Det gäller propositionsavlämnandet, författningsutgivningen och liknande ting -- dvs. ryckigheten i arbetet för riksdag och regering. Den grundläggande orsaken är att vi har fel budgetår.</textBlock>
  </contentBlock>
  <contentBlock page="0" id="i-5fe21843581b21dc">
    <textBlock id="i-0c0617ea2564b302">Nu tycks det äntligen börja lossna i den frågan. Fler än jag inser att det är på det sättet.</textBlock>
    <textBlock id="i-c15e68cfcef476cb">Riksdagsutredningen arbetar med frågorna, och den kan möjligen lägga fram ett förslag om en ändring av budgetåret så småningom. Budgetårets förläggning är den grundläggande orsaken till propositionsanhopningen och till svårigheterna att få ut författningar i tid på vårkanten. Riksdagen fattar besluten så sent.</textBlock>
  </contentBlock>
  <contentBlock page="0" id="i-41ca9ece344d8b19">
    <textBlock id="i-3a16da58832371d6">Det hindrar inte att regeringen skall känna sitt ansvar. Jag står naturligtvis bakom den kritik som riktas mot regeringen för att den inte har varit tillräckligt uppmärksam på dessa frågor. De är i allra högsta grad av intresse för riksdagens arbete när det gäller propositionsavlämningen. Jag har velat referera till den egentliga bakgrunden till de svårigheter som finns.</textBlock>
  </contentBlock>
  <contentBlock page="0" id="i-92092c4927d6c013">
    <textBlock id="i-97e2b1537b111c4a">Jag måste säga att det stöter mig litet grand att lyssna på utskottets ärade ordförande. Jag får en känsla av att man från socialdemokratiskt håll vill ge sken av att man står för något slags högre moral än andra. Det gör mig alltid litet upprörd. Jag tycker inte om moralister över huvud taget.</textBlock>
    <textBlock id="i-8fe05c2a56f841a3">Pretentionerna och brösttonerna vad gäller de frågor vi håller på med här har jag svårt att förstå.</textBlock>
  </contentBlock>
  <contentBlock page="0" id="i-8c59fd9c98481aad">
    <textBlock id="i-e11bd56bf2693cf1">Jag instämmer med Ylva Annerstedt när hon påpekar att det inte finns någon grund för att påstå att vi från regeringssidan skulle vara ointresserade av de problem som statsråd med stora förmögenhetsinnehav kan råka ut för. Det är vi inte, utan tvärtom. Det är bara att läsa innantill i betänkandet. Vi behandlar detta sida upp och sida ner och kommer fram till en lång rad rekommendationer om hur det bör vara.</textBlock>
  </contentBlock>
  <contentBlock page="0" id="i-d4f1d57e1261dd50">
    <textBlock id="i-08b5e97d9be4e987">Det är också korrekt att konstatera att vi i den noggranna genomgång som har gjorts inte har kunnat finna några fall där vi kan visa att statsråd faktiskt har försökt gynna sig själva. Om vi hade gjort det, skulle vi minsann ha slagit larm. Men vi har inte kommit på några sådana fall, och då är det korrekt att tala om det. Det innebär inte att vi från majoritetens sida tycker att nuvarande tillstånd är bra.</textBlock>
  </contentBlock>
  <contentBlock page="0" id="i-0697e1943164ff2b">
    <textBlock id="i-fc60b9929708bedb">Utskottets ärade ordförande sade t.ex. att vi från majoritetens sida inte tyckte att det fanns anledning att sätta några gränser. Det är en verklighetsförfalskning. Det stämmer inte med vad som står i majoritetens skrivning i utskottsbetänkandet.</textBlock>
  </contentBlock>
  <contentBlock page="0" id="i-98adfeed47dd7366">
    <textBlock id="i-d22f66c2e20e1935">De inledande anförandena har svept över det mesta. Jag skall avstå från att på förhand beta av de olika ämnesområdena. Vart och ett av dessa kommer att bli noggrant behandlat i fortsättningen.</textBlock>
  </contentBlock>
  <contentBlock page="0" id="i-664c76ea8ca7b2c2">
    <textBlock id="i-5623988b5dd05fc8">Fru talman! Jag ber att få instämma i de yrkanden som tidigare har framställts av Birger Hagård och</textBlock>
    <textBlock id="i-68d516388f03015e">Ylva Annerstedt.</textBlock>
  </contentBlock>
  <contentBlock page="0" id="i-15bd1421b9451669">
    <textBlock id="i-55be8ab2958dbe94">Anf. 14  THAGE G PETERSON (s) replik:</textBlock>
  </contentBlock>
  <contentBlock page="0" id="i-f075fc1799e226e3">
    <textBlock id="i-2eb060484aa19b50">Fru talman! De borgerliga har lovprisat personalen vid KU:s kansli. För att det inte skall uppträda något missförstånd om ordförandens relationer till kansliet vill jag meddela kammaren att jag har för avsikt att tacka personalen för deras insatser genom att bjuda dem på lunch torsdag den 10 juni.</textBlock>
  </contentBlock>
  <contentBlock page="0" id="i-c75fe4a6255d258f">
    <textBlock id="i-c9f73985b1af3f77">Jag är glad över tredje vice talmannens uppslutning kring offentlighetsprincipen och meddelarskyddet.</textBlock>
    <textBlock id="i-d67c806db861c2bc">Jag hade inte heller väntat mig något annat.</textBlock>
    <textBlock id="i-c2c1cf317f2f2e87">Självfallet känner jag till och respekterar hans fina och bestående arbetsinsatser på detta område. Men just därför tyckte vi socialdemokrater att det var överraskande och trist att vi inte fick hans stöd när vi i höstas ville ge regeringen till känna att den, i förhandlingarna med EG, skulle göra en klar utgångsdeklaration om offentlighetsprincipen och meddelarskyddet. Varför tog jag upp den frågan i min inledning? Jo, därför att den hör hemma i en granskningsdebatt.</textBlock>
  </contentBlock>
  <contentBlock page="0" id="i-5a074e2722006e3e">
    <textBlock id="i-b02e7bb8d74cc977">Svenska medier kan inte fungera på det sätt som vi vill att de skall göra, för att granska och hålla demokratin frisk och levande, om vi inte får ha kvar offentlighetsprincipen och meddelarskyddet. Det är inte bara riksdagens konstitutionsutskott som sköter granskningen. Medierna har också en viktig granskande uppgift. Offentlighetsprincipen och meddelarskyddet hör hemma i det sammanhanget.</textBlock>
  </contentBlock>
  <contentBlock page="0" id="i-2bbada4d7a2536d9">
    <textBlock id="i-a0cd62d7c37361c3">Vi socialdemokrater har nog inte högre moral än andra partier i riksdagen. Vi har aldrig hävdat det.</textBlock>
    <textBlock id="i-303a87f5083404f2">Vi har inte heller tagit till några brösttoner i diskussionen. Men det finns en skillnad, om man utgår från diskussionen om statsrådens aktieinnehav. Vi socialdemokrater är oroliga för den debatt som pågår om förtroendet för dem som har fått andras uppdrag i näringsliv, finansvärld, banker och politik. Därför menar vi att vi måste leva upp till regeringsformens intentioner om att statsråd inte får inneha uppdrag eller utöva verksamhet som kan rubba förtroendet för honom eller henne. Statsråden är inte vilka personer som helst. Därför är jag litet förvånad och förundrad, ja, litet överraskad över tredje vice talmannens litet slappa inställning till de demokratiska aspekterna av detta granskningsärende. Jag kan ha en viss förståelse för att han som vice ordförande i konstitutionsutskottet av rent partitaktiska eller politiska skäl tvingas acceptera majoritetens linje i sakfrågan i ett slutligt avgörande av ärendet, i det gränsland som man ofta talar om mellan juridik och politik. Men jag har ingen förståelse för att han inte är orolig för att det här finns en förtroendekris i</textBlock>
    <textBlock id="i-915ae1ef1b623697">Sverige.</textBlock>
  </contentBlock>
  <contentBlock page="0" id="i-eaf648966ac3ef32">
    <textBlock id="i-401caa334c233442">Anf. 15  Tredje vice talman BERTIL</textBlock>
    <textBlock id="i-bc77ba06d51ea087">FISKESJÖ (c) replik:</textBlock>
  </contentBlock>
  <contentBlock page="0" id="i-9bd217a3ec2c6698">
    <textBlock id="i-b8e4159df7d717f9">Fru talman! Jag återkommer till ämnena yttrandefriheten och offentlighetsprincipen, som vi egentligen inte diskuterar i dag. Det enda som skilde var att Socialdemokraterna ville ha ett tillkännagivande till regeringen i en fråga där regeringen hade precis samma uppfattning som den utskottet gav uttryck för. Det skulle vara en konstig metod i utskottet. Man skulle då insinuera att regeringen företrädde en annan linje än den utskottet så tydligt markerade i sin skrivning.</textBlock>
    <textBlock id="i-d449cd23a0db63e7">Utskottets ärade ordförande får ursäkta, men jag ser det närmast som ett försök att inbilla folk att</textBlock>
    <textBlock id="i-285497e772c4363e">Socialdemokraterna hade någonting annat på hand eller någon större iver i denna fråga än andra. Jag var mycket förvånad över Socialdemokraternas agerande i den frågan, om man ser det ur saklig synpunkt. I övrigt var jag inte alls förvånad.</textBlock>
  </contentBlock>
  <contentBlock page="0" id="i-91668ace3a54f690">
    <textBlock id="i-3f2d5e0c145ff139">Ordföranden frågar om vi inte är oroliga för den allmänna debatt som förs i samhället om förmögenhetsförvaltning och missbruk på olika sätt inom finansvärlden. Det är klart att vi är det. Den ena skandalen läggs till den andra. Det är förfärligt.</textBlock>
    <textBlock id="i-87d8d4735fc5aa98">Jag medverkar gärna till att fördöma detta, oavsett om det är finansspekulation, fallskärmsavtal eller vad det än må vara. Men det må tillåtas mig att notera att alla dessa avarter har sin rot i det glada</textBlock>
    <textBlock id="i-19373e4b84c45345">80-talet. Jag hörde aldrig Socialdemokraterna då uttala några varningar. Hela spelet fick rulla på, och det gjorde det med besked, ända ut över kanten av klyftan.</textBlock>
  </contentBlock>
  <contentBlock page="0" id="i-29a1efa44c0c06e0">
    <textBlock id="i-c8ad54c616cc0149">Vi har ingen slapp inställning när det gäller statsrådens förmögenhetsinnehav. Vi har ingen slapp inställning till uppföljning av grundlagens paragrafer om att statsråden inte får inneha uppdrag som kan skada deras förtroende. Vad vi har sagt återfinns i konstitutionsutskottets betänkande. Vi utgår från att regeringen fullföljer det som står där.</textBlock>
  </contentBlock>
  <contentBlock page="0" id="i-47433a553c3317c3">
    <textBlock id="i-6c1ed1c1277b32d0">Från mitt parti finns inget statsråd som är aktuellt i dessa sammanhang. De har så ynka litet aktier, de stackarna, så de har inte kommit med på listan.</textBlock>
    <textBlock id="i-17712e167efe2fd7">Men man måste konstatera att ingen regering har gjort mer för att lyfta fram dessa frågor i ljuset.</textBlock>
    <textBlock id="i-3d677a5625d7067d">Regeringen har, som många har påpekat, t.o.m.</textBlock>
    <textBlock id="i-642972c923eef103">tillsatt en särskild etikkommitté. I flera avseenden har statsråden varit alltför försiktiga. Det är närmast löjeväckande att strunta i att delta i ett regeringsbeslut därför att man råkar ha aktier för</textBlock>
    <textBlock id="i-0044c60f042438dd">900 kronor. Det är väl ingen som tror att ett regeringsbeslut i det fallet kan vara av något särskilt personligt intresse.</textBlock>
  </contentBlock>
  <contentBlock page="0" id="i-747ef830a5d85874">
    <textBlock id="i-9bf44e71b82516a9">Anf. 16  THAGE G PETERSON (s) replik:</textBlock>
  </contentBlock>
  <contentBlock page="0" id="i-d0c075ac91d5441a">
    <textBlock id="i-93e665aff264dd34">Fru talman! Jag medger gärna att vi har kvar många beklagliga rester från spekulationsekonomin. Men statsråden med stora aktieinnehav är väl ändå ingen produkt av 80-talet?</textBlock>
  </contentBlock>
  <contentBlock page="0" id="i-dbb7c94bdea77e23">
    <textBlock id="i-fa8f4ab41e4a00b4">De har ju kommit in i regeringen efter den borgerliga valsegern 1991, så de statsråden tar vi liksom inget ansvar för.</textBlock>
  </contentBlock>
  <contentBlock page="0" id="i-f0138cbfd527b382">
    <textBlock id="i-ecf6fa413b3a5aac">Sedan sade tredje vice talmannen att inget av centerstatsråden hade de här problemen. Men då vill jag ändå åberopa en intervju som jordbruksminister Karl Erik Olsson gav och som han inte har dementerat på något sätt, där han faktiskt var inne på att de starka ekonomiska bindningarna skapar problem, problem som vi socialdemokrater har fäst uppmärksamheten på.</textBlock>
  </contentBlock>
  <contentBlock page="0" id="i-ca032666d661a5c7">
    <textBlock id="i-4efe47f4d4fc6072">Jordbruksministern sade i den intervjun, om jag får tolka orden någorlunda fritt, att hans starka bindningar till jordbrukets ekonomiska intressen och hans personliga ekonomiska intressen gör att han är räddare för att fatta beslut. Det gör att han så att säga får en svårare arbetsdag.</textBlock>
  </contentBlock>
  <contentBlock page="0" id="i-e7ab7bf2cf2cf056">
    <textBlock id="i-87b474d6f60a9d13">Från socialdemokratiskt håll är vi förvånade över att den borgerliga majoriteten och Ny demokrati i</textBlock>
    <textBlock id="i-6f96d40b5ca81b98">KU inte har sett komplikationerna i det här ärendet.</textBlock>
  </contentBlock>
  <contentBlock page="0" id="i-3b86c41332cc1aec">
    <textBlock id="i-b169fa4b1bb20485">Jag skulle vilja ställa ett par frågor till tredje vice talmannen inför hans sista replik. Jag gör det också mot den bakgrunden att han ju är inte bara vice ordförande i konstitutionsutskottet och tredje vice talman i riksdagen. Han är också en erkänd statsvetare med rötter i folkrörelserna. Därför tror jag att han bättre än många andra borde kunna se på de problem, både etiska och moraliska, som är förbundna med de frågor som vi nu diskuterar, om förtroendet för politik och politiker.</textBlock>
  </contentBlock>
  <contentBlock page="0" id="i-efb41056da4fb4d2">
    <textBlock id="i-e14a1aa969563979">Tror tredje vice talmannen verkligen inte att vanligt folk utanför Riksdagshuset kan börja undra hur landet styrs och om inte redan det förhållandet att misstankar föds utgör en fara för demokratin?</textBlock>
  </contentBlock>
  <contentBlock page="0" id="i-238acbae703db117">
    <textBlock id="i-35730fd3a4f4c790">Slutligen, fru talman, vill jag än en gång erinra om att i 1983/84 års granskningsbetänkande gjorde KU</textBlock>
    <textBlock id="i-b106fd02ca480380">ett enhälligt uttalande som jag citerade i min replik till Ylva Annerstedt. Jag vill dra det igen: ''hur nödvändigt det bedöms vara för det politiska arbetets anseende att allmänheten kan ha förtroende för att statsråden står självständiga gentemot ovidkommande intressen.'' Delar tredje vice talmannen fortfarande den uppfattning som kommer till uttryck i detta uttalande?</textBlock>
  </contentBlock>
  <contentBlock page="0" id="i-73b2bb7b44bd65f3">
    <textBlock id="i-ffbfe7265e3eb0b5">Anf. 17  Tredje vice talman BERTIL</textBlock>
    <textBlock id="i-99f1908757692d76">FISKESJÖ (c) replik:</textBlock>
  </contentBlock>
  <contentBlock page="0" id="i-5b5c932ae3f64489">
    <textBlock id="i-1c6ea83408a83691">Fru talman! Vad beträffar citatet som utskottets ordförande läste upp står jag naturligtvis på samma ståndpunkt nu som då. Det finns heller inget i utskottets majoritetsskrivning som svär mot detta.</textBlock>
  </contentBlock>
  <contentBlock page="0" id="i-f549f791602fdd7b">
    <textBlock id="i-b171f80e35d78675">Vad Socialdemokraterna i det här ärendet ägnar sig åt -- jag börjar bli litet misstänksam vad gäller motiven, måste jag säga -- är att måla upp en felaktig bild av var majoriteten står. Och sedan skjuter de vilt på den! Det är visserligen ett gammalt debattrick att man tillvitar motståndaren åsikter och uppfattningar som vederbörande inte har, och sedan angriper man dessa uppfattningar och åsikter alldeles våldsamt.</textBlock>
  </contentBlock>
  <contentBlock page="0" id="i-99157f05d14bc1d7">
    <textBlock id="i-06e0c681928d2266">Vi har inte nonchalerat det här problemet. Jag hänvisar än en gång till vad som står i utskottsbetänkandet, och jag tycker att man skall fortsätta på den väg som konstitutionsutskottet har angivit för att lösa problemet.</textBlock>
  </contentBlock>
  <contentBlock page="0" id="i-34d057ae03b78fd4">
    <textBlock id="i-cdf1cd5441bf2b7f">Naturligtvis besvarar jag jakande frågan om jag tror att det är viktigt att allmänheten har förtroende för sina politiker -- självklart! Men då får vi ju inte själva hjälpa till med att utså misstro där det inte finns någon grund för detta.</textBlock>
  </contentBlock>
  <contentBlock page="0" id="i-8371205caa0c2b9e">
    <textBlock id="i-408887f30fa3e9f3">Visst finns det politiker som dummar sig, och det finns politiker som är värda kritik i allra högsta grad, men flertalet politiker är faktiskt hederliga och gör så gott de kan. Sedan kan även detta kritiseras naturligtvis, men det är inte en moralisk fråga utan det är en fråga av annan karaktär.</textBlock>
  </contentBlock>
  <contentBlock page="0" id="i-42ba76f62c116496">
    <textBlock id="i-e92e49228ca10ead">Karl Erik Olsson har gjort ett uttalande. Ja, det är väl en följd av den allmänna debatten. Men jag föreställer mig att vi i framtiden måste kunna i en regering ha människor med erfarenhet från alla möjliga områden i samhället. Hur skall vi annars kunna få fram en regering som vet någonting, som kan någonting och som representerar någonting?</textBlock>
    <textBlock id="i-297982afcb0faf2a">Vi kan väl inte ha en särskild ombudsmannakår som vi skulle specialutbilda för att bli statsråd och absolut fria från alla förmögenheter, helst bostäder väl också. I varje fall borde de inte ha några gårdar.</textBlock>
  </contentBlock>
  <contentBlock page="0" id="i-218225db4641f3d6">
    <textBlock id="i-173b2d687c17c27d">Jag erinrar mig Platons undervisning rörande det här problemet. Han menade att man skulle uppfostra folk undan för undan till att bli politiker.</textBlock>
    <textBlock id="i-809c7d6791a8b078">Först när de var färdigutbildade, i 50-årsåldern, skulle de få börja ägna sig åt politik, och då skulle de stå fria från allting annat. Är det ett utslag av ett slags nyplatonism som vi nu bevittnar?</textBlock>
  </contentBlock>
  <contentBlock page="0" id="i-b9c66a236f21f07b">
    <textBlock id="i-09ee62d0f759ceed">Talmannen anmälde att Thage G Peterson anhållit att till protokollet få antecknat att han inte ägde rätt till ytterligare replik.</textBlock>
  </contentBlock>
  <contentBlock page="0" id="i-7be21bbae360249b">
    <textBlock id="i-63de1f03c1ca1b4a">Anf. 18  INGVAR SVENSSON (kds):</textBlock>
  </contentBlock>
  <contentBlock page="0" id="i-726f7cf66ed7d37a">
    <textBlock id="i-428844db6e520714">Fru talman! Även jag vill instämma i tacket till kanslipersonalen för dess utomordentliga arbete när det gäller granskningsfrågorna. Fast jag kan inte utlova någon lunch under den närmaste tiden i alla fall.</textBlock>
  </contentBlock>
  <contentBlock page="0" id="i-312dac6d549ce177">
    <textBlock id="i-55b1a3d90729394d">Det har framförts ett antal värdefulla synpunkter av</textBlock>
    <textBlock id="i-2620ab217e2450e7">Birger Hagård, Ylva Annerstedt och Bertil</textBlock>
    <textBlock id="i-fe88e393e806de1c">Fiskesjö, och jag skall inte upprepa alltför mycket av vad de har sagt. Men det är några aspekter som jag gärna skulle vilja ta upp i diskussionen här.</textBlock>
  </contentBlock>
  <contentBlock page="0" id="i-97cd7b368c49ca14">
    <textBlock id="i-3fa1194ddc7e82a7">Konstitutionsutskottets ordförande nämnde i början pressens betydelse för en god granskning av den politiska verksamheten, och han betonade där mångfaldens betydelse. Jag delar uppfattningen att ett gott samhälle utvecklas, om där finns en mångfald av balanserande maktfunktioner, och dit hör bl.a. KU:s granskning av regeringen.</textBlock>
  </contentBlock>
  <contentBlock page="0" id="i-9b8136bcac761fe3">
    <textBlock id="i-027b97cf1de402de">Vi är ju ofullkomliga människor, och vi lever i ett ofullkomligt samhälle. Därför behöver vi avbalanserade maktfunktioner. Jag tror att i grunden måste det finnas en balans mellan den verkställande makten, den lagstiftande makten och den dömande makten, och sedan har vi då det offentliga samtalet och pressens och övriga mediers funktion.</textBlock>
  </contentBlock>
  <contentBlock page="0" id="i-cb548b8f8147c3b7">
    <textBlock id="i-d37380c1e6e24c4d">Men dess värre är den dömande makten inte särskilt kraftfull som maktbalansfaktor i Sverige, och det är kanske av historiska skäl. KU:s granskningsmakt är mycket viktig, men jag tror att vi behöver flera avbalanserande faktorer, inte minst på den juridiska sidan. Jag passade på, eftersom</textBlock>
    <textBlock id="i-00142476bee60142">KU:s ordförande tog upp pressens betydelse, att peka på att vi behöver t.ex. en författningsdomstol för att ytterligare öka mångfalden av maktbalans i samhället.</textBlock>
  </contentBlock>
  <contentBlock page="0" id="i-1b55c1f02ffb9670">
    <textBlock id="i-d77825c11b256508">Fru talman! Här har tidigare diskuterats partipolitisering av granskningsverksamheten.</textBlock>
    <textBlock id="i-63b8b1f1443b75ac">Aktieägandet har varit på tapeten, trots att det är ett särskilt ärende senare under dagen. Jag skall inte alltför djupt gå in på det här ärendet, men låt mig nämna en mycket olycklig effekt som kan uppstå om KU:s granskningsverksamhet bedrivs på ett felaktigt sätt.</textBlock>
  </contentBlock>
  <contentBlock page="0" id="i-3e1b06798b494ad7">
    <textBlock id="i-0a04bde193b0b953">Jag menar att Socialdemokraterna har bidragit till ett sådant olyckligt agerande. Medvetet eller omedvetet skapas en mediabild som sätts på regeringen. Den förenklade nidbild som kan utvecklas är att det enda ett statsråd sysslar med är att sko sig genom aktiespekulationer. Det är mycket olyckligt om den nidbilden sprids.</textBlock>
  </contentBlock>
  <contentBlock page="0" id="i-c4139a6a649c67ee">
    <textBlock id="i-69e7f908bc20597b">En annan typ av nidbild drabbar ibland oss riksdagsledamöter, t.ex. att vi sitter i kammaren och sover, och när vi är vakna försöker vi höja våra löner. Den typen av förenklade nidbilder måste vi motverka med all kraft, men dess värre förstärker</textBlock>
    <textBlock id="i-afe59ecf19230340">Socialdemokraterna i den här debatten den förenklade nidbilden av regeringen som aktiespekulanter.</textBlock>
  </contentBlock>
  <contentBlock page="0" id="i-7ccceb344d1253f2">
    <textBlock id="i-b3f8165c1822ff7d">Jag har förståelse för att det finns ett legitimt taktiskt behov för en opposition, oavsett kulör, att ifrågasätta en regerings trovärdighet, men jag skulle vilja vädja om en viss försiktighet. Nidbilder kan ju, när de väl har skapats, komma att vidlåda även regeringar av annan kulör.</textBlock>
  </contentBlock>
  <contentBlock page="0" id="i-47c8941f968f08c1">
    <textBlock id="i-2a73b3e6d7486fa0">Fru talman! Det finns flera svårigheter i den granskningsverksamhet som konstitutionsutskottet ägnar sig åt. Polenaffären, som senare kommer att diskuteras här, är ett exempel på att det kan finnas stora svårigheter. Regeringsledamöter kan genom olika signalsystem, vilka ibland är mycket komplicerade, bidra till situationer som, om de varit möjliga att dokumentera, skulle medföra t.ex.</textBlock>
    <textBlock id="i-e3d74b88cf5c83c3">konstitutionell kritik. Statsråd kan medvetet eller omedvetet, direkt eller indirekt, genom sitt agerande påverka utvecklingen i enskilda ärenden.</textBlock>
    <textBlock id="i-4b048ab6320d6c54">Det finns hypoteser som tyder på att det var vad som hände i Polenaffären.</textBlock>
  </contentBlock>
  <contentBlock page="0" id="i-9adbe842da01cfad">
    <textBlock id="i-d476c6f1f7b36c4e">De informella signalerna är mycket svåra att dokumentera. Om en tanke funnits i en ministers hjärna eller i en industriledares hjärna, och de samtidigt har ett intresse av att inte delge omvärlden denna tanke, kan det bli utomordentligt svårt för t.ex. konstitutionsutskottet att genomföra en analys av läget. De kan därmed också förhindra att det framförs kritik mot agerandet, eftersom det bara kan anas. Det är lätt att sopa igen spåren om de enbart finns dokumenterade i någons hjärna.</textBlock>
  </contentBlock>
  <contentBlock page="0" id="i-2ba308a93d56681a">
    <textBlock id="i-8b9a9339aaee1c5c">Fru talman! Frågan om författningsutgivning har tidigare varit på tapeten här i debatten. Där finns en hel del att säga. Jag skall inte upprepa alltför mycket av det som sagts. Det måste komma till stånd en skärpning på detta område. Vi måste ställa kraftfulla krav på regeringen på den här punkten.</textBlock>
    <textBlock id="i-e4acb3f7080aed2f">Ylva Annerstedt redogjorde för en hel del statistik på området som visade att utveckligen hade försämrats.</textBlock>
  </contentBlock>
  <contentBlock page="0" id="i-562453804ff27348">
    <textBlock id="i-f62cb605d5ca4e7b">Även riksdagen har ett visst ansvar för sent utkomna författningar, dels genom vår arbetsplanering och arbetsrytm, dels för att vi tycks vara litet rädda för att ha litet udda tider för ikraftträdandet.</textBlock>
  </contentBlock>
  <contentBlock page="0" id="i-19f08925103531b6">
    <textBlock id="i-e4cbe4ec6f1611d9">Riksdagsutredningen arbetar med att få en bättre årsrytm för riksdagen, bl.a. genom en omläggning av budgetåret till kalenderår. Om detta kan bli ett faktum kan riksdagen hjälpa till att få en bättre författningsutgivning. Men trycket på regeringen att leva upp till rimliga rättssäkerhetskrav när det gäller författningsutgivningen måste kvarstå med oförminskad styrka. Det är viktigt.</textBlock>
  </contentBlock>
  <contentBlock page="0" id="i-1a8641fa68b19e46">
    <textBlock id="i-bf7d88100ee465e6">Fru talman! Jag yrkar bifall till reservation 4 och i övrigt till utskottets betänkande.</textBlock>
  </contentBlock>
  <contentBlock page="0" id="i-a62330ccb586c243">
    <textBlock id="i-3c48de00ef0931f6">Anf. 19  THAGE G PETERSON (s) replik:</textBlock>
  </contentBlock>
  <contentBlock page="0" id="i-7f5f6b3fc0eb1216">
    <textBlock id="i-60b9b4a1b5d1dd43">Fru talman! Jag begärde ordet för att möta Ingvar</textBlock>
    <textBlock id="i-5cb102cd081e83d4">Svenssons nidbildsresonemang. Han vädjade om att oppositionen skulle lugna sig med hänsyn till att regeringens ställning inte skulle bli för svag i folks ögon. Det är en utomordentligt farlig uppfattning som jag av två skäl inte kan dela.</textBlock>
  </contentBlock>
  <contentBlock page="0" id="i-88f8dd2308ca1372">
    <textBlock id="i-66c7861ac965f5f9">Det första skälet är att vår parlamentarism förutsätter regering och opposition. Det är viktigt att oppositionen granskar regeringen och debatterar regeringens förslag. Endast på så sätt kan demokratin hållas frisk och levande.</textBlock>
    <textBlock id="i-e67f18d286e1f754">Regeringens ställning hos allmänheten får sedan bedömas utifrån regeringens göranden och låtanden.</textBlock>
  </contentBlock>
  <contentBlock page="0" id="i-d46317d236a37e51">
    <textBlock id="i-2c2c20435a20bc70">Regeringen får regera på ett sådant sätt att folk tror på den och tycker om regeringen. Det kan inte vara oppositionens uppgift att lägga åt sidan sin oppositionsroll bara för att regeringen i folks ögon skall få en bättre ställning. Därför är Ingvar</textBlock>
    <textBlock id="i-738a77df563e7606">Svenssons resonemang utomordentligt farligt i vår parlamentariska demokrati. Detta var det första skälet.</textBlock>
  </contentBlock>
  <contentBlock page="0" id="i-e42f14d239866f4e">
    <textBlock id="i-ca1aeba3eae8a390">Det andra skälet till att jag reagerade är att det är farligt för demokratins fortbestånd och tron på ett rättssamhälle om inte politikerna och det politiska systemets verksamhet granskas. Vådan av att så inte sker ser vi i det som just nu äger rum i Italien.</textBlock>
  </contentBlock>
  <contentBlock page="0" id="i-7557dd5238945edc">
    <textBlock id="i-5d94e0951411736e">Jag har följt den italienska krisen mycket noga. Där sitter nu bakom lås och bom ett stort antal politiker från alla partier, statsråd, tidigare partiledare och folk från näringslivet. Över hundra ledamöter av det italienska parlamentet nämns i utredningar och är föremål för åtal eller åtalsundersökningar.</textBlock>
  </contentBlock>
  <contentBlock page="0" id="i-aaabecf6810e9d65">
    <textBlock id="i-6a9b65ce1d3f1aa0">Jag såg ett TV-program där några italienare från gatan sade:''Vi litade på våra politiker. Vi valde dem därför att vi trodde att de skulle sköta sig och sköta våra angelägenheter på ett vettigt och utmärkt sätt. Men samtidigt har vi inte lagt oss i.''</textBlock>
    <textBlock id="i-90836b11033c76da">Där kom självkritiken.</textBlock>
  </contentBlock>
  <contentBlock page="0" id="i-e248a884a615e128">
    <textBlock id="i-4bf5707ea6025fdf">Det är oerhört viktigt att vi har förtroendemän runt om i landet och människor som intresserar sig för partipolitiskt arbete. Här kommer Ingvar</textBlock>
    <textBlock id="i-b676ae39991f80d8">Svenssons tes in i bilden. Det skulle bli förödande om vi inte skulle ha tillgång till den fria debatten och det partipolitiska arbetet -- utan några lugnande åtgärder.</textBlock>
  </contentBlock>
  <contentBlock page="0" id="i-e4ec7723d9eed43c">
    <textBlock id="i-b731597affe49bd3">Anf. 20  INGVAR SVENSSON (kds) replik:</textBlock>
  </contentBlock>
  <contentBlock page="0" id="i-cf72c5fe29094cea">
    <textBlock id="i-04c4677d21e98e6b">Fru talman! Jag delar Thage G Petersons inställning när det gäller granskningsfunktionen i ett demokratiskt samhälle. Där har vi inte skilda åsikter. Mitt resonemang om maktbalans byggde helt och hållet på detta synsätt.</textBlock>
  </contentBlock>
  <contentBlock page="0" id="i-9e0228800a775e35">
    <textBlock id="i-95823d2cb7d872b8">Det jag pekade på var att oppositionen inte saknar ansvar för den bild som målas upp i media, fixeringen vid snuttifiering, snedvridenheten när man speglar konflikter, osv. Det är viktigt att man hjälper till att skapa en allsidig bild som är relevant för vad som faktiskt inträffar och vad regeringen ägnar sig åt.</textBlock>
  </contentBlock>
  <contentBlock page="0" id="i-71fee93e78afd416">
    <textBlock id="i-58e0a4e7c1e1431e">Jag menar att vi både i den politiska debatten och i den allmänna mediadebatten alldeles för litet diskuterar begreppet relevans. Där har oppositionen ett ansvar för vilka bilder som skapas.</textBlock>
    <textBlock id="i-1f3717f8924c4294">Där kan man bidra, och man kan också uppträda med en viss försiktighet. Det var detta jag vädjade om.</textBlock>
  </contentBlock>
  <contentBlock page="0" id="i-464ef28f9e3ef25c">
    <textBlock id="i-c63f1e92f08b0554">Anf. 21  HARRIET COLLIANDER (nyd):</textBlock>
  </contentBlock>
  <contentBlock page="0" id="i-b9cabafed1cd522e">
    <textBlock id="i-f17ee4189ea7bb3b">Fru talman! Detta är mitt andra granskningsår i utskottet. Jag har noterat att det har skett en viss kantring i arbetet mot partipolitiska ställningstaganden. Förra året rådde balans, kanske därför att man granskade två regeringar, den avgångna socialdemokratiska regeringen och den nytillträdda borgerliga regeringen. I år har vi granskat den borgerliga regeringens sätt att sköta sitt fögderi, med undantag för granskningen av</textBlock>
    <textBlock id="i-dd51748c05b9ccb6">Allan Larssons roll i Polenaffären.</textBlock>
  </contentBlock>
  <contentBlock page="0" id="i-7e642eb6e7fe0087">
    <textBlock id="i-e9d60f95271a9615">Socialdemokraterna har blivit aggressiva och gått till överdrift i sitt partipolitiska nit, såsom i ärendet om statsrådens aktieinnehav. De borgerliga ledamöterna är alldeles för överslätande mot de sina när de förtjänar kritik, såsom när regeringen låter bortåt 5 miljarder rinna ner i ett stort svart hål, därför att regeringen inte styrt Sverige i flyktingpolitiskt hänseende sommaren 1992. Ny demokrati har en särskild reservation beträffande flyktingpolitiken och ett särskilt yttrande som avser</textBlock>
    <textBlock id="i-2a1f31fd2ff66376">Birgit Friggebos uttalande om kosovoalbaner.</textBlock>
  </contentBlock>
  <contentBlock page="0" id="i-567cb764a9f14299">
    <textBlock id="i-c7e1658351e161ca">I några ärenden har Ny demokrati fungerat som moderator. Jag tänker då på Polenärendet och aktieinnehavet. Vi har också medverkat till försträkta skrivningar vad gäller kulturministerns hantering av ägarfrågorna beträffande Sveriges</textBlock>
    <textBlock id="i-77470d7f36910a74">Radio och Näringsdepartementets konsultupphandlingar.</textBlock>
  </contentBlock>
  <contentBlock page="0" id="i-7adde1ad210553da"/>
  <contentBlock page="0" id="i-5790ec40aa9f661d">
    <textBlock id="i-9cf4a2237e06391a">I ett ärende har utskottet varit rörande enigt mot</textBlock>
    <textBlock id="i-a72c6c25d19d17c2">Ny demokrati, och det gäller utnämningspolitiken.</textBlock>
    <textBlock id="i-b6f579221454bf2a">Jag hade på utskottets begäran begränsat min anmälan och begärde således granskning av regeringens utnämningar av verkställande direktörer i statliga aktiebolag. Ett enat utskott kunde med en suck av lättnad konstatera att anmälan inte kunde tas upp till granskning, eftersom utnämningar i statliga aktiebolag inte faller inom KU:s granskningsområde. Det kan förvisso vara sant. Sakförhållandena är dock sådana att regeringen utser kandidat till verkställande direktörsposterna, fast den säger att den inte har med saken att göra. Det är principiellt intressant med hänsyn till vissa paragrafer i regeringsformen som regeringen har att följa vid andra utnämningar. Under denna punkt i betänkandet har jag ett särskilt yttrande, eftersom en utebliven granskning inte medger reservation.</textBlock>
  </contentBlock>
  <contentBlock page="0" id="i-1c215f3c3b263ae6">
    <textBlock id="i-79b36c834fc95d68">Jag har läst igenom äldre granskningsbetänkanden och funnit att moderater och folkpartister varit mycket aktiva granskare av de socialdemokratiska regeringarnas utnämningspolitik. I 1990/91 års granskningsbetänkande finns t.ex. en lång lista på politiska utnämningar som vissa av utskottets nuvarande ledamöter står bakom. Nuvarande försvarsminister Anders Björck angrep frejdigt kompisskap vid utnämningar. Nuvarande kulturminister Birgit Friggebo säger: ''att självfallet kommer det för en eventuellt borgerlig regering i höst att vara viktigt att se till att man har skickliga verkschefer. Det ska genomföras ett omfattande förnyelsearbete, och då måste det finnas duktiga verkschefer''.</textBlock>
  </contentBlock>
  <contentBlock page="0" id="i-8efd481fa31fed31">
    <textBlock id="i-e6596ebeda056521">Det var då det. Nu har de borgerliga partierna bildat regering och anammat den socialdemokratiska utnämningspolitiken, och då har de borgerliga ledamöterna helt förlorat sitt klös. Man kunde i utskottet t.o.m. göra sig litet lustig över mina granskningsambitioner. De kanske var väl ambitiösa, men när jag på utskottets begäran snävade in min anmälan och lyfte fram ett principiellt intressant problem avstyrdes granskningen. Mig veterligt har utskottet ofta studerat underhandskontakter som statsråd haft, men i detta fall var det inte aktuellt. Om utskottet hade haft ett ärligt uppsåt i sitt avslag skulle utskottet ha tagit ett utskottsinitiativ och lämnat ärendet till riksdagens revisorer för en generell granskning. Men så skedde inte, eftersom det sedan oktober 1991 uppenbarligen finns ett oheligt brödraskap mellan samtliga partier utom Ny demokrati när det gäller hur regeringens utnämningsmakt används.</textBlock>
  </contentBlock>
  <contentBlock page="0" id="i-8228efb87f344a64">
    <textBlock id="i-36768aa0fc004328">Inom en snar framtid följer bolagiseringen av</textBlock>
    <textBlock id="i-7cc5ff5b16c13912">Domänverket, Televerket och SJ. Skall de företagen månne också bli ställen där man gömmer undan omöjliga kompisar på feta tjänster med fallskärmsavtal?</textBlock>
  </contentBlock>
  <contentBlock page="0" id="i-fee1b359bf746126">
    <textBlock id="i-5f50fd0484e3bec2">Konstitutionsutskottet är det högsta revisionsorganet över regeringen. Den kontroll som sker är viktig och förutsätter öppenhet -- också sådan öppenhet att departementen lämnar de uppgifter som KU begär. I år trendskades</textBlock>
    <textBlock id="i-7736c688aa1c1ef7">Näringsdepartementet.</textBlock>
  </contentBlock>
  <contentBlock page="0" id="i-9a99aabc386939b2">
    <textBlock id="i-331c570b676e41f3">Det finns också material hos regeringen som KU</textBlock>
    <textBlock id="i-44c40c7cbfa7fa17">inte har granskat, nämligen de hemliga protokollen. Det gjorde man på 70-talet och en bit in på 80-talet, men sedan försvann den granskningen av någon för mig okänd anledning.</textBlock>
    <textBlock id="i-0d9b9052ad56ecb5">Jag aktualiserar härmed ett nygammalt objekt för granskning. Förhoppningsvis kan det bli tid till detta om regeringen tar fram regler för statsrådens aktieförvaltning så att vi slipper en ny långkörare om aktieinnehav.</textBlock>
  </contentBlock>
  <contentBlock page="0" id="i-fefeab88f63494de">
    <textBlock id="i-670b0df5669c605a">Herr talman! Jag yrkar på godkännande av utskottets anmälan i granskningsbetänkandet utom i de avsnitt som rör flyktingpolitiken, närmare bestämt avsnitt 12 a. Vad beträffar detta avsnitt yrkar jag bifall till Ny demokratis reservation nr 5.</textBlock>
  </contentBlock>
  <contentBlock page="0" id="i-657bceacf61529f2">
    <textBlock id="i-5e8738b3e2a025ee">Anf. 22  BENGT HURTIG (v):</textBlock>
  </contentBlock>
  <contentBlock page="0" id="i-d23d5aa7774fab15">
    <textBlock id="i-e25444c33270ca02">Herr talman! Det har flera gånger i den politiska debatten anförts från företrädare för</textBlock>
    <textBlock id="i-a87784841543dc13">Vänsterpartiet att den enda vägens politik har misslyckats och att svenska folket har fått nog av den här regeringen. Sådana uttalanden grundar sig emellertid på den politik som regeringen har fört och som ju oftast har ett stöd i riksdagen. Självklart ingår den typ av tjänsteutövning och handläggning som regeringen utför i den bild som vi också har av regeringen. Men enbart på grund av de konstitutionella svagheter som vi kritiserar regeringen för kan vi inte driva något krav på regeringens avgång.</textBlock>
  </contentBlock>
  <contentBlock page="0" id="i-675c4de06e2cc52c">
    <textBlock id="i-880f937847d1fe71">Jag tycker för min del att det kanske kan vara på sin plats, såsom ny ledamot av KU, att något reflektera över den politiska miljö i vilken regeringen och riksdagen har att utöva sin makt. Det finns kanske en viss risk för hemmablindhet när det gäller maktförhållandena i samhället.</textBlock>
  </contentBlock>
  <contentBlock page="0" id="i-3e489f6a951ea5b1">
    <textBlock id="i-0656c08104743464">Den tredje statsmakten, massmedia, spelar givetvis en viktig roll som maktfaktor i politiken och som granskare av riksdag och regering. Det är så vi också vill ha det. För ett av våra ärenden,</textBlock>
    <textBlock id="i-c6d519ba58f954df">Polenärendet, har pressen spelat en viktig roll för att frågan skulle ''komma upp på bordet''. I</textBlock>
    <textBlock id="i-dc100fa655c04b8a">samtliga de tre anmälningar som ligger till grund för</textBlock>
    <textBlock id="i-da1fab7abca862af">KU:s arbete i Polenärendet hänvisas det till massmedia. Media är utgångspunkten.</textBlock>
  </contentBlock>
  <contentBlock page="0" id="i-e673c5cedc94e301">
    <textBlock id="i-7e93bc1136976f73">Under utredningens gång har det blivit alltmer tydligt att åtminstone ett av de företag som känner sig drabbat av den förra regeringens beslut har spelat en viktig roll för pressens initiativ.</textBlock>
    <textBlock id="i-7fa3b774c8bbe341">Påståendena i pressen har senare också visat sig ha en relativt svag grund.</textBlock>
  </contentBlock>
  <contentBlock page="0" id="i-fc6c463996b19288">
    <textBlock id="i-bf06078ce40eed2f">Jag tycker för min del att det är naturligt att företag -- både stora och små -- försöker utveckla makt över samhällsutvecklingen. Vi påmindes mycket kraftigt om detta i september 1992 då de stora utflödena av valuta mer eller mindre lamslog det politiska livet. Var det bara så att aktörer med stora kapitaltillgångar förde ut valuta ur landet för att säkra värdet av sina tillgångar eller var det i själva verket en utförsel för att framtvinga en annan politik än den som riksdag och regering utformat?</textBlock>
  </contentBlock>
  <contentBlock page="0" id="i-5d5b6a43db6cc4bc">
    <textBlock id="i-08135cc164d772ed">I de finska TV-nyheterna framträdde för en tid sedan en anonym s.k. mediakonsult. Han påstår sig år 1991 i samarbete med finska storföretag ha arrangerat en mediakampanj mot den finska regeringen och mot den finska marken för att framtvinga en devalvering. Den framtvingades också den 14 november 1991.</textBlock>
  </contentBlock>
  <contentBlock page="0" id="i-f767d50d6aaca715">
    <textBlock id="i-611ae7ab50703886">Jag menar att det borde ha funnits anledning för</textBlock>
    <textBlock id="i-f5474b2c4b9a8bda">KU att fråga sig vad som låg bakom valutautflödena i Sverige och i vilken politisk miljö som krisuppgörelserna i september fattades. Hur mycket gick svenska media i storföretagens och finansintressenas ledband? Vilka förutsättningar skapades för regeringens maktutövning? KU borde också ha kunnat fråga sig om det är rimligt med uppgörelser av det slag som genomfördes i september 1992. Är det rimligt att partiledare med snabba förhandlingar under några timmar eller några nätter snabbutreder och föreslår en politikomläggning i den omfattning som det här var fråga om? Är det rimligt ur konstitutionell synpunkt att regeringen i ett snabbt ingånget avtal med ett oppositionsparti låser en stor del av riksdagsarbetet? Kan ett sådant avtal med darrigt beslutsunderlag över huvud taget väntas hålla vid en närmare granskning? I praktiken har nu krisuppgörelserna mellan regeringen och</textBlock>
    <textBlock id="i-c429597945e27a84">Socialdemokraterna fallit sönder.</textBlock>
  </contentBlock>
  <contentBlock page="0" id="i-907e5da2263fe270">
    <textBlock id="i-490a5011bcb3e961">Det känns litet märkligt att konstitutionsutskottet inte förmått granska regeringsutövningen i det här avseendet. Det vore verkligen synd om uppgörelser över blockgränserna av det här slaget på något sätt skulle stå utanför möjligheterna till KU-</textBlock>
    <textBlock id="i-6433596d14e4abc6">granskning. Jag tror inte att en sådan ordning skulle stärka riksdagens anseende. Över huvud taget stärks inte förtroendet för vare sig konstitutionsutskottet eller riksdagen om konsensuspolitik blir något som man avhåller sig från att granska.</textBlock>
  </contentBlock>
  <contentBlock page="0" id="i-057c9d85f2589c2e">
    <textBlock id="i-882047ce59c3c272">Det är också anmärkningsvärt att EG-frågan i stort sett lyser med sin frånvaro i det här betänkandet.</textBlock>
    <textBlock id="i-74e4d17d8e2f5f42">Vi kan fundera över vad det beror på. Ur konstitutionell synpunkt finns det givetvis många frågor att ställa. Tredje vice talman Bertil Fiskesjö har något berört den här problemställningen. Det har också ställts frågor ifrån konstitutionsutskottet i samband med EES-propositionen i höstas. En utfrågning av en del av Grundlagsutredningens folk genomfördes i augusti.</textBlock>
  </contentBlock>
  <contentBlock page="0" id="i-646f17fff63be132">
    <textBlock id="i-d5ac405857b0c497">EG-medlemskapet kommer emellertid enligt min mening att innebära högst påtagliga förändringar av hur man bereder beslut om lagar och förordningar. Har t.ex. regeringen ansträngt sig tillräckligt för att det svenska samhällslivet i hela dess bredd på något sätt skall komma med i den beredningsprocess av lagar och förordningar som</textBlock>
    <textBlock id="i-f376800b2f69267c">EES-avtalet och EG-medlemskapet senare kommer att medföra?</textBlock>
  </contentBlock>
  <contentBlock page="0" id="i-34a2639e789aeb0e">
    <textBlock id="i-5801186635c67787">Det är en beredningsprocess som i hög grad kännetecknas av hemlighetsmakeri och lobbyism från kapitalstarka intressen i Europa.</textBlock>
  </contentBlock>
  <contentBlock page="0" id="i-dbdbf1f526b56959">
    <textBlock id="i-b0d08fa9ac9fa2dd">Vi vet nu att t.ex. LRF medverkar i EG-</textBlock>
    <textBlock id="i-0fc263da8ee4ac34">förhandlingar. Vilka andra intressen kommer att få detta privilegium? På vilka grunder sker urval av intresseorganisationer och företag i dessa sammanhang? Vilken insyn kommer de att få i EG-</textBlock>
    <textBlock id="i-9719676b7ea888d4">kommissionens expertkommitté? Jag tycker det borde ligga i konstitutionsutskottets eget intresse att klarlägga dessa fundamentala frågor. Man får säkert anledning att återkomma till dessa frågeställningar.</textBlock>
  </contentBlock>
  <contentBlock page="0" id="i-6a998e1b7fdcafe9">
    <textBlock id="i-815301b07800b6a2">Att det finns makt också utanför detta hus och utanför regeringskansliet har vi också påmints om av problemen med vissa regeringsledamöters stora aktieinnehav. En stor del av konstitutionsutskottets granskning detta år och förra året har fått ägnas åt detta problem med rika och mäktiga människor som kan sitta på två stolar samtidigt. Hur det har påverkat förtroendet för politikerna kan vi kanske återkomma till senare i debatten, men det har redan berörts rätt grundligt.</textBlock>
  </contentBlock>
  <contentBlock page="0" id="i-5424c701628a048c">
    <textBlock id="i-c438d4817b99d806">Jag tror inte man kan underskatta den problematik som dessa stora förmögenhetsinnehav innebär.</textBlock>
  </contentBlock>
  <contentBlock page="0" id="i-8eec185dfd9ce5d2">
    <textBlock id="i-041c6c1895472bbe">Jag skall slutligen, herr talman, bara beröra ett problem i denna omgång som har att göra med makten över utvecklingen av infrastrukturen. Det gäller utseende av ledamöter i Vägverkets styrelse.</textBlock>
  </contentBlock>
  <contentBlock page="0" id="i-2c3d6638892879fd">
    <textBlock id="i-7595616ae25ef498">Riksdagen har flerfaldiga gånger uttalat sig om de övergripande målen för trafikpolitiken. I 1988 års trafikpolitiska beslut slogs fast att miljöhänsyn och hushållning med naturresurser var viktiga övergripande mål för infrastrukturpolitiken. Både</textBlock>
    <textBlock id="i-8fa7ef5a3e651953">Boverkets och riksdagens revisorer har markerat att Vägverket och de andra trafikverken har haft problem med att uppfylla dessa mål. Från många håll i landet kommer också en ihållande kritik mot den miljöförstöring som vissa typer av infrastruktursatsningar medför.</textBlock>
  </contentBlock>
  <contentBlock page="0" id="i-96b5f82de0693876">
    <textBlock id="i-64f72c6aa85c9394">I Dagens Nyheter av i dag uppmanas vi av en känd professor i transportekonomi att ta fasta på de miljömål som riksdagen har varit enig om.</textBlock>
  </contentBlock>
  <contentBlock page="0" id="i-289513c51f80a745">
    <textBlock id="i-7bc9a43b83ed7560">När regeringen den 27 februari i fjol utsåg styrelse i</textBlock>
    <textBlock id="i-55beeec2b9b9309f">Vägverket blev den styrelsen snarast en företrädare för transportmedelsindustri och transportörer än miljöintressen. Miljöintressena blev något bättre representerade av den påfyllning av styrelsen som gjordes den 25 juni, men i huvudsak kvarstår den här obalansen. Jag tror inte att det nya Vägverkets styrelse kan bli något kraftfullt instrument för att uppfylla de miljömål som riksdagen har lagt fast för trafikpolitiken.</textBlock>
  </contentBlock>
  <contentBlock page="0" id="i-b14174f36fe72f87">
    <textBlock id="i-fb47d2e006621705">Jag har i en meningsyttring velat markera detta, och jag vill redan nu, herr talman, yrka bifall till min meningsyttring vad gäller statsrådens förmögenhetsinnehav och jäv, vid avsnittet 10 a, och när det gäller regeringens handläggning av</textBlock>
    <textBlock id="i-08f80465657e0ce4">Europainformationen vid avsnittet 16 c. Jag återkommer till de frågorna senare i debatten.</textBlock>
  </contentBlock>
  <contentBlock page="0" id="i-27caef7646061af5">
    <textBlock id="i-a5b3335c8a79f319">Anf. 23  TORGNY LARSSON (s):</textBlock>
  </contentBlock>
  <contentBlock page="0" id="i-a0e98382d75b2d25">
    <textBlock id="i-4645b2bbfcd84bc9">Herr talman! Ett av de ärenden som utskottet haft anledning att ta upp till granskning var de av regeringen och departementen upphandlade konsultuppdragen. Under 1992 utgjorde kostnaden för dessa tillhopa 64 miljoner kronor.</textBlock>
  </contentBlock>
  <contentBlock page="0" id="i-a4681447356fbf69">
    <textBlock id="i-93088165b20a3c95">Ett av dessa konsultuppdrag upphandlades inom</textBlock>
    <textBlock id="i-93981779c51a88fa">Näringsdepartementet och gick till J K L</textBlock>
    <textBlock id="i-d905beb541e2d08a">Information AB, ett företag som, exempelvis, har gjort tjänster åt ett antal kommuner, bland dem också det moderatledda Helsingborgs kommun i dess privatiseringskampanj. Den aktuella upphandlingen gällde olika tjänster inom kommunikationsområdet i samband med privatiseringsarbetet. De gjordes till en kostnad av nästan 600 000 kr.</textBlock>
  </contentBlock>
  <contentBlock page="0" id="i-d8d44c27059098bc">
    <textBlock id="i-63569364c96263f5">Det i sammanhanget anmärkningsvärda är det sätt på vilket upphandlingen gick till. Med hänsyn till beloppets storlek borde ett formaliserat anbudsförfarande ha skett. I stället togs vissa underhandskontakter med några tänkbara uppdragstagare. Det kan inte anses fylla de krav som uppställts i upphandlingsförordningen och</textBlock>
    <textBlock id="i-0a48e44bedde9392">Riksrevisionsverkets föreskrifter.</textBlock>
  </contentBlock>
  <contentBlock page="0" id="i-bdd1ee064addbb5d">
    <textBlock id="i-bc649eed71de4ee0">Enligt upphandlingsförordningen skall upphandling ske genom sluten upphandling, förhandlingupphandling eller s.k.</textBlock>
    <textBlock id="i-fa7d9adfacbcc1f4">direktupphandling.</textBlock>
  </contentBlock>
  <contentBlock page="0" id="i-fb78327be446b112">
    <textBlock id="i-58818f93e5e93ad3">Sluten upphandling sker genom infordrande, prövning och antagande av anbud utan förhandling med anbudsgivare.</textBlock>
  </contentBlock>
  <contentBlock page="0" id="i-4a231a48ed4c5b25">
    <textBlock id="i-388d7ca4f465e2fa">Förhandlingsupphandling sker genom infordrande, prövning och antagande av anbud, varvid beslutet föregås av förhandling med anbudsgivare.</textBlock>
  </contentBlock>
  <contentBlock page="0" id="i-10887859844b3a0a">
    <textBlock id="i-d70e206f6900f4c9">Direktupphandling sker genom köp eller beställning utan infordrande av anbud i särskild ordning.</textBlock>
  </contentBlock>
  <contentBlock page="0" id="i-e802e03be87609f9">
    <textBlock id="i-00bb7d672135c5c4">Enligt förordningen skall myndigheten vid varje upphandling välja den form som bedöms lämplig med hänsyn till kravet på affärsmässighet.</textBlock>
  </contentBlock>
  <contentBlock page="0" id="i-272439cc93b04bc6">
    <textBlock id="i-b36f5e3e10a12840">Förhandlingsupphandling får användas, som det heter, då det klart framgår att affärsmässigt godtagbara villkor inte kan erhållas med sluten upphandling. Förhandlingar får inte föras förrän anbud infordrats, ingetts och anbudstiden gått ut.</textBlock>
  </contentBlock>
  <contentBlock page="0" id="i-61a90fc58c282b71">
    <textBlock id="i-c4571430a5c92e58">Direktupphandling får användas då det är fråga om mindre belopp, eller om de andra upphandlingsformerna skulle kunna kosta för mycket med hänsyn till upphandlingens storlek, eller om det är fråga om brådskande fall eller då synnerliga skäl föreligger.</textBlock>
  </contentBlock>
  <contentBlock page="0" id="i-78d364a6db4911e3">
    <textBlock id="i-2bd25d804afb1d0a">I det här aktuella fallet har, trots beloppets storlek, inte ett formaliserat anbudsförfarande skett. Man har tagit några underhandskontakter med andra tänkbara uppdragstagare, men i former som inte uppfyllt de krav som ställs enligt gällande bestämmelser.</textBlock>
  </contentBlock>
  <contentBlock page="0" id="i-3ad74c9c07a72cac">
    <textBlock id="i-55944e907517bb46">Mot denna bakgrund utrycker ett enhälligt konstitutionsutskott kritik för handläggningen inom Näringsdepartementet. Med hänsyn till storleken på uppdraget borde en förfrågan ha gått även till andra eventuella uppdragstagare för att konkurrensen skall anses tillfredsställande och för att kraven på affärsmässighet och objektiv behandling skall vara tillgodosedda.</textBlock>
  </contentBlock>
  <contentBlock page="0" id="i-7748aa2a033a7f8b">
    <textBlock id="i-ce8ea24d766b7744">Vidare påpekar utskottet att detta borde ha inneburit att Näringsdepartementet hade upprättat att skriftligt förfrågningsunderlag, så att även inte tillfrågade intressenter hade haft möjlighet att få del av underlaget och lämna anbud.</textBlock>
  </contentBlock>
  <contentBlock page="0" id="i-2fba256bf95aa521">
    <textBlock id="i-85d05e76df857d64">Utskottet understryker i sitt betänkande också vikten av att allt av betydelse som förekommit i ett upphandlingsärende dokumenteras väl. Så har inte skett. Anteckning har inte gjorts i acceptabel omfattning. Det har inte förts anteckning om vad som förekom i samtal med andra företag.</textBlock>
  </contentBlock>
  <contentBlock page="0" id="i-76cd5a08baf1aa0d">
    <textBlock id="i-d499c64c2cba2965">Det förtjänar också påpekas att det har varit svårt att få fram uppgifter från departementet. Vid upprepade tillfällen har konstitutionsutskottet begärt svar på ett antal i sammanhanget relevanta frågor utan att tillräckligt nöjaktiga besked kunnat ges.</textBlock>
  </contentBlock>
  <contentBlock page="0" id="i-a11bacff0bb5ec4c">
    <textBlock id="i-2105bf7951251dd9">Det har alltså varit svårt att få fram uppgift på exempelvis vilka som äger det aktuella företaget.</textBlock>
    <textBlock id="i-dd3d01d86cdfc2e3">Det har varit svårt att få fram närmare uppgifter om anbudsförfarandet och en precisering av uppdragen.</textBlock>
  </contentBlock>
  <contentBlock page="0" id="i-1500f40ae65d8a36">
    <textBlock id="i-48552dfeb1a7a1a5">Man kan ställa sig frågan varför det har tagit sådan tid. Det kan man ha olika uppfattning om, men uppenbart är att det inom departementet funnits ett motstånd mot att ge besked till riksdagens granskningsutskott, konstitutionsutskottet, på de frågor som har ställts.</textBlock>
  </contentBlock>
  <contentBlock page="0" id="i-2eb1b47a827cd9f7">
    <textBlock id="i-f9ba6abe3e4796af">Herr talman! Jag vill påpeka att utskottet varit enhälligt i sin bedömning. Jag noterar detta med tillfredsställelse.</textBlock>
  </contentBlock>
  <contentBlock page="0" id="i-460f6a7c65096ec1">
    <textBlock id="i-a685b63011657307">Med hänsyn till uppgiftens art skulle man kunna ställa sig frågan varför inte departementet anställde någon eller några för att utföra de begärda tjänsterna. Av en uppdragsformulering framgår att uppdraget skulle motsvara en heltidstjänst under viss tid, och att en viss namngiven person skulle svara för minst två tredjedelar av detta arbete.</textBlock>
  </contentBlock>
  <contentBlock page="0" id="i-d3db2e296be02123">
    <textBlock id="i-37039a6f1098c2c6">Nu valde man i stället upphandlingsformen. Då är det nödvändigt att gällande bestämmelser följs.</textBlock>
  </contentBlock>
  <contentBlock page="0" id="i-982bc70befcc0298">
    <textBlock id="i-9c3dddc050f69c6f">Jag vill än en gång uttrycka min tillfredsställelse över att det gick att få fram ett enhälligt beslut i utskottet vid bedömningen av detta fall.</textBlock>
  </contentBlock>
  <contentBlock page="0" id="i-13071e21a6a7189e">
    <textBlock id="i-dfb34833d3a204df">Anf. 24  BENGT-OLA RYTTAR (s):</textBlock>
  </contentBlock>
  <contentBlock page="0" id="i-9d73309169baaed5">
    <textBlock id="i-42cc5403a14721bf">Herr talman! Hösten 1992 beställde riksdagen ett</textBlock>
    <textBlock id="i-2402e4ab7d517d84">ROT-program av regeringen. Det uppfattades så här i huset, och det uppfattades så i omvärlden, inte minst av byggbranschen. Men när budgetpropositionen framlades kom regeringen i stället med ett avvecklingsprogram när det gällde</textBlock>
    <textBlock id="i-eecab333a23a3e8d">ROT.</textBlock>
  </contentBlock>
  <contentBlock page="0" id="i-e5de3062509c91fa">
    <textBlock id="i-3d264867f19eaf0a">Detta anmälde jag till konstitutionsutskottet i januari. Varför? Jo, dels fanns det naturligtvis väldigt starka sakliga skäl för att sätta ett rejält</textBlock>
    <textBlock id="i-f998784077890b1f">ROT-program i sjön med tanke på den arbetslöshet som finns och fanns i byggbranschen.</textBlock>
  </contentBlock>
  <contentBlock page="0" id="i-54f96ad78ef81e88">
    <textBlock id="i-2bf7033cc7a76d8d">Vidare hade jag också den uppfattningen att det är regeringens sak att verkställa de meningar som riksdagen har gett den till känna.</textBlock>
  </contentBlock>
  <contentBlock page="0" id="i-34fd7a0732de7a34">
    <textBlock id="i-448c9b7a378db787">Nu har riksdagen ändå, på egen hand, utformat ett</textBlock>
    <textBlock id="i-3e2c75b0f49397ad">ROT-program. Det är inte idealiskt. Det är inte så bra som det borde vara, men det är ändå ett ROT-</textBlock>
    <textBlock id="i-8b836dc4d291fd21">program. Så i praktiken har riksdagen hävdat sin ställning gentemot regeringen. Men jag tycker ändå att det hade varit på sin plats att konstitutionsutskottet också hade understrukit vikten av att regeringen följer de beslut som fattas här i kammaren. Det är ett anständighetskrav, skulle jag vilja säga.</textBlock>
  </contentBlock>
  <contentBlock page="0" id="i-379e79fc222513d2">
    <textBlock id="i-6241365919c873a7">Statsrådens innehav av värdepapper, jäv m.m.</textBlock>
  </contentBlock>
  <contentBlock page="0" id="i-24a1d4c6c93d15d1">
    <textBlock id="i-ba7fddfbb7aee8e2">(avsnitt 10 a)</textBlock>
  </contentBlock>
  <contentBlock page="0" id="i-5ac60b458c686bea">
    <textBlock id="i-0499ed72541eb409">Anf. 25  KURT OVE JOHANSSON (s):</textBlock>
  </contentBlock>
  <contentBlock page="0" id="i-0f076256d7b89683">
    <textBlock id="i-cf2d7c035e773c4c">Herr talman! Statsrådens innehav av värdepapper har redan berörts i debatten, men alltjämt finns det konstitutionella aspekter som ytterligare behöver beröras.</textBlock>
  </contentBlock>
  <contentBlock page="0" id="i-d3bf0c89de2b0d9b">
    <textBlock id="i-f37684e5168f2529">Den granskning som har genomförts i år kan väl sägas vara en uppföljning av tidigare års granskning på detta område. Faktiskt har konstitutionsutskottet under de senaste 15 åren med jämna mellanrum lagt ned ett omfattande granskningsarbete beträffande statsråds innehav av värdepapper och de problem som därmed kan uppstå vid utövningen av regeringsmakten.</textBlock>
  </contentBlock>
  <contentBlock page="0" id="i-0fc4ffdf1b5eeb37">
    <textBlock id="i-815da95b7bcd8976">Jag är ganska övertygad om att vi ifrån konstitutionsutskottets sida kommer att fortsätta detta granskningsarbete. Vi måste ju se vad regeringen kommer att göra av de olika förslag som nu redovisas i konstitutionsutskottets betänkande.</textBlock>
  </contentBlock>
  <contentBlock page="0" id="i-e55aa7fea70cd9e7">
    <textBlock id="i-c928de97a1d131ee">Precis som tidigare har sagts redovisade utskottet vid 1983/84 års riksmöte gällande praxis för statsråds förmögenhetsinnehav. Vikten av att hävda statsrådstjänstens integritet och betydelsen av att iaktta jävsbestämmelserna betonades då i konstitutionsutskottets betänkande. 1978/79 slog</textBlock>
    <textBlock id="i-59fa69e6e681883f">KU med skärpa fast statsministerns ansvar för att statsråden uppfyller kraven i 6 kap. 9 § andra stycket i regeringsformen.</textBlock>
  </contentBlock>
  <contentBlock page="0" id="i-203100bd7d9b8a0b">
    <textBlock id="i-9268da7f384d27de">Herr talman! Till det sistnämnda skall jag återkomma eftersom det måste tillmätas särskild betydelse vid en konstitutionell granskning av hithörande frågor.</textBlock>
  </contentBlock>
  <contentBlock page="0" id="i-022624aee1d9af3f">
    <textBlock id="i-7b9ec6d1265dcde0">Den granskning som utskottet nu genomfört om statsråds innehav av värdepapper och därmed sammanhängande komplikationer i regeringsarbetet är utan tvivel en av de viktigaste som gjorts på det här området. Frågan har kommit att ställas på sin spets genom att Sverige i dag har den aktietätaste regeringen någonsin i modern tid.</textBlock>
  </contentBlock>
  <contentBlock page="0" id="i-3368cc69e0637fd4">
    <textBlock id="i-0ea1043feaa19fc5">Utskottets arbete har förvisso tagit lång tid, men också satt tydliga spår i regeringsarbetet. Det visar hur nödvändig och viktig debatten om statsråds aktieinnehav varit, inte minst med tanke på de många jävsliknande situationer som bevisligen uppstår i samband med regeringsbesluten och vid förberedelse av dessa.</textBlock>
  </contentBlock>
  <contentBlock page="0" id="i-a3ae8a38bbed1dc5">
    <textBlock id="i-f5847b2b684bfb04">Den omfattande samhällsdebatt som KU:s granskning av statsrådens aktie- och förmögenhetsinnehav redan initierat har faktiskt haft det goda med sig att Carl Bildts regering börjat få upp ögonen för problemen. Först försökte man sopa problemen under mattan. Det är först i efterhand som Carl Bildt, om än motvilligt, medgivit att statsrådens aktieinnehav är till förfång för regeringsarbetet och att ständigt jävsliknande situationer uppstår.</textBlock>
  </contentBlock>
  <contentBlock page="0" id="i-da70c3bee7ddbe51">
    <textBlock id="i-af955c002f1bd2ee">Sett mot den bakgrunden ter sig majoritetens skrivningar i betänkandet som mycket märkliga.</textBlock>
    <textBlock id="i-0d04cfcd44aea903">Man tvingas konstatera att problem i regeringsarbetet kan följa av att statsråd innehar stora poster av värdepapper. Därefter nöjer man sig med att ange vissa vägar för hur dessa frågor skall lösas för framtiden, men man vägrar att ta ställning till granskningsärendets konstitutionella kärnfrågor.</textBlock>
  </contentBlock>
  <contentBlock page="0" id="i-40f23eb83edc4689">
    <textBlock id="i-5e689e0048e4e72e">I majoritetens skrivningar varken ställs eller besvaras frågan om statsministern tog för lättvindigt på sin uppgift som regeringsbildare.</textBlock>
    <textBlock id="i-ae06ed179b4568ac">Majoriteten avstår från att besvara frågan om statsråden uppfyller kraven i 6 kap. 9 § i regeringsformen. Majoriteten avstår från att besvara frågan om statsråden till följd av sina personliga ekonomiska intressen iakttagit den försiktighet som varit påkallad i jävsfrågan. Det är mycket komprometterande, enligt min mening, att utskottsmajoriteten avstått från att besvara dessa frågor i sina skrivningar.</textBlock>
  </contentBlock>
  <contentBlock page="0" id="i-ed07ee9815080753">
    <textBlock id="i-56a989ed583da58b">Vid regeringsbildningen åligger det ju statsministern att försäkra sig om att de blivande statsråden verkligen uppfyller de krav som ställs i</textBlock>
    <textBlock id="i-46244721dcb1f73f">6 kap. 9 § i regeringsformen. Statsministerns ansvar är detsamma oavsett om det rör sig om en enpartiregering eller om det är fråga om en koalitionsregering. Detta insåg inte Carl Bildt när han bildade sin regering. Utfrågningarna visar att</textBlock>
    <textBlock id="i-7da18a6904cf03c1">Carl Bildt inte fullt ut var medveten om detta sitt ansvar när han bildade sin regering. Vår granskning har klart visat att Carl Bildt tog alltför lätt på sin uppgift som regeringsbildare. Statsministern kan naturligtvis inte undgå allvarlig kritik för att ha brustit i dessa avseenden.</textBlock>
  </contentBlock>
  <contentBlock page="0" id="i-de31776457482ee8">
    <textBlock id="i-376ba64bba316f6d">Carl Bildt brast också i omsorg när han utsåg Per</textBlock>
    <textBlock id="i-e60c5b0ae265a7e9">Westerberg och Ulf Dinkelspiel till statsråd för närings- och handelspolitiska frågor. Han borde ha kunnat förutse, just med anledning av deras stora aktieinnehav, att de skulle tvingas avstå från att delta i ett stort antal regeringsärenden på grund av jäv och osäkerhet om jäv. Carl Bildt måste ha insett att såväl Per Westerberg som Ulf Dinkelspiel i hög grad också riskerade att behöva delta i beslut gällande bolag där de samtidigt hade intressebindningar. Vid utskottets granskning har det framkommit att sådana olyckor också inträffat i flera fall. Sådana olyckor får alltid negativa konsekvenser när de blir kända. Allmänhetens förtroende för statsråden och deras ämbeten skadas. Blotta misstanken att statsråd inte kan hålla isär egna ekonomiska intressen från landets intresse, som de är satta att tjäna, är allvarlig. En sådan situation står faktiskt inte i samklang med</textBlock>
    <textBlock id="i-ac8cd8d4e1bfbac6">6 kap. 9 § regeringsformen vars syfte just är att värna om statsrådens integritet.</textBlock>
  </contentBlock>
  <contentBlock page="0" id="i-f48a0d8493a399d1">
    <textBlock id="i-c28777c03a6cb9af">Genom utskottets granskning är det fullt klarlagt att regeringens arbete försvåras av några statsråds stora aktieinnehav. Det påverkar beredningsarbetet inom regeringskansliet menligt, vilket inte är bra; i näringsministerns fall t.ex. är det inte bra för svensk industri och svenska näringar.</textBlock>
  </contentBlock>
  <contentBlock page="0" id="i-0ffd04aeea68878c">
    <textBlock id="i-98e910d1295ff1c1">Detta borde ha stått klart för Carl Bildt när han utsåg Per Westerberg till industriminister. Folket måste kunna lita på att ett statsråd alltid med oväld handlägger varje ärende. Det får inte finnas minsta tillstymmelse till hänsyn till privata intressen. Jag tror därför att det är utomordentligt svårt för statsråd att ha en aktieportfölj av betydelse. Detta gäller särskilt närings- och utrikeshandelsministern som varit föremål för granskning, men kan naturligtvis gälla fler ministrar i Carl Bildts regering. Vi har kommit fram till att Per</textBlock>
    <textBlock id="i-eea25d64a2c17bed">Westerberg och Ulf Dinkelspiel till följd av sina personliga intressen i vissa företag inte iakttagit den försiktighet som varit påkallad i jävsfrågan. Därför kan inte heller dessa båda statsråd ungdå kritik i detta avseende.</textBlock>
  </contentBlock>
  <contentBlock page="0" id="i-4e43bf971de0309c">
    <textBlock id="i-98076c2dbdc4a46e">När det gäller jävsfrågan framgår det tydligt vid granskningen att framför allt näringsministern mycket dåligt satt sig in i de regler som gäller. Han har vid utfrågningarna gjort gällande att det ur jävssynpunkt går att göra skillnad mellan s.k.</textBlock>
    <textBlock id="i-12ed036ddb71c416">rutinärenden och andra ärenden. Detta är inte korrekt. Jäv är jäv, även om det rör ett ärende av rutinkaraktär. Det borde naturligtvis näringsministern veta. Även om ett ärende inom regeringen handläggs enligt fastställd praxis bör inte statsrådet delta i handläggningen. Det har Per</textBlock>
    <textBlock id="i-39d95ad2eb7107cd">Westerberg gjort. Näringsministern skulle nog må bra av att självmant göra ett besök hos regeringens särskilt inrättade myndighet, Etikkommittén, för hithörande frågor.</textBlock>
  </contentBlock>
  <contentBlock page="0" id="i-0f0d118b848d7f3c">
    <textBlock id="i-febfdfb96e02c042">När det gäller framtiden och vad som behöver göras för att förhindra att dagens problem uppstår i regeringsarbetet på grund av statsrådens stora aktieinnehav är vi ganska samstämmiga i utskottet.</textBlock>
    <textBlock id="i-cb60ee5d7bb1c809">Vi är överens om att något generellt förbud för statsråd att inneha aktier eller annan egendom inte bör utfärdas. I den socialdemokratiska reservationen görs dock på denna punkt en klar och viktig markering. Vi slår fast att vissa statsrådsposter har en sådan karaktär att ett aktieägande inte är förenligt med uppdraget.</textBlock>
    <textBlock id="i-73390e2293a6b824">Bakom det ställningstagandet finns ett gediget sakmaterial som bl.a. bygger på tidigare regeringsbildares erfarenheter på grund av deras långvariga regeringsarbete.</textBlock>
  </contentBlock>
  <contentBlock page="0" id="i-1b803f3c5956bbbe">
    <textBlock id="i-fc14f890c247974a">Mycket talar för att t.ex. förvaltningslagens regler som regeringen tillämpar men inte lyder under inte är tillräckligt långtgående i det här avseendet.</textBlock>
    <textBlock id="i-2f203b7922982f25">Etikkommitténs ordförande, f.d. justitierådet</textBlock>
    <textBlock id="i-1334d172317cd56d">Bengt Hult, var inne på liknande tankegångar när han besvarade frågor inför utskottet.</textBlock>
  </contentBlock>
  <contentBlock page="0" id="i-77f5f220859275d3">
    <textBlock id="i-eb5f78c12285f10c">För framtiden bör det vara regel att statsråd överlämnar sina aktier till en oberoende extern förvaltning. Att i detta sammanhang överlämna värdepapperen till en förvaltare med vilken statsrådet har ekomiska intressebindningar eller nära familjeband anser vi vara klart olämpligt.</textBlock>
  </contentBlock>
  <contentBlock page="0" id="i-ff1bc2ce3d470c38">
    <textBlock id="i-11f4a18dad74281c">Utskottet har tagit del av de regler för extern förvaltning av regeringsledamöters förmögenheter i form av s.k. blind trust som förekommer bl.a. i</textBlock>
    <textBlock id="i-aa4bb422d2ed634c">Canada och USA. Vi föreslår att regeringen skyndsamt utreder om ett system med blind trust kan införas i Sverige. Ett sådant system skulle lösa de problem och jävsliknande situationer som i dag ständigt uppstår i regeringsarbetet så långt vi kan se. När det gäller redovisningar av olika intressebindningar o.dyl. kan det finnas skäl att studera de norska reglerna, förutom dem som gäller i Canada och USA.</textBlock>
  </contentBlock>
  <contentBlock page="0" id="i-8697c5ddebc6998e">
    <textBlock id="i-a8c223bfc7c1c435">Herr talman! Sakligt sett kan man inte komma till någon annan ståndpunkt än att statsminister Carl</textBlock>
    <textBlock id="i-32100d9106641115">Bildt tagit för lätt på sin uppgift som regeringsbildare. Han har helt enkelt inte levt upp till sitt ansvar för att statsråden uppfyller kraven i</textBlock>
    <textBlock id="i-7b628b97f6f1fe55">6 kap. 9 § andra stycket i regeringsformen. För detta riktar vi allvarlig konstitutionell kritik mot statsminister Carl Bildt.</textBlock>
  </contentBlock>
  <contentBlock page="0" id="i-0397183d995f07b8">
    <textBlock id="i-477bd1abcb8aa0a8">Anf. 26  BENGT HURTIG (v):</textBlock>
  </contentBlock>
  <contentBlock page="0" id="i-331810e4493f7d08">
    <textBlock id="i-29563d68f5d37eb5">Herr talman! Den granskning som genomförts när det gäller stora aktieinnehav hos flera av statsråden har lett till en insikt om att det funnits komplikationer i regeringsarbetet och att regeringsarbetet har störts av dessa förhållanden. I</textBlock>
    <textBlock id="i-1e900978b199ed87">ett stort antal fall har statsråd, för att undvika risk för jäv, ansett det nödvändigt att avstå från att delta i beslut. Från den 5 oktober 1991 till den 28 januari</textBlock>
    <textBlock id="i-819bad5b2dd7b3ea">1993 rör det sig om 501 fall. Ändå är vi inte säkra på att ha hittat alla fall. Det rör sig om i storleksordningen 100 ärenden per minister.</textBlock>
  </contentBlock>
  <contentBlock page="0" id="i-a547e711f9e4662d">
    <textBlock id="i-9a10d1fbb07b9c04">För att i tid kunna upptäcka risken för jävssituationer har man i regeringen tvingats upprätta en omfattande byråkratisk procedur för kontroll av vilka regeringsärenden som är på gång och vilka ministrar som eventuellt har aktier.</textBlock>
  </contentBlock>
  <contentBlock page="0" id="i-7cb015b8caa20099">
    <textBlock id="i-67a0ea3d919eddb2">Man har också tvingats inrätta en särskild etikkommitté. Den har i uppgift att ge statsråden riktlinjer som statsråden skall följa i förvaltningen av sina förmögenheter. Enligt min bedömning har förtroendet för regeringen rubbats på grund av de stora aktieinnehav som en del statsråd har.</textBlock>
  </contentBlock>
  <contentBlock page="0" id="i-e031958361784d03">
    <textBlock id="i-5b8f21cb99d2fec7">Det är i huvudsak tre lagrum i grundlagen som reglerar dessa förhållanden: förvaltningslagens regler om jäv, 6 kap. 9 § regeringsformen och insiderlagen.</textBlock>
  </contentBlock>
  <contentBlock page="0" id="i-786ac8a70348cb09">
    <textBlock id="i-2ded72ef6d4b253f">Stora förmögenhetsinnehav och särskilt stora aktieinnehav kan vara förknippade med makt över företagsstyrelser och företagsinvesteringar och därmed över delar av samhällsutvecklingen.</textBlock>
  </contentBlock>
  <contentBlock page="0" id="i-9dd307bb9e581129">
    <textBlock id="i-465f8bee5d07306c">Ett relativt litet skikt människor i vårt land kontrollerar större privata aktieposter och har därigenom en makt över samhällsutvecklingen som människor med små eller inga förmögenheter inte har. När en stor aktieägare blir statsråd tillförs den här aktieägaren ytterligare en maktposition.</textBlock>
  </contentBlock>
  <contentBlock page="0" id="i-8758302903899d30">
    <textBlock id="i-d4d26f57ca9af64b">Om förvaltningen av en aktieförmögenhet kräver sådan tid att förvaltningen inte kan vara en fritidssyssla utan inskränker statsrådets arbetstid och engagemang i regeringsuppdraget menar vi att det uppenbart inte är förenligt med 6 kap. 9 §</textBlock>
    <textBlock id="i-347ffdb4f83a9161">regeringsformen.</textBlock>
  </contentBlock>
  <contentBlock page="0" id="i-d87741e00360e85f">
    <textBlock id="i-c2180fda1fa54800">Vid granskningen av regeringen har vi inte funnit att den här förvaltningen har tagit sådan tid att man kommit i konflikt med regeringsformen just på den här punkten. Däremot kan man i allmänhet ha kommit i en sådan konflikt att förtroendet rubbats.</textBlock>
  </contentBlock>
  <contentBlock page="0" id="i-a1825761df353f67">
    <textBlock id="i-bec9606c2f769447">För att undvika att förtroendet för ett statsråd rubbas eller att vederbörandes opartiskhet ifrågasätts och regeringsarbetet försvåras bör det vara en huvudregel att aktieinnehav eller andra värdehandlingar som har direkt bindning till ett eller flera enskilda företag helt enkelt avyttras innan statsrådet tillträder på sin post.</textBlock>
  </contentBlock>
  <contentBlock page="0" id="i-c0d30a90e39d6ece">
    <textBlock id="i-fb8652efcd9bd391">Den här åtgärden bör enligt vår mening också gälla närstående -- hustru resp. make och barn.</textBlock>
  </contentBlock>
  <contentBlock page="0" id="i-cab0d0f3c97edf96">
    <textBlock id="i-17ccee2346d679d5">Mindre aktieinnehav medför givetvis ett mindre hot för ett rubbat förtroende. Var gränsen för ett mindre aktieinnehav skall dras får bestämmas från fall till fall. En lämplig gräns skulle kunna vara i storleksordningen ett eller ett par basbelopp.</textBlock>
  </contentBlock>
  <contentBlock page="0" id="i-dca1bbee489d0b4b">
    <textBlock id="i-99eda5438e1d9e93">Om regeringen vill undvika gränsdragningsproblematiken och vara säker på att opartiskheten inte infrågasätts bör givetvis också små aktieposter avyttras. Det torde vara en mindre uppoffring att avyttra ett mindre aktieinnehav än ett stort aktieinnehav.</textBlock>
  </contentBlock>
  <contentBlock page="0" id="i-854a591f10b2e8a0">
    <textBlock id="i-bd37085fa3dc2bf5">Den här beskrivna ordningen kan i framtiden naturligtvis komma att ersättas av någon form av extern förvaltning -- s.k. blind trust, som vi tidigare varit inne på i debatten. Det innebär att statsråd och närstående inte har insyn i hur förmögenheten förvaltas. Med den förvaltningsform som regeringen för närvarande har finns det en sådan insyn. Ännu har vi inte sett någon utredning som visar att det är möjligt att genomföra s.k. blind trust i Sverige. Jag menar att man skyndsamt bör genomföra en sådan utredning. Det har för övrigt vi i Vänsterpartiet motionerat om här i riksdagen.</textBlock>
  </contentBlock>
  <contentBlock page="0" id="i-59c6f5c48493a0ac">
    <textBlock id="i-82f767ff34fab0ce">Statsrådens förmögenhetsförhållanden och ekonomiska intressen bör i övrigt registreras vid inträde i regeringen. Därefter bör man också registrera de förändringar som inträffar.</textBlock>
    <textBlock id="i-c73e101eff74daaf">Registreringen skall givetvis också gälla närstående.</textBlock>
  </contentBlock>
  <contentBlock page="0" id="i-00bc081c77e6ddad">
    <textBlock id="i-377704e9881c5a09">För statsråden bör också innehav av andra uppdrag och t.ex. pensionsutfästelser från tidigare verksamhet registreras.</textBlock>
  </contentBlock>
  <contentBlock page="0" id="i-e299c68498282df5">
    <textBlock id="i-0472f78f02c488d6">Jag instämmer i huvudsak i den kritik som Kurt</textBlock>
    <textBlock id="i-d0382ddacfcdfdd9">Ove Johansson riktade mot regeringen och som finns formulerad i reservation 1.</textBlock>
  </contentBlock>
  <contentBlock page="0" id="i-3af89bc0aa1ac011">
    <textBlock id="i-8f28c6415d3ce455">Emellertid har jag en meningsyttring, där jag föredragit en annan formulering. Jag vill inte skilja på de olika statsrådens ställning när det gäller aktieinnehav. Jag tycker att det borde vara rimligt att samtliga statsråd valde att förvalta sina förmögenheter i en s.k. blind trust. Till dess att vi har uppnått en sådan ordning bör innehaven kunna avyttras.</textBlock>
  </contentBlock>
  <contentBlock page="0" id="i-fc39b59fa0417612">
    <textBlock id="i-7d2bb31ebae7bf8a">Med detta, herr talman, yrkar jag bifall till min meningsyttring vad gäller punkten 10 a.</textBlock>
  </contentBlock>
  <contentBlock page="0" id="i-809491c25fa927a7">
    <textBlock id="i-6a1032800262517e">Anf. 27  BIRGER HAGÅRD (m):</textBlock>
  </contentBlock>
  <contentBlock page="0" id="i-f4a24089bb40be3c">
    <textBlock id="i-60c9282a22cfec52">Herr talman! Debattordningen blir litet lustig.</textBlock>
    <textBlock id="i-abfbfbf5e702d1fb">Frågan om statsråds aktieinnehav och värdepapper har vi ju behandlat i ett flertal olika replikomgångar redan under den första punkten. Därför kan jag fatta mig relativt kort nu.</textBlock>
  </contentBlock>
  <contentBlock page="0" id="i-2cb282489e095731">
    <textBlock id="i-281f112cceed8661">Vad vi här debatterar är självfallet i vilken utsträckning statsråden har levt upp till vad som sägs i 6 kap. 9 § andra stycket regeringsformen -- att statsråd inte får inneha uppdrag eller ägna sig åt verksamhet som kan rubba förtroendet för dem.</textBlock>
    <textBlock id="i-3c655c6e656f1620">Det är alltså statsrådens integritet som det är fråga om.</textBlock>
  </contentBlock>
  <contentBlock page="0" id="i-b68c2c1f764d0049">
    <textBlock id="i-b7f89ea38076930f">Här har alltså tagits upp ett enda problem, nämligen i vilken utsträckning statsråd är innehavare av värdepapper eller äger aktier. Men naturligtvis kan också många andra problem uppstå som kan försätta statsråd i konfliktsituationer.</textBlock>
  </contentBlock>
  <contentBlock page="0" id="i-81faeccbcf73b00c">
    <textBlock id="i-1b5225b7ff127b54">Man kan ha starka intressen genom att vara lierad med en organisation av något slag. Det kan finnas pensionsutfästelser med i bilden. Kort sagt: Det finns en rad olika områden som kan göra att statsråds integritet kan ifrågasättas, och det får naturligtvis icke ske.</textBlock>
  </contentBlock>
  <contentBlock page="0" id="i-3537fbd0225248d6">
    <textBlock id="i-8be6e4822cd4baec">Här har emellertid det hela, som sagt, koncentrerats till aktieinnehavet -- ett av problemområdena i det här sammanhanget. Från socialdemokratisk sida har man försökt göra att stort nummer av detta.</textBlock>
  </contentBlock>
  <contentBlock page="0" id="i-3000d58563506a1e">
    <textBlock id="i-ac096906dfab441a">Men för att ge saker och ting de rätta proportionerna kan följande sägas. Den socialdemokratiska oppositionen vill inte att det slås fast att det på något sätt skulle vara diskriminerande att äga delar av svensk industri och att inneha värdepaper. Istället gäller det ju att förhindra att misstanke uppstår om att något statsråd skulle agera i egen sak.</textBlock>
  </contentBlock>
  <contentBlock page="0" id="i-3dd7cf4da32b78ea">
    <textBlock id="i-f82a829c171de1ea">Under perioden den 5 oktober 1991--den 22 januari</textBlock>
    <textBlock id="i-6ac2f5e80f123bad">1993 har det förekommit 20 392 regeringsärenden.</textBlock>
    <textBlock id="i-8a0814c56932f686">Näringsminister Per Westerberg har avstått i 94, Ulf</textBlock>
    <textBlock id="i-2badf0519e903a22">Dinkelspiel i 72 och Mats Odell i 1 fall.</textBlock>
    <textBlock id="i-40c991b2d9523763">Statsministern har avstått i 100 fall. Då måste väl statsministern vara en riktig hejare när det gäller aktieinnehav. Statsministern har redovisat att han äger 66 Nobelaktier och att hans son vid dennes födelse fick 10 aktier i Investor. Detta kan förvisso knappast vara av en sådan omfattning att det på något sätt skulle ens verka diskriminerande.</textBlock>
  </contentBlock>
  <contentBlock page="0" id="i-69189b52d98c5aa6">
    <textBlock id="i-70169ccb249cf106">När det gäller de statsråd som det här är fråga om och som har litet större innehav -- Per Westerberg,</textBlock>
    <textBlock id="i-1fe54235708dfb30">Ulf Dinkelspiel och Margaretha af Ugglas -- kan det sägas att de har lämnat över sitt aktieinnehav till extern förvaltning. Därmed kan de inte på något sätt själva påverka någonting när det gäller dessa papper.</textBlock>
  </contentBlock>
  <contentBlock page="0" id="i-131f3d2d2d7248d9">
    <textBlock id="i-3e607912cdd10942">Mot denna bakgrund ter sig naturligtvis den socialdemokratiska reservationen minst sagt märklig. Det är en sak att den här problemställningen aktualiseras. Det är bra att så sker. Men sedan närmar man sig vad som i den tidigare debatten kallats för personförföljelse. Det gäller då Per Westerberg och Ulf Dinkelspiel.</textBlock>
  </contentBlock>
  <contentBlock page="0" id="i-ad117b8859f90552">
    <textBlock id="i-d6fc59b9468c0009">Det sägs att Carl Bildt skulle ha tagit för lätt på sin uppgift när han utsåg Per Westerberg till näringsminister -- inte till industriminister, en felsägning som Kurt Ove Johansson råkade göra --</textBlock>
    <textBlock id="i-373d5c54a1259155">och Ulf Dinkelspiel till utrikeshandelsminister.</textBlock>
  </contentBlock>
  <contentBlock page="0" id="i-5999902112c1ce50">
    <textBlock id="i-98c231ae3bc173e1">Det är naturligtvis alldeles uppåt väggarna när</textBlock>
    <textBlock id="i-022475a4e46600b6">Socialdemokraterna agerar på ett sådant sätt. Det är ett misstänkliggörande, som vi har kommit fram till förut. Det är ett försök att bygga upp en mytbildning, som inte är acceptabel. Det hör dessutom till saken att de ärenden där man skulle ha kunnat ifrågasätta Per Westerbergs integritet till största delen inte handläggs inom hans departement utan inom andra departement, kanske i första hand Finansdepartementet.</textBlock>
  </contentBlock>
  <contentBlock page="0" id="i-686582e5686c92d8">
    <textBlock id="i-be8bc8ac1e059638">När man från socialdemokratisk sida försöker göra gällande att majoriteten skulle vara ointresserad av denna problematik, gör man sig naturligtvis skyldig till ett helt felaktigt påstående.</textBlock>
  </contentBlock>
  <contentBlock page="0" id="i-c0cc5dbcabed33dd">
    <textBlock id="i-7229272d3f671279">Majoriteten säger i det betänkande som vi nu debatterar klart och tydligt att det är ''lämpligt att regler utformas för hanteringen av jävsfrågor i regeringsärenden som riktar sig direkt till regeringen''. Vidare kan man tänka sig att sätta upp en beloppsgräns som reglerar själva deltagandet.</textBlock>
    <textBlock id="i-77a28cffc430e14f">Man konstaterar dock att jävssituationen aldrig helt kan förebyggas. Därför säger majoriteten också att bestämmelserna bör ses över och blind trust införas, av den typ som finns i Canada och</textBlock>
    <textBlock id="i-b329df9cfe74c540">USA. Norge nämns också som ett intressant land, där man har försökt komma till rätta med problemen. Man stryker också under att andra intressebindningar kan komma in i sammanhanget och att det gäller att försöka värja sig emot dem.</textBlock>
  </contentBlock>
  <contentBlock page="0" id="i-899ae3958c9e6377">
    <textBlock id="i-393998188fc6a7d6">Kort sagt vill jag konstatera att Socialdemokraterna i den här reservationen har gått till stora överdrifter. Man kan säga att det är bra att frågan har kommit upp, men det finns också all anledning för oss att se till att det inte blir några överdrifter när det gäller resonemang av den här typen.</textBlock>
  </contentBlock>
  <contentBlock page="0" id="i-d0d4881f95a86e17">
    <textBlock id="i-eb2cd7d20c12ff9b">Jag yrkar alltså, herr talman, bifall till utskottets hemställan.</textBlock>
  </contentBlock>
  <contentBlock page="0" id="i-6a50ff792f6b096f">
    <textBlock id="i-95a2344fc727d527">Anf. 28  KURT OVE JOHANSSON (s)</textBlock>
    <textBlock id="i-2ad16234f1d7c827">replik:</textBlock>
  </contentBlock>
  <contentBlock page="0" id="i-097ed76841dd4b88">
    <textBlock id="i-de0862a04a35c5b3">Herr talman! Birger Hagårds anförande visar än en gång hur enormt lätt regeringspartierna tar på problematiken i den här viktiga frågan.</textBlock>
  </contentBlock>
  <contentBlock page="0" id="i-8e709aa6d62947af">
    <textBlock id="i-5f3318d969c5153e">Jag reste i mitt inledningsanförande tre frågor som utskottsmajoriteten har vägrat att över huvud taget gå in på. Det är tre viktiga konstitutionella frågor, som det hade varit rimligt att KU som granskningsutskott hade tagit tag i. Vi har gjort det i den socialdemokratiska reservationen.</textBlock>
    <textBlock id="i-ec6ea54ffe22dc68">Utskottsmajoriteten har egentligen bara nöjt sig med att försöka skriva saker som skulle kunna få betydelse för de här frågorna i framtiden.</textBlock>
  </contentBlock>
  <contentBlock page="0" id="i-dc6b534951a16ad4">
    <textBlock id="i-887a9dfc140ceda5">Man har alltså vägrat att gå in och pröva det konstitutionellt viktiga, t.ex. statsministerns ansvar för att statsråden verkligen lever upp till 6 kap. 9 §</textBlock>
    <textBlock id="i-df8563e70a7536b4">andra stycket i regeringsformen när han bildar regering.</textBlock>
  </contentBlock>
  <contentBlock page="0" id="i-2f1f90c6d9d6c5ab">
    <textBlock id="i-23a123994c238a8f">Jag hävdar med bestämdhet att Carl Bildt, när han bildade regering, inte insåg det ansvar som han hade som regeringsbildare. Det framgick så tydligt vid de utfrågningar som vi hade med Carl Bildt inför konstitutionsutskottet att det förhöll sig på det sättet. Carl Bildt sade helt enkelt att ansvaret i det avseendet också till viss del skulle vila på de partiledare vars partier ingår i den nuvarande koalitionsregeringen. Jag hävdar att det inte finns något stöd för detta i regeringsformen, som är fullständigt klar på den punkten. Det är alltså statsministern som vid regeringsbildningen har ansvaret för att statsråden verkligen svarar emot</textBlock>
    <textBlock id="i-7f464191647eb3f9">6 kap. 9 § i regeringsformen. Detta kommer Birger</textBlock>
    <textBlock id="i-db017a3eccc85a0e">Hagård inte ifrån.</textBlock>
  </contentBlock>
  <contentBlock page="0" id="i-f030005328f57696">
    <textBlock id="i-f8cebb83134a7229">Sedan försöker Birger Hagård förlöjliga den socialdemokratiska reservationen genom att säga att statsministern ju bara har något hundratal aktier. Men det som är intressant är att statsministern trots detta har avstått från att delta i</textBlock>
    <textBlock id="i-f03d2b633c474ff8">100 beslut. Det visar bara hur ogenomtänkt frågan om aktieinnehavet varit när Carl Bildt har försökt tackla den.</textBlock>
  </contentBlock>
  <contentBlock page="0" id="i-ed8cc4519f2ae4e8">
    <textBlock id="i-ccf93b5880169f70">Anf. 29  BIRGER HAGÅRD (m) replik:</textBlock>
  </contentBlock>
  <contentBlock page="0" id="i-6ad606c257aedfe7">
    <textBlock id="i-f00d198630f01e51">Herr talman! Kurt Ove Johanssons position blir inte starkare därför att han upprepar sig. Jag konstaterar än en gång att statsministern självfallet har det konstitutionella ansvaret för att bilda regering. Varken Carl Bildt eller någon annan har ett endaste ögonblick försökt att förneka detta.</textBlock>
    <textBlock id="i-418c3604ca2fbbea">Däremot fastslog han vid en utfrågning att han naturligtvis konsulterar de andra partiledarna i en koalitionsregering. Men inget tvivel skall råda om att det konstitutionella ansvaret ligger hos statsministern -- det är helt givet.</textBlock>
  </contentBlock>
  <contentBlock page="0" id="i-83ace4e0bae27318">
    <textBlock id="i-8937a698aca50dc0">Det kan också konstateras att inte någon regering tidigare har tagit fasta på den här problematiken så som den nuvarande regeringen har gjort. Denna regering har satt till en särskild etikkommitté. De statsråd som har ett aktieinnehav har deponerat detta för extern förvaltning. Man har från början varit klart medveten om de problem som kunnat uppstå.</textBlock>
  </contentBlock>
  <contentBlock page="0" id="i-fcc635fd53a566f3">
    <textBlock id="i-0f7ebf8e6b6a139b">Att statsministern har avstått från att delta i olika ärenden beror på att man nu vill ha helt klarlagt vilka regler som skall finnas för framtiden. Det finns inga särskilda regler i dagsläget, utan det är förvaltningslagens relger för jäv och insiderlagen som man har att falla tillbaka på i det här sammanhanget. Det är angeläget, precis som har sagts i utskottets betänkande, att få fram nya regler för framtiden. Men inte någon regering har tidigare tagit fasta på den här problematiken så som den nuvarande regeringen har gjort.</textBlock>
  </contentBlock>
  <contentBlock page="0" id="i-d72028c88f90e8d2">
    <textBlock id="i-d82e398126a7275f">Det har tidigare funnits flera regeringar där personer har haft rätt stora aktieinnehav av olika slag. Inte ens Hjalmar Branting på sin tid var barskrapad. Det fanns en utrikesminister som hette</textBlock>
    <textBlock id="i-3d9e3378fd44f7cf">Knut Wallenberg som inte heller var barskrapad. I</textBlock>
    <textBlock id="i-a75ed664570b33dd">den förra socialdemokratiska regeringen fanns också statsråd som lämnade sina aktier till extern förvaltning.</textBlock>
  </contentBlock>
  <contentBlock page="0" id="i-92d7f5ab175ffd29">
    <textBlock id="i-2089eec4cdc1e524">Detta är inte något nytt, men det nya är att man nu på allvar har tagit itu med problematiken. Då kan vi gott vara utan misstänkliggöranden av olika slag.</textBlock>
  </contentBlock>
  <contentBlock page="0" id="i-6c6654e5ff0d0dc0">
    <textBlock id="i-17874e7275e59d1b">Anf. 30  KURT OVE JOHANSSON (s)</textBlock>
    <textBlock id="i-749617e7b93fdde5">replik:</textBlock>
  </contentBlock>
  <contentBlock page="0" id="i-6efad81da38078bf">
    <textBlock id="i-e5544073c57ad673">Herr talman! Det kan i och för sig ha sitt intresse att Birger Hagård och jag är överens om att statsministern har ansvaret för att regeringsledamöterna svarar upp mot 6 kap. 9 §</textBlock>
    <textBlock id="i-1639e38a7aa20041">regeringsformen när han bildar regering. Men vad vi diskuterar är inte Birger Hagårds uppfattning i denna fråga, utan vad vi diskuterar är vilken insikt som Carl Bildt hade i denna fråga när han bildade regering.</textBlock>
  </contentBlock>
  <contentBlock page="0" id="i-f0732fbf8359c6b4">
    <textBlock id="i-b82e8d13e86807f8">Jag skall läsa upp ett par rader från det svar som statsministern gav mig när jag ställde de här frågorna vid utskottsutfrågningen. Han säger så här:</textBlock>
  </contentBlock>
  <contentBlock page="0" id="i-78071cb5868d2f79">
    <textBlock id="i-d543d7f99060aee0">''Det yttersta konstitutionella ansvaret vilar alltid på statsministern, även om det skall tilläggas att i en koalitionsregering har det ansvaret i reell mening en något annorlunda karaktär.''</textBlock>
  </contentBlock>
  <contentBlock page="0" id="i-9ade90914835f2b6">
    <textBlock id="i-d3dd3ada14660aef">Jag hävdar, Birger Hagård, att statsministern har fel på den punkten. Det har inte någon betydelse om det är en enpartiministär eller om det är en flerpartiministär; statsministern har samma ansvar vid regeringsbildningen.</textBlock>
  </contentBlock>
  <contentBlock page="0" id="i-eef09b4667eaaa3a"/>
  <contentBlock page="0" id="i-53ae860c7d7244d1">
    <textBlock id="i-99df96233a2fd2d8">Vidare vill jag nämna vad Carl Bildt ytterligare sade. Han sade: Men häri ligger ett ansvar också på ledarna för de övriga partier som ingår i regeringen.</textBlock>
  </contentBlock>
  <contentBlock page="0" id="i-0306682a94c2713d">
    <textBlock id="i-5fb4fff7c46c7de5">Jag hävdar att Carl Bildt har fel på den punkten.</textBlock>
    <textBlock id="i-7665b12a0a53c0f1">Birger Hagård och jag var ju överens om att det var statsministern som hade ansvaret, inte några andra partiledare som ingår i regeringen. Alltså har</textBlock>
    <textBlock id="i-17af8e4d93da4f37">Birger Hagård här medgivit precis det jag sade, nämligen att statsministern vid regeringsbildningen inte till fullo insåg det ansvar som han hade som regeringsbildare. Det är detta som är särskilt intressant.</textBlock>
  </contentBlock>
  <contentBlock page="0" id="i-35908b5b7e595dc6">
    <textBlock id="i-5de111b26ebe2532">Sedan vill jag påpeka att ni i majoritetsskrivningen på s. 54 medgett att aktieägandet ändå är ett problem för regeringen. Ni säger: ''Å andra sidan kan det vara till nackdel om ett statsråd på grund av onödigt strikta regler inte kan delta i regeringsarbetet i full utsträckning.''</textBlock>
  </contentBlock>
  <contentBlock page="0" id="i-a48788ccfe8d85ec">
    <textBlock id="i-9a255dad1fd6a16d">Det visar att om Carl Bildt vid regeringsbildningen hade satt sig in i vad ett aktieägande hos statsråden skulle få för betydelse för regeringsarbetet, hade man naturligtvis inte hamnat i den situation som man nu har.</textBlock>
  </contentBlock>
  <contentBlock page="0" id="i-fc846b6b78bfe340">
    <textBlock id="i-dcabce195eef8dc9">Detta ger klara belägg för att den socialdemokratiska reservationen är stark.</textBlock>
  </contentBlock>
  <contentBlock page="0" id="i-016f150818bc16c9">
    <textBlock id="i-df072fec0d8915a5">Anf. 31  BIRGER HAGÅRD (m) replik:</textBlock>
  </contentBlock>
  <contentBlock page="0" id="i-ef3fc03b804fea72">
    <textBlock id="i-ca0d3a1c9d7e803e">Herr talman! Kanske inte fullt så stark som Kurt</textBlock>
    <textBlock id="i-c28ede0ff4a5268e">Ove Johansson så gärna vill tro.</textBlock>
  </contentBlock>
  <contentBlock page="0" id="i-ac3cb936110dbb22">
    <textBlock id="i-ba3a0207bb4c4ac2">Självfallet kan ett aktieägande innebära problem för ett statsråd. Det är detta som vi har talat om hela dagen. Det har vi slagit fast gång efter annan.</textBlock>
    <textBlock id="i-c2d341f8813bf2e6">Det är därför vi över huvud taget har fått den här diskussionen och diskuterat frågan vid olika tillfällen. Men ingen tidigare regering har på allvar försökt göra något åt dessa problem. Det enda som inträffade var att man på sin tid redovisade statsrådens aktieinnehav. Det har skett vid olika tillfällen allt sedan 1976, vill jag minnas.</textBlock>
  </contentBlock>
  <contentBlock page="0" id="i-ea1f5ec1e170411c">
    <textBlock id="i-ddc2f6adba82503a">När det gäller ansvaret är det här en strid om ord.</textBlock>
    <textBlock id="i-da87173f5aea244e">Det konstitutionella ansvaret har naturligtvis ytterst statsministern. Ingen har ett ögonblick tvekat om detta. Däremot hade, det invände också</textBlock>
    <textBlock id="i-88c3126b437e8360">Carl Bildt, andra partiledare ett reellt ansvar. Det är verkligheten som tränger på här.</textBlock>
  </contentBlock>
  <contentBlock page="0" id="i-9a974342069636f1">
    <textBlock id="i-8929141b6108e3fd">Kurt Ove Johansson vet lika väl som jag hur det går till att bilda en koalitionsregering. Man gör upp mellan partiledningarna. När det gällde att tillsätta statsråd är jag övertygad om att Olof Johansson,</textBlock>
    <textBlock id="i-e90d0ee4c67a2ef6">Alf Svensson och Bengt Westerberg i det här fallet har haft ett icke ringa inflytande på vilka personer som har valts att företräda dessa partier i regeringen. Det är det reella ansvaret, men det skall skiljas från det konstitutionella ansvaret. Det är den distinktionen Carl Bildt gör. Jag tycker att den är alldeles uppenbar för envar som vill tränga in i problematiken.</textBlock>
  </contentBlock>
  <contentBlock page="0" id="i-25654863f2372fab">
    <textBlock id="i-e1b64b34010f32da">Anf. 32  BENGT HURTIG (v) replik:</textBlock>
  </contentBlock>
  <contentBlock page="0" id="i-a64a8f95d4dcb087">
    <textBlock id="i-4b864518c81fc5c5">Herr talman! Det är alldeles uppenbart att den här regeringen har hamnat i problem och fått verkliga bekymmer. Det är riktigt som Birger Hagård säger, att ingen tidigare regering har gjort så mycket i denna fråga. Det beror på att det inte heller funnits någon regering som har haft ett så avsevärt antal miljonärer placerade på dessa maktpositioner.</textBlock>
  </contentBlock>
  <contentBlock page="0" id="i-d7c1fc608b88722c">
    <textBlock id="i-aa9a32d61b2713ad">Man har tvingats till att deponera sina tillgångar i extern förvaltning. Man har tvingats att tillsätta en etikkommitté och införa en särskild procedur för att upprätthålla kontrollen, så att inte jäv inträffar.</textBlock>
  </contentBlock>
  <contentBlock page="0" id="i-af89e5b58e2987dd">
    <textBlock id="i-a6b07dc84cb1554a">Den här situationen är alltså i någon mening ansträngd för regeringen. Därför tycker jag att det skulle vara intressant att höra om Birger Hagård tycker att det vore lämpligt att man nu skyndsamt utreder möjligheten att införa ett blind trust-system så att förmögenheterna kan omplaceras.</textBlock>
  </contentBlock>
  <contentBlock page="0" id="i-268107adc918064c">
    <textBlock id="i-2c90d799ff761599">Anf. 33  BIRGER HAGÅRD (m) replik:</textBlock>
  </contentBlock>
  <contentBlock page="0" id="i-53349f8db24d39c0">
    <textBlock id="i-b3fbf7555fa649db">Herr talman! Alldeles givet är förhoppningen hos majoriteten, att när regeringen skriver om en sak och föreslår en åtgärd, skall det utföras så skyndsamt som möjligt. Jag tror att regeringen också vill göra det för att få klara regler.</textBlock>
  </contentBlock>
  <contentBlock page="0" id="i-81fee39d857506e9">
    <textBlock id="i-accf6a647f721d91">Vi har som sagt insiderlagens och förvaltningslagens bestämmelser att följa i dag. Det är angeläget att få fram ett rejält innehåll på detta område också. Man skall naturligtvis inte skynda på så fort att det mer eller mindre blir ett mischmasch av det hela. Det skall naturligtvis vara väl genomtänkta regler som införs för framtiden.</textBlock>
  </contentBlock>
  <contentBlock page="0" id="i-4a79d1530945b6a6">
    <textBlock id="i-e41c386c8a0b4aa8">Anf. 34  BENGT HURTIG (v) replik:</textBlock>
  </contentBlock>
  <contentBlock page="0" id="i-f1060eab54638eaf">
    <textBlock id="i-f738293565a776af">Herr talman! Jag får tacka för den här repliken. Jag noterar att reservanterna och majoriteten på den punkten är eniga om att det här bör ske skyndsamt.</textBlock>
  </contentBlock>
  <contentBlock page="0" id="i-1abd355ef3e5ef51">
    <textBlock id="i-5ac3b34f43c3ea5f">Anf. 35  HARRIET COLLIANDER (nyd):</textBlock>
  </contentBlock>
  <contentBlock page="0" id="i-f11afb0345f1bc51">
    <textBlock id="i-afddb7070d14c407">Herr talman! Mycket har redan sagts om statsrådens aktieinnehav. Jag vill bara klargöra Ny demokratis uppfattning i frågan.</textBlock>
  </contentBlock>
  <contentBlock page="0" id="i-cc9adc4fdcfa34ee">
    <textBlock id="i-883a4e871bb4bc5f">Vi anser att aktieinnehav är förenligt med att vara statsråd, men förvaltningen av innehavet skall vara sådant att statsrådssysslan kan utövas utan att statsråd gång efter annan ställs utanför regeringsbeslut på grund av jäv eller jävsliknande situationer.</textBlock>
  </contentBlock>
  <contentBlock page="0" id="i-de9acde68acec2d2">
    <textBlock id="i-fcb96d2c9c33cd39">Nu har regeringen tagit ett så stort säkerhetsavstånd -- för att inte ministrarna skall bli beskyllda för att gynna sina egna intressen -- att antalet jäv, som enligt förvaltningslagen inte är faktiska jäv, inte är rimligt. Jag tänker på bl.a.</textBlock>
    <textBlock id="i-26396545d07ffd9d">statsministern som leder ligan, fastän han inte äger mer än 66 Nobelaktier. Jag har en känsla av att statsministern envisas med att behålla sina aktier värda 900 kr för att sätta saker på sin spets och få fram en lösning.</textBlock>
  </contentBlock>
  <contentBlock page="0" id="i-ef8780e026cd1fc0">
    <textBlock id="i-a1db6cdc3d2111db">Jag anser inte att posten som näringsminister är den mest utsatta. Näringsministern är inte industriminister, som Socialdemokraterna envist har hävdat. De flesta industriärenden handläggs faktiskt på Miljödepartementet, och</textBlock>
    <textBlock id="i-218e23feccf82e10">Utrikesdepartementets handelsavdelning har en del.</textBlock>
  </contentBlock>
  <contentBlock page="0" id="i-5d9a610f185693da">
    <textBlock id="i-63b13989a71fe980">Vi i utskottet har studerat förhållandena i andra länder. Jag måste säga att jag har blivit förvånad över hur lättvindigt vi i Sverige har betraktat förmögenhetsförhållanden som aktieägande och bindningar av annan art som kan påverka statsrådens yrkesutövning. Den här kritiken får</textBlock>
    <textBlock id="i-6b15eaeb8900c832">Socialdemokraterna ta åt sig. De har under sin långa maktutövning varit så fullkomliga att de inte ansett sig behöva upprätta en enda förtroendeskapande regel.</textBlock>
  </contentBlock>
  <contentBlock page="0" id="i-04d677d2295f7db5">
    <textBlock id="i-6f0b586493b07ca0">I andra länder, exempelvis i Canada, blir i stort sett allt genomlyst, och aktierna förvaltas i blind trusts.</textBlock>
    <textBlock id="i-b4fe00fe4a0baeac">Det är bara tillgångar av icke-kommersiell natur, exempelvis den privata bostaden, bil och konstverk, som lämnas utanför. En blivande minister i Canada skall lämna fullständig rapport över sina skulder och tillgångar. Han skall också lämna uppgifter om kompanjonskap, direktörsoch andra styrelseposter han har haft de senaste två åren före utnämningen. Det kan också handla om pensionsavtal.</textBlock>
  </contentBlock>
  <contentBlock page="0" id="i-6407df4321293c8e">
    <textBlock id="i-3aa4cbed4cbdec0c">Jag aviserade i god tid Ny demokratis inställning i frågan. Ny demokrati bildar i det här ärendet utskottsmajoritet tillsammans med regeringspartierna. Vi har lyft fram Canada som ett exempel värt att studera när etikkommittén griper sig an arbetet.</textBlock>
  </contentBlock>
  <contentBlock page="0" id="i-4b903b73a60c6bb3">
    <textBlock id="i-63d0ce5bdb49a4df">Eftersom regeringen har uttryckt sin önskan att det skall skrivas regler för hur statsråds förmögenhet skall hanteras och eftersom det inte har förekommit några oegentligheter under den borgerliga regeringens tid, anser jag att Socialdemokraterna mycket väl hade kunnat ena sig med utskottsmajoriteten, i stället för att göra ett stort nummer av något som inte förtjänade denna nedlagda tid och kraft från utskottets ledamöter och kansli. Kansliet förtjänar en stor eloge för sitt mycket tålmodiga och goda arbete.</textBlock>
  </contentBlock>
  <contentBlock page="0" id="i-35875eee242cac60">
    <textBlock id="i-a581fd20ed9b7ffb">Jag hoppas nu att regler skyndsamt skrivs så att vi slipper återuppta följetongen om statsrådens aktieinnehav, som vi upplevt under de senaste ett och ett halvt åren sedan hösten 1991.</textBlock>
  </contentBlock>
  <contentBlock page="0" id="i-afd1f7367a3497b7">
    <textBlock id="i-aebedfba4c962934">Anf. 36  KURT OVE JOHANSSON (s):</textBlock>
  </contentBlock>
  <contentBlock page="0" id="i-1b28e2152fca1bb4">
    <textBlock id="i-887d7c1d550d343b">Herr talman! Till att börja med vill jag säga till</textBlock>
    <textBlock id="i-e262f272a95e3e08">Harriet Colliander att det inte är korrekt att det under den tid då Socialdemokraterna var i regeringsställning inte fanns några regler för regeringsarbetet när det gäller det fall som vi nu diskuterar. Precis som i dag fanns ju förvaltningslagens regler. Jag vill än en gång ha sagt -- vilket jag också sade i mitt inledningsanförande -- att man måste diskutera om huruvida förvaltningslagens regler håller med tanke på de stora problem med aktieägande som regeringen i dag har.</textBlock>
  </contentBlock>
  <contentBlock page="0" id="i-a6d96185112deb7d">
    <textBlock id="i-c2a6c532334ccaab">Man skall ju veta att insiderlagen kom till under den socialdemokratiska tiden. Om jag har förstått rätt så är det på samma sätt med insiderlagen som med förvaltningslagen, dvs. insiderlagen gäller inte för regeringens ledamöter, men den tillämpas ändå.</textBlock>
    <textBlock id="i-d168782fcf03d601">Jag vill påminna Harriet Colliander om att även tidigare socialdemokratiska regeringar har redovisat sitt förmögenhetsinnehav.</textBlock>
  </contentBlock>
  <contentBlock page="0" id="i-7bd45ffe18f013d4">
    <textBlock id="i-3f6390c58c6e738d">Det ligger i och för sig något i det som Harriet</textBlock>
    <textBlock id="i-35d09abd58b3aa9f">Colliander säger om att några större regelverk inte har sett dagens ljus under de socialdemokratiska regeringarna. Det kan måhända bero på att de problem som vi nu diskuterar i princip inte fanns då. Det är därför som det är litet fel av Birger</textBlock>
    <textBlock id="i-7ca1ede622f43836">Hagård att ta till brösttoner. Han sade att det inte finns någon tidigare regering som har gjort så fantastiskt mycket på det här området som den nuvarande regeringen. Men till detta har ju den här regeringen varit nödd och tvungen. Det finns alltså ingen tidigare regering som under modern tid har varit så aktiestinn som dagens regering. Jag kan försäkra Birger Hagård att även om man räknar med Brantings regering under 20-talet, överträffar den nuvarande regeringen alla tidigare kända, moderna rekord i fråga om aktiestinnhet. Därför är det inte så konstigt att den nu sittande regeringen har varit tvungen att vidta de åtgärder som den har gjort, vilket bara har styrkt den socialdemokratiska reservationen.</textBlock>
  </contentBlock>
  <contentBlock page="0" id="i-2951bfdb46562ec0">
    <textBlock id="i-fece2f48490fa1dc">Anf. 37  BIRGER HAGÅRD (m) replik:</textBlock>
  </contentBlock>
  <contentBlock page="0" id="i-fdfe7b7564524f34">
    <textBlock id="i-bad4c83b856f4ad1">Herr talman! Jag är litet grand förvånad över Kurt</textBlock>
    <textBlock id="i-b3b32aaddf59f256">Ove Johanssons språkbruk i detta sammanhang.</textBlock>
    <textBlock id="i-9e21774536c58536">Reservationen ger ju uttryck för att det förvisso inte är något fel i att äga aktier för statsrådens vidkommande. Men det förefaller som att detta inte är Kurt Ove Johanssons hjärtas mening. Han talade om ''aktiestinnhet'', samtidigt som han riktigt ville måla ut vad det är för farliga saker som man rör sig med. Till detta vill jag bara säga: Jag är tacksam och glad för att det finns kompetent folk i regeringen, som har erfarenhet av förvaltning av kapital.</textBlock>
  </contentBlock>
  <contentBlock page="0" id="i-fef02a3304e3dec9">
    <textBlock id="i-6f6ff1784f963ca9">Regeringen har kanske inte varit alldeles nödd och tvungen att gripa sig an dessa problem. Men man har ansett det vara etiskt rimligt och lämpligt att göra det.</textBlock>
  </contentBlock>
  <contentBlock page="0" id="i-bd5899e85899b88f">
    <textBlock id="i-6c6599c3e7e9ed97">Det är riktigt att förvaltningslagens och insiderlagens regler inte gäller för regeringens ledamöter. Regeringen vill dock ändå tillämpa dem i brist på de andra regler, som vi nu hoppas skall kunna skapas.</textBlock>
  </contentBlock>
  <contentBlock page="0" id="i-f0058906d5f33f1b">
    <textBlock id="i-21ef3645e9a70274">Självfallet har regeringen varit intresserad av att själv gripa sig an denna problematik. Men det är alldeles givet att den agitation som har förts fram från den socialdemokratiska sidan när det gäller just dessa frågor har naturligtvis gjort det ännu mer angeläget för regeringen att klara ut detta en gång för alla. På det sättet blir det ju också litet lättare för framtida regeringar. Det kan tänkas att det någon gång i en -- som jag hoppas -- avlägsen framtid kommer en socialdemokratisk regering som består av riktigt goda aktieinnehavare och som blir hjälpta av de åtgärder som har vidtagits av den här regeringen.</textBlock>
  </contentBlock>
  <contentBlock page="0" id="i-f8438c84800d229e">
    <textBlock id="i-a0b38f3766034053">Anf. 38  KURT OVE JOHANSSON (s)</textBlock>
    <textBlock id="i-f21afcc7cdeda1ae">replik:</textBlock>
  </contentBlock>
  <contentBlock page="0" id="i-2916bed9575046d6">
    <textBlock id="i-524da7fc991a751d">Herr talman! Birger Hagård undrade varför jag använde uttrycken ''aktietäta'' och ''aktiestinna''</textBlock>
    <textBlock id="i-eec7863a22c7c542">regeringsledamöter. Jag kan berätta att dessa uttryck härstammar från den utfrågning som utskottet hade med statsministern i det här ärendet.</textBlock>
    <textBlock id="i-e4ae89fa4f8d0901">Beträffande Hjalmar Branting uttryckte statsministern det så att Hjalmar Branting var en</textBlock>
    <textBlock id="i-edbef54687fd874f">''tät typ''. Om landets statsminister kan använda sig av den vokabulären, tror jag att också riksdagens ledamöter tål att höra att regeringens ledamöter är aktietäta, för det är de verkligen. Detta är ju ett problem för den nu sittande regeringen.</textBlock>
  </contentBlock>
  <contentBlock page="0" id="i-a6acf294e184e796">
    <textBlock id="i-ea669f3d184ca577">Jag läste tidigare upp för Birger Hagård vad ni själva har skrivit: Å andra sidan kan det vara till nackdel om ett statsråd på grund av onödigt strikta regler inte kan delta i regeringsarbetet i full utsträckning. Ni har ju klart och tydligt talat om för oss att det är ett problem för det nuvarande regeringsarbetet med dessa aktiestinna statsråd.</textBlock>
  </contentBlock>
  <contentBlock page="0" id="i-a9fc6350299bd1f8">
    <textBlock id="i-1e9489673d3cde80">Jag förstår inte varför inte majoriteten i sina skrivningar har varit beredd att framföra någon konstitutionell kritik. Om Carl Bildt vid regeringsbildningen noggrant hade satt sig in i denna fråga -- som han som regeringsbildare är skyldig att göra -- hade han inte behövt hamna i denna situation, eller som någon tidigare i debatten uttryckte det: behövt hamna i denna löjliga situation. Detta är ju bl.a. en av utgångspunkterna för vår konstitutionella kritik, att statsministern när han bildade sin regering inte tillräckligt noggrant hade satt sig in i en regeringsbildares ansvar. Han hade inte heller sett till att de statsråd som han utsåg verkligen levde upp till regeringsformen 6:9 2</textBlock>
    <textBlock id="i-94524808b6492884">st.</textBlock>
  </contentBlock>
  <contentBlock page="0" id="i-3989660a4c85f263">
    <textBlock id="i-d1013a0e66ff61e0">Harriet Colliander talade om att det borde ha varit en enighet i utskottet. Om ni bara hade varit beredda att pröva de konstitutionella aspekterna --</textBlock>
    <textBlock id="i-c8d6726f117fabcb">och inte bara vad som skall göras för framtiden --</textBlock>
    <textBlock id="i-fc3a22830f0ba176">hade vi kanske kunnat komma överens. Men problemet i utskottet var att ni vägrade att pröva de konstitutionella frågorna. Det är därför som dagens debatt i kammaren kanske blir litet för lång.</textBlock>
  </contentBlock>
  <contentBlock page="0" id="i-ede460832a150117">
    <textBlock id="i-b48f09631e5b0632">Anf. 39  BIRGER HAGÅRD (m) replik:</textBlock>
  </contentBlock>
  <contentBlock page="0" id="i-269bbf208d4f9021">
    <textBlock id="i-01fbe84256ab72aa">Herr talman! Ett felaktigt påstående blir ju inte riktigare för att det upprepas inte bara en gång utan kanske två, tre, fyra eller t.o.m. fem gånger.</textBlock>
  </contentBlock>
  <contentBlock page="0" id="i-ba44537e46c59094">
    <textBlock id="i-c5003421d3d855e7">Regeringen var självfallet medveten om alla dessa problem. Det är därför som den vidtar olika åtgärder. Att man sedan kan ha det problematiskt är ju självförvållat, eftersom man så till den milda grad vill leva upp till de bestämmelser som finns att det inte skall finnas aningen av en misstanke om något jäv, någon jävsliknande situation eller någonting sådant.</textBlock>
  </contentBlock>
  <contentBlock page="0" id="i-b2e718ad6da99370">
    <textBlock id="i-acdf0fdc3f042c12">Som jag ser det ger Kurt Ove Johansson uttryck för en prinsessan på ärten-attityd, och jag hoppas att man skall komma bort ifrån den. Men det finns alltså inte någon saklig grund för en konstitutionell kritik mot regeringen. Det har inte anförts ett enda konkret fall där regeringen över huvud taget ens har kommit i närheten av att ha missbrukat sin ställning.</textBlock>
  </contentBlock>
  <contentBlock page="0" id="i-7639aedcc56ffa9a">
    <textBlock id="i-bb129dd7d91a0505">Anf. 40  HARRIET COLLIANDER (nyd)</textBlock>
    <textBlock id="i-336b77ca182b34e1">replik:</textBlock>
  </contentBlock>
  <contentBlock page="0" id="i-7237b3162df84134">
    <textBlock id="i-816f027e078c648d">Herr talman! Det är kanske den kungliga svenska avundsjukan som anfäktar socialdemokraterna. Vi i Ny demokrati anser inte att det är fult att äga aktier. Vi anser att det är förenligt att vara statsråd och samtidigt äga aktier. Men det beror på hur aktierna förvaltas.</textBlock>
  </contentBlock>
  <contentBlock page="0" id="i-b93443aa63e4a5b7">
    <textBlock id="i-1c1e4ba6f36c9923">Vi anser också att man alltför ensidigt har skjutit in sig på frågan om aktieinnehav. Det finns andra bindningar som kan vara väl så intressanta att granska. Som jag tidigare har sagt har socialdemokraterna inte upprättat en enda förtroendeskapande regel, utöver vad förvaltningslagen och grundlagen säger. Om man hade gjort det hade man kanske kunnat se klara rågångar mellan socialdemokratiska partiet, LO, fack osv. Det hade handlat om styrelseposter som man har innehaft, resor, arvoden och mycket av det som vi tycker att man skall ta upp i den här genomlysningen.</textBlock>
  </contentBlock>
  <contentBlock page="0" id="i-6e28435e3511e635">
    <textBlock id="i-3db2f5b3dc8b8018">När vi väl nu har granskat den borgerliga regeringens aktieinnehav och hur de borgerliga ministrarna har utövat sin syssla, har vi inte kunnat rikta någon kritik på konstitutionell grund. Alla har skött sitt jobb bra.</textBlock>
  </contentBlock>
  <contentBlock page="0" id="i-324a44e85916657e">
    <textBlock id="i-d2767161b6742666">Det vi nu vill att regeringen skyndsamt skall göra är att vidta åtgärder inför framtiden, och det anser vi att socialdemokraterna mycket väl hade kunnat gå med på. Här finns en annan skiljelinje mellan partierna som inte är konstitutionellt betingad utan mer partipolitiskt betingad.</textBlock>
  </contentBlock>
  <contentBlock page="0" id="i-b4e167d15463a4ac">
    <textBlock id="i-638825c5941c810f">Anf. 41  KURT OVE JOHANSSON (s)</textBlock>
    <textBlock id="i-a5b29b73316988ac">replik:</textBlock>
  </contentBlock>
  <contentBlock page="0" id="i-0cbbb8bf3881f15e">
    <textBlock id="i-21b8647a2372054a">Herr talman! Jag har lärt känna Harriet Colliander så till vida att hon, när hon så vill, kan vara en mycket god lyssnare. Men när hon inte vill lyssna slår hon dövörat till, vilket hon tydligen har gjort i den här frågan, kanske beroende på att den här frågan är litet känslig för hennes parti. Det är ju inte obekant att det finns en vice partiledare i Ny demokrati som tydligen har en litet annorlunda ståndpunkt i den här frågan, vilket han åtminstone har gett uttryck för i massmedier.</textBlock>
  </contentBlock>
  <contentBlock page="0" id="i-8d32510fc609e530">
    <textBlock id="i-f1ca222ec73db1f3">Vad jag egentligen menade med Harriet Colliander som lyssnare var närmast att både Thage G</textBlock>
    <textBlock id="i-b5699b9a47548b3f">Peterson och jag i dagens debatt starkt har understrukit att det inte är något fult att äga aktier.</textBlock>
    <textBlock id="i-29f719b18a0086ce">Detta har vi båda slagit fast. Jag gjorde det i mitt huvudanförande. Därför undrar jag om Harriet</textBlock>
    <textBlock id="i-485e24cd27ad7c03">Colliander har sovit någon skönhetssömn så att hon inte har kunnat lyssna sig till båda våra budskap.</textBlock>
  </contentBlock>
  <contentBlock page="0" id="i-ce2c99322b57fb8d">
    <textBlock id="i-cf9b4bdb22e5505d">Harriet Colliander sade i sitt anförande att det hade varit bra om vi i utskottet hade kunnat bli eniga på den här punkten. Det är möjligt att vi hade kunnat bli eniga om utskottsmajoriteten hade varit beredd att pröva det som är konstitutionellt intressant i detta sammanhang, nämligen om statsminister Carl</textBlock>
    <textBlock id="i-68950db9eef04046">Bildt när han bildade sin regering hade levt upp till sitt ansvar som regeringsbildare. Den frågan har inte blivit besvarad av utskottsmajoriteten. Man har heller inte besvarat frågan om statsråden verkligen uppfyller kraven i regeringsformen 6:9 2</textBlock>
    <textBlock id="i-ef84ce09661aa38f">st., och man har inte besvarat den intressanta frågan om statsråden på grund av sina personliga ekonomiska intressen har iakttagit den försiktighet som har varit påkallad i jävsfrågan.</textBlock>
  </contentBlock>
  <contentBlock page="0" id="i-bd9c235b330bd579">
    <textBlock id="i-4765835ee5706692">Alla dessa tre viktiga konstitutionella aspekterna har ni, så att säga, vägrat att diskutera. Ni har ju egentligen bara skrivit regler för framtiden. Om vi hade fått en sakdebatt i utskottet om de här tre viktiga konstitutionella frågorna är det möjligt att vi hade kunnat bli överens. Men den chansen avstod faktiskt Harriet Colliander från. Detta är bara ett faktum att konstatera.</textBlock>
  </contentBlock>
  <contentBlock page="0" id="i-9a08a4da3aa331c2">
    <textBlock id="i-b7e505ed3f49af34">Anf. 42  HARRIET COLLIANDER (nyd)</textBlock>
    <textBlock id="i-015d2f1868574a7a">replik:</textBlock>
  </contentBlock>
  <contentBlock page="0" id="i-53c637789ee47d99">
    <textBlock id="i-af915f96d925856e">Herr talman! De åsikter som jag redovisar här i kammaren är Ny demokratis åsikter. Bert</textBlock>
    <textBlock id="i-67847ef51550b365">Karlssons uttalande kan man nog tolka som en allmänhetens undran över hur det egentligen ligger till med ministrars aktieinnehav och då främst näringsministerns, som socialdemokraterna envist har velat kalla för industriminister, vilket han inte är. Det är den här typen av funderingar hos allmänheten som man skall bringa klarhet i genom att skriva ordentliga regler inför framtiden. Det är så vi nydemokrater anser att det skall vara.</textBlock>
  </contentBlock>
  <contentBlock page="0" id="i-4f5ed010ec6456f1">
    <textBlock id="i-aac8cd865c519986">Kurt Ove Johansson sade att jag inte har lyssnat.</textBlock>
    <textBlock id="i-91c871b367918182">Jag tror nog att jag har lyssnat, men vad jag har hört är det som sägs mellan raderna och som inte sägs rakt ut, att det finns en partipolitisk skiljelinje mellan Socialdemokraterna och Ny demokrati i denna fråga.</textBlock>
  </contentBlock>
  <contentBlock page="0" id="i-41d867ae1495a445">
    <textBlock id="i-125b14e3a90f93b4">Vad vi har diskuterat i utskottet är de konstitutionella frågorna. Vi anser inte att man utifrån konstitutionen kan kritisera Carl Bildt. Om man ser på vad som har hänt, kan man faktiskt inte säga att någon har misskött sig. Man kan inte konstatera att det har funnits några missförhållanden. Mot den bakgrunden kan man inte rikta någon kritik mot att han inte har skött sitt statsministerskap ordentligt vid valet av ministrar.</textBlock>
    <textBlock id="i-69a1ca44edef9628">Därav följer att det inte heller finns något att säga om regeringsformen 6:9 2 st. De jävssituationer som man försöker undvika genom att ta ut detta enorma säkerhetsavstånd har inneburit att det inte har uppstått några jäv.</textBlock>
  </contentBlock>
  <contentBlock page="0" id="i-d5a2f9867f70f983">
    <textBlock id="i-a3a2f8d4ecbb8117">Det enda som kan diskuteras är rutinärendena och vad de egentligen innebar när man inte kände till att man ägde något som man på rutinmässiga grunder fattade beslut om. Det finns liksom ingenting att ta på. Det som är viktigt inför framtiden handlar inte bara om aktier utan om att statsråden skall bli ordentligt genomlysta. Det enda som skall lämnas åt sidan är det som är privat -- hus, bil och konstverk. Aktier skall man ha möjlighet att lämna till förvaltning där man inte själv sköter aktierna. Det finns statsråd i regeringen som inte skulle önska annat än att det fanns blind trusts att stoppa in sina aktier i, så att man slapp se dem.</textBlock>
    <textBlock id="i-e734ab3add22f7e4">Denna önskan tycker jag skall vederfaras regeringen fortast möjligt. När dessa regler har skapats kan jag inte se att det skall vara några problem med att äga aktier, därför att då undviker man också jävssituationerna.</textBlock>
  </contentBlock>
  <contentBlock page="0" id="i-9e093b4517dda487">
    <textBlock id="i-6c63d70179a058e3">Kommunikationsministerns engagemang i vårdhemmet Majgården i Gnesta</textBlock>
  </contentBlock>
  <contentBlock page="0" id="i-ae3533e244348e3b">
    <textBlock id="i-2fb616add151f509">(avsnitt 10 b)</textBlock>
  </contentBlock>
  <contentBlock page="0" id="i-5198576dd3ce6278">
    <textBlock id="i-240a9c79023a6eb5">Anf. 43  ELVY SÖDERSTRÖM (s):</textBlock>
  </contentBlock>
  <contentBlock page="0" id="i-fd65a1d32c52f2eb">
    <textBlock id="i-772bcbd69c83bd47">Herr talman! Repetitionen är kunskapens moder.</textBlock>
    <textBlock id="i-eedc1256c72469e1">Därför vill jag än en gång repetera vad flera ledamöter redan har påtalat, nämligen att enligt regeringsformen 6 kap. 9 § får statsråd icke utöva allmän eller enskild tjänst. Han eller hon får ej heller inneha uppdrag eller utöva verksamhet som kan rubba förtroendet för honom eller henne.</textBlock>
  </contentBlock>
  <contentBlock page="0" id="i-3129934c4a53eeb9">
    <textBlock id="i-556dd292ccc6e328">Av förarbetena till denna grundlagsbestämmelse framgår att det är olämpligt att statsråd är engagerade i verksamhet, som huvudsakligen har ett ekonomiskt syfte.</textBlock>
  </contentBlock>
  <contentBlock page="0" id="i-089e9ae80b9287b3">
    <textBlock id="i-6fac9f477d38e99c">Kommunikationsministerns engagemang i</textBlock>
    <textBlock id="i-6417ed72bdafee2c">Majgården torde vara i ekonomiskt syfte och ekonomiskt betingat.</textBlock>
  </contentBlock>
  <contentBlock page="0" id="i-0d7b01c3f11ada3a">
    <textBlock id="i-0e3264468bb07921">Regeringsformens föreskrifter har bl.a. tillkommit för att värna om statsrådstjänstens integritet och för att garantera att statsråden koncentrerar sina krafter på sina uppdrag i regeringen.</textBlock>
  </contentBlock>
  <contentBlock page="0" id="i-c053788645ec1846">
    <textBlock id="i-e2524bce3b3c3260">När Mats Odell tillträdde som kommunikationsminister beslöt han snabbt att avyttra sina aktier i Ericsson. Det var bra. Även utskottets ordförande berömde honom för detta i sin inledning av dagens debatt.</textBlock>
  </contentBlock>
  <contentBlock page="0" id="i-6406b658e4aedaf9">
    <textBlock id="i-59ee1b6f33feb15a">Mats Odell uttalade för en tid sedan i TV 4 på ett tydligt och berömvärt sätt att han såg svårigheter i att förena rollen som statsråd med att inneha aktier av det slag som tidigare i dag har debatterats. Detta sade han som en förklaring också till att han avyttrade sina Ericssonaktier. Men när det gäller statsrådets engagemang i Majgården nöjde sig Mats</textBlock>
    <textBlock id="i-f67164b6532a1c3b">Odell, efter samråd med Reidunn Laurén, med att lämna sina uppdrag i bolagets styrelse och att överlåta dess skötsel till sin hustru.</textBlock>
  </contentBlock>
  <contentBlock page="0" id="i-925f389a51305b94">
    <textBlock id="i-49c0c4b4cc96b13f">Herr talman! De bolag som Mats Odell är delägare i är inga små rörelser vilka som helst. Som framgår av konstitutionsutskottets handlingar har dessa företag under 1992 haft bruttointäkter som uppgått till 55 miljoner kronor. Verksamheten har alltså inte varit av någon begränsad omfattning.</textBlock>
  </contentBlock>
  <contentBlock page="0" id="i-fcfa8c7fedfc5ddc">
    <textBlock id="i-77f9599bc9a3bece">Två av bolagen har dessutom, genom att de driver vårdhemsverksamhet, verkat inom en mycket känslig bransch. Detta visar inte minst den uppmärksamhet som förhållandena på vårdhemmet Majgården har fått i medierna.</textBlock>
  </contentBlock>
  <contentBlock page="0" id="i-f5923943a566b3da">
    <textBlock id="i-901cd1d497e28536">I egenskap av delägare i bolagen har Mats Odell ett ansvar för att utse ledning för bl.a. vårdhemmet</textBlock>
    <textBlock id="i-e0f70010155a68d3">Majgården. Det har även förelegat -- och jag vill påstå att det föreligger -- risk för att han i egenskap av ägare har tvingats och kan tvingas att gripa in i bolagets skötsel på olika sätt.</textBlock>
  </contentBlock>
  <contentBlock page="0" id="i-70e80ddfa9c89521">
    <textBlock id="i-e67e11cb596aae1e">Ja, men Mats Odell har ju överlåtit skötseln av företaget till bl.a. sin hustru, kanske någon säger.</textBlock>
    <textBlock id="i-c33142289b1682b5">Men trots detta föreligger de risker som jag har redovisat.</textBlock>
  </contentBlock>
  <contentBlock page="0" id="i-87a0ae0ba7b437ea">
    <textBlock id="i-1dc4ebfe19202b52">I ett brev till konstitutionsutskottet säger kommunikationsministern att han ej medverkade vid informationsmötet med de anhöriga den 14</textBlock>
    <textBlock id="i-8ff23e7c2647249f">november. Däremot var Mats Odell ''av sociala skäl'' med vid en träff med de anhöriga under hösten 1991. Jag ställer mig frågan: Hur kan man se på Mats Odell om han medverkar vid träffar såsom ägare eller av sociala skäl?</textBlock>
  </contentBlock>
  <contentBlock page="0" id="i-71ba3dba8e7ead99">
    <textBlock id="i-1c9f15de59b0d90a">Herr talman! I samband med konstitutionsutskottets utfrågning av statsministern den 21 april 1992 svarade statsminister Carl Bildt följande på frågan om han förhört sig om vederbörande statsråds ekonomiska intressebindningar och hur eventuella förmögenhetsinnehav är placerade: ''Vid det första möte som hölls mellan de personer som sedermera samma dag skulle utses till statsråd tog jag den 4</textBlock>
    <textBlock id="i-c5a6fdfc7aff2748">oktober, en onsdag, på morgonen också upp denna fråga och gjorde en relativt utförlig genomgång av min syn på vilka krav som skulle ställas på de enskilda statsråden i denna del.''</textBlock>
  </contentBlock>
  <contentBlock page="0" id="i-4f7bad283ad2b660">
    <textBlock id="i-f8c59589c4fd0aa2">Trots detta underlät kommunikationsminister Mats</textBlock>
    <textBlock id="i-d41113aefb2be61f">Odell att underrätta statsministern om sitt engagemang i bl.a. Majgården. Att så är fallet har ju statsrådet Mats Odell också skriftligt bekräftat till konstitutionsutskottet.</textBlock>
  </contentBlock>
  <contentBlock page="0" id="i-4057337e4df07729">
    <textBlock id="i-3d30894da3df29f4">Vi socialdemokrater anser att Mats Odell inte borde ha nöjt sig med att diskutera frågan om sitt bolagsengagemang enbart med Reidunn Laurén utan borde ha upplyst även statsministern om förhållandena i samband med regeringsbildningen.</textBlock>
    <textBlock id="i-1d8c7b7f60e80b88">För sin underlåtenhet att informera statsministern anser vi socialdemokrater att Mats Odell inte kan undgå kritik.</textBlock>
  </contentBlock>
  <contentBlock page="0" id="i-ec556a56592998f9">
    <textBlock id="i-efeab6cc24c1b41b">Jag yrkar bifall till reservation 2 till detta betänkande.</textBlock>
  </contentBlock>
  <contentBlock page="0" id="i-6935625a1b35e719">
    <textBlock id="i-537051ccdac51083">Anf. 44  INGVAR SVENSSON (kds):</textBlock>
  </contentBlock>
  <contentBlock page="0" id="i-08c161605125e5b9">
    <textBlock id="i-d69ece925b4cd9a3">Herr talman! Ärendet beträffande Mats Odell och sambanden med det familjeägda Majgården bygger från första början på en rad underligheter. Först gjorde en viss tidning ett intervjufalsarium genom att i Mats Odells mun lägga ord, som föreståndaren för vårdhemmet Majgården uttalat för tidningen i fråga. Därmed kom det i artikeln att framstå som om kommunikationsministern ägnade sig åt ''annan verksamhet''.</textBlock>
  </contentBlock>
  <contentBlock page="0" id="i-c527c9d25a9ddd50">
    <textBlock id="i-d7207b74fc3b6627">På grundval av dessa falska uppgifter anmälde</textBlock>
    <textBlock id="i-f01933595fcc0597">KU:s ordförande kommunikationsminister Mats</textBlock>
    <textBlock id="i-f479366ea739e088">Odell till granskning. Skälet skulle enligt anmälan vara regeringsformen 6 kap. 9 §, som Elvy</textBlock>
    <textBlock id="i-ad5fb0efa44e16b4">Söderström här var inne på, där det sägs att statsråd inte får utöva verksamhet som kan rubba förtroendet för vederbörande.</textBlock>
  </contentBlock>
  <contentBlock page="0" id="i-27aa321f28e02f05">
    <textBlock id="i-4823b04fbbca8f05">Det är intressant att Elvy Söderström här tar upp just 6 kap. 9 § och försöker antyda att det skulle föreligga en del komplikationer. Men det framgår inte av den socialdemokratiska reservationen att man har dessa synpunkter. Granskningen har enligt ett enigt utskott visat att Mats Odell inte har utövat sådan verksamhet.</textBlock>
  </contentBlock>
  <contentBlock page="0" id="i-962bf36c1b6c100f">
    <textBlock id="i-cebce2e6790e30ff">I samband med tillträdet som statsråd frånträdde</textBlock>
    <textBlock id="i-4a7129bc79bfa6a3">Mats Odell uppdragen i de familjeägda företagens styrelser och har sedan inte deltagit i skötseln av familjeföretagen. I detta läge är grunden för anmälan undanröjd. Trots detta avger socialdemokraterna en reservation. Nu skall man kritisera statsrådet för att han inte före tillträdet informerade statsministern om sina familjeföretag.</textBlock>
    <textBlock id="i-5ff67fe21b84d810">Så här står det i reservationen: ''Han borde inte ha nöjt sig med att enbart diskutera frågan'' med</textBlock>
    <textBlock id="i-fd7a55f6ac5a1e4d">Reidunn Laurén ''vars uttalanden dessutom ifrågasatts av andra statsrådskolleger''.</textBlock>
  </contentBlock>
  <contentBlock page="0" id="i-8067077bb8b472ca">
    <textBlock id="i-edefb2952b344de7">Det är alltså riktigt som Elvy Söderström konstaterade att Mats Odell och statsminister Carl</textBlock>
    <textBlock id="i-8015565486e55b97">Bildt båda har bekräftat att de vid regeringsbildningen inte tillsammans diskuterade</textBlock>
    <textBlock id="i-0f7034b5e1dd83c8">Mats Odells familjeföretag. Men det är också riktigt att ett stort antal pressuppgifter 1991 kring kds blivande riksdagsgrupp redogjorde för Mats</textBlock>
    <textBlock id="i-ddc24baf3584778b">Odells engagemang i familjeföretagen.</textBlock>
    <textBlock id="i-a3376cb5055f58d1">Förekomsten av dessa familjeföretag var alltså ingen nyhet.</textBlock>
  </contentBlock>
  <contentBlock page="0" id="i-0ca4b3832e769de7">
    <textBlock id="i-d1ccdd7bd5b856fb">Detta bekräftade också statsministern vid KU-</textBlock>
    <textBlock id="i-bba29ba193928562">utfrågningen den 20 april. På Thage G Petersons fråga om Mats Odell anmält sitt engagemang i familjeföretagen svarade statsminister Carl Bildt:</textBlock>
    <textBlock id="i-69775136fb72e177">''Nej det gjorde han inte. Det har jag varit medveten om i alla fall.''</textBlock>
  </contentBlock>
  <contentBlock page="0" id="i-c6fc26bf6134d307">
    <textBlock id="i-e4947e0ce11f62e0">Den kritik som socialdemokraterna framför i reservationen är verkligen en fantasiskapelse.</textBlock>
    <textBlock id="i-3417da71f0b02c24">Borde inte socialdemokraterna ha kontrollerat samtliga statsråd på denna punkt? Borde inte också t.ex. Karl Erik Olsson har kritiserats? Han kanske inte har nämnt för statsministern att han har ett jordbruk. Socialdemokraterna har i denna fråga inte bara givit sig ut på hal is. De har brakat igenom den och är i full fart på väg mot botten.</textBlock>
  </contentBlock>
  <contentBlock page="0" id="i-2dc74188717bd70c">
    <textBlock id="i-876cdfa21607bfef">Sedan blir jag nyfiken. Jag kan inte låta bli att undra över formuleringarna kring statsrådet</textBlock>
    <textBlock id="i-09f1fb804e5c655d">Reidunn Laurén. Skulle möjligen Mats Odell vara så synsk eller klärvoajant att han insåg att statsrådet</textBlock>
    <textBlock id="i-64c781fdd4c786db">Laurén senare skulle göra uttalanden som kunde ifrågasättas av andra statsråd? Därmed har jag inte bekräftat det socialdemokratiska påståendet om uttalanden som ifrågasatts av andra statsråd. Men själva hypotesen om kraven på ett statsråds klärvoajans gör mig verkligen nyfiken. Vilka begåvningar anser Socialdemokraterna att man skall ställa såsom krav på en blivande minister? Inte ens Kristdemokraterna kan ställa upp med så profetiska begåvningar.</textBlock>
  </contentBlock>
  <contentBlock page="0" id="i-ce8cef8a98bf6fd1">
    <textBlock id="i-cbb8edf9b3e6bed7">Herr talman! Jag vill med kraft tillbakavisa den undermåliga socialdemokratiska reservationen nr</textBlock>
    <textBlock id="i-bd2ca87fbd8e3866">2.</textBlock>
  </contentBlock>
  <contentBlock page="0" id="i-4715cdfc394e9634">
    <textBlock id="i-5cdbcf1ade18e1ae">Anf. 45  ELVY SÖDERSTRÖM (s) replik:</textBlock>
  </contentBlock>
  <contentBlock page="0" id="i-7409e84ec2e1ca39">
    <textBlock id="i-616cf899517678e9">Herr talman! Jag vill till Ingvar Svensson säga att vi socialdemokrater grundar vårt ställningstagande på de faktiska förhållandena och på det svar som Mats</textBlock>
    <textBlock id="i-2a9da011aec53b18">Odell skriftligt har redovisat till konstitutionsutskottet. Vi har inte som sed att grunda våra ställningstaganden på reportage i olika kvällstidningar. Vi håller oss faktiskt till de verkliga förhållandena. I sitt skriftliga svar till utskottet har</textBlock>
    <textBlock id="i-e12489592c28c3b6">Mats Odell kort och koncist svarat ja på frågan om han informerat statsministern om sitt aktieinnehav och sitt engagemang i Majgården bl.a.</textBlock>
  </contentBlock>
  <contentBlock page="0" id="i-07ca29f139f449eb">
    <textBlock id="i-6afa8ddd7e4e5b83">Regeringens handläggning av svensk hjälp till skogsindustrin m.m. i Polen</textBlock>
  </contentBlock>
  <contentBlock page="0" id="i-cf1550a9f51ef247">
    <textBlock id="i-ce86d05b9f7b722f">(avsnitt 11)</textBlock>
  </contentBlock>
  <contentBlock page="0" id="i-4cfd5d0da5eaa919">
    <textBlock id="i-a0417c524f98c438">Anf. 46  KURT OVE JOHANSSON (s):</textBlock>
  </contentBlock>
  <contentBlock page="0" id="i-7ca567a9db44c935">
    <textBlock id="i-4515bd05c380e8a2">Herr talman! Frågan om svenskt bistånd till den polska skogsindustrin blåstes först upp som en jättelik politisk skandal. Den hade ju, innan fakta lades på bordet, precis allt från vänskapskorruption till ett gigantiskt slöseri med allmänna medel.</textBlock>
    <textBlock id="i-7963b90e3f338dd0">Dessutom, sades det, skulle en f.d. finansminister vara inblandad.</textBlock>
  </contentBlock>
  <contentBlock page="0" id="i-91fde129ae2d041c">
    <textBlock id="i-a6f54f8aa3d75cd9">Vilken fantastisk historia! Vilket journalistiskt scoop! De två journalister som avslöjade denna sataniska politiska härva belönades med stora journalistpriset. Det hade de väl varit värda, om historien hade varit sann, men nu vet alla att så inte var fallet.</textBlock>
  </contentBlock>
  <contentBlock page="0" id="i-fd11d9af72f7f773">
    <textBlock id="i-b22eae07ad8bd75a">Någon har skaldat: Lögn och förbannad dikt. Det är ett välförtjänt betyg i detta fall. Inte nog med att de båda journalisterna bara vinklade och förvrängde fakta i sin tidning, de ljög också inför konstitutionsutskottets ordförande efter en utfrågning av chefen för BITS, Gunilla Olofsson.</textBlock>
    <textBlock id="i-b346c5e4224ad637">De påstod att hon hade lämnat felaktiga uppgifter i utfrågningen.</textBlock>
  </contentBlock>
  <contentBlock page="0" id="i-de3f87f0361cb0af">
    <textBlock id="i-c8fe8abda692332a">Journalisternas påståenden visade sig vara en lögn.</textBlock>
    <textBlock id="i-09a3f866243d78ce">Men stora journalistpriset, priset för förra årets främsta dagstidningsjournalister, får de behålla. I</textBlock>
    <textBlock id="i-968709ba5f871dd5">jakten på politiska motståndare är tydligen allt tillåtet.</textBlock>
  </contentBlock>
  <contentBlock page="0" id="i-893f7cef0bbf35bf">
    <textBlock id="i-bbfc8f5a4e6ff540">Man skall akta sig för att dra alla över en kam. Det är en god regel. Det hedrar majoriteten av journalistkåren i Sverige som har tagit avstånd från den typ av journalistik som jag nu har talat om.</textBlock>
    <textBlock id="i-96ba8a97b57f0757">Nästan ingen har ställt upp för pristagarna. De seriösa mediearbetarna genomskådade den stora journalistbluffen.</textBlock>
  </contentBlock>
  <contentBlock page="0" id="i-6d314d657e96c8e4">
    <textBlock id="i-1ac616dab1d7d728">Herr talman! Jag skall avsluta denna del av mitt anförande genom att citera några rader ur Östgöta</textBlock>
    <textBlock id="i-a7b811ae02ea9e25">Correspondenten. Där sägs det:</textBlock>
  </contentBlock>
  <contentBlock page="0" id="i-b9b3a984c0857f28">
    <textBlock id="i-96a56ec3c9da98ef">''Nu har sakfrågan granskats av riksdagens konstitutionsutskott. Utskottet underkänner enhälligt Expressens beskyllningar att Allan</textBlock>
    <textBlock id="i-5391579df409827e">Larsson i strid med grundlagen skulle ha ägnat sig åt ministerstyre. -- -- -- Tidningen har att välja mellan att inregistrera sitt fiasko och be Allan</textBlock>
    <textBlock id="i-5fd3f0171e2a9425">Larsson om ursäkt eller att attackera riksdagsutskottet för att blunda för en skandal.''</textBlock>
  </contentBlock>
  <contentBlock page="0" id="i-4e8bd507c3a1be56">
    <textBlock id="i-7b92d4311acf9a68">Herr talman! Jag säger tack till Östgöta</textBlock>
    <textBlock id="i-5029932802841814">Correspondenten. Det var ord i rättan tid.</textBlock>
  </contentBlock>
  <contentBlock page="0" id="i-6ecb65dbab649458">
    <textBlock id="i-3d2b8eebad012142">Herr talman! Biståndet till polsk skogsindustri var ingen politisk skandal. Några oegentligheter har inte förekommit, vare sig från något enskilt statsråd eller från regeringens sida. Luften har gått ur ballongen med alla beskyllningar om ministerstyre och brott mot våra grundlagar. Frågan är om detta ärende för konstitutionsutskottets vidkommande inte borde ha avslutats när utskottets föredragande i detta ärende, Ingvar Åkesson, återvände och presenterade de uppgifter som han fått fram vid sitt besök på svenska ambassaden i Warszawa. Å andra sidan är det naturligtvis bra att de flesta som på ett eller annat sätt ägt insikter i ämnet har fått komma till tals. Ingen kan säga annat än att utskottet i sin granskning har gått grundligt fram när det gäller materialinsamlingen.</textBlock>
  </contentBlock>
  <contentBlock page="0" id="i-f468fe6921e6e36c">
    <textBlock id="i-a577be03a92d3f57">Naturligtvis hade utskottets granskning varit lättare att genomföra om ambassadör Jean-Christophe</textBlock>
    <textBlock id="i-279974699f8cdc84">Öberg varit kvar i livet. Som person var Öberg en mycket aktiv och engagerad person i allt som han över huvud taget företog sig. Att han personligen engagerade sig starkt för att främja samarbetet mellan Sverige och Polen framgår med stor tydlighet i det material som utskottet nu presenterar för riksdagen.</textBlock>
  </contentBlock>
  <contentBlock page="0" id="i-9a0f3c0da68d96f2">
    <textBlock id="i-ea3cbd07c4d96438">Alla som kände ambassadör Öberg har inför utskottet gett uttryck för att han var en person med stor integritet. Han gick ofta sina egna vägar och var inte rädd för att ta egna initiativ när han ansåg att det behövdes. Så gott som alla som har utfrågats av utskottet har sagt sig i ambassadör Öberg se en person som varken kunde styras av någon finansminister eller några andra.</textBlock>
  </contentBlock>
  <contentBlock page="0" id="i-a451545b8b3f8c3e">
    <textBlock id="i-45b14663a629d556">Genom de fakta som föreligger i ärendet har utskottsmajoriteten fått medge att Allan Larsson inte har gjort sig skyldig till ministerstyre eller något oegentligt ur konstitutionell synpunkt. Det är bra att enighet därom föreligger i utskottet. Ett annat ställningstagande hade måhända varit till mer skada för konstitutionsutskottet än för Allan</textBlock>
    <textBlock id="i-174f346e6c0f3aae">Larsson.</textBlock>
  </contentBlock>
  <contentBlock page="0" id="i-19366981e457b881">
    <textBlock id="i-e298b77651214b2e">I detta ärende föreligger en mycket omfattande beskrivning av vad som har hänt. Om den beskrivningen är utskottet enigt. Det är bra. Det är då sakligt sett beklagligt att utskottets majoritet saknat mental styrka att i detta ärende låta sin bedömning bygga på dessa fakta och helt avstå från kritik mot ett enskilt statsråd och mot regeringens handläggning av ärendet. Några fel har nämligen inte gjorts, och vill det sig illa kan utskottsmajoritetens skrivningar ställa till problem i den framtida regeringsutövningen. Till detta kan vi återkomma i debatten.</textBlock>
  </contentBlock>
  <contentBlock page="0" id="i-700100e88e64a395">
    <textBlock id="i-1c63d2e5dc2b40a5">Mest klandervärt i majoritetsskrivningen är att man inte kan dra rågången mellan juridik och politik i granskningen, vilket har diskuterats här ganska ingående under morgontimmarna. Vi brukar tala om och faktiskt vara överens om att det i vår granskning i konstitutionsutskottet finns en gråzon som vi måste acceptera. Men det är farligt om granskningen genomförs på ett sådant sätt att politiken i denna gråzon alltför mycket inkräktar på juridiken. Då riskerar konstitutionsutskottets granskning att förlora i trovärdighet.</textBlock>
  </contentBlock>
  <contentBlock page="0" id="i-42bed5baaf386339">
    <textBlock id="i-be18bbd4421ce7e9">Jag anser att de borgerliga partierna i majoritetsskrivningarna går alldeles för långt i detta ärende. Partinitet har tagit överhanden. För att kunna utdela politiska tjuvnyp, förvanskas fakta på de mest flagranta sätt. Man kan naturligtvis utnyttja sin majoritet i utskottet på det sättet. Men förvanskade fakta är förvanskade även om en majoritet står bakom dem.</textBlock>
  </contentBlock>
  <contentBlock page="0" id="i-1f1318947c468607">
    <textBlock id="i-fbd91c1b47189c9b">Trots att de borgerliga partierna på konstitutionella grunder inte kan rikta någon kritik mot Allan</textBlock>
    <textBlock id="i-221f05e4008354fc">Larsson, försöker de i sina skrivningar ge intrycket av att han som finansminister skulle ha spelat en avgörande roll för polackernas val av NLK-Celpap.</textBlock>
    <textBlock id="i-50f42c54166b6bde">Detta gör de trots att hela vår materialinsamling visar en helt annan bild av Allan Larssons insatser.</textBlock>
    <textBlock id="i-8bb99c167e93a082">Det är inte hederligt att göra på det sättet.</textBlock>
  </contentBlock>
  <contentBlock page="0" id="i-93c2688d4930af57">
    <textBlock id="i-9531d79d897c0142">Allan Larsson har inför utskottet utförligt berättat om sina göranden och låtanden, vilket ledde till att</textBlock>
    <textBlock id="i-247b43f9320d138c">Björn Wahlström kom att engagera sig i Polen. Det finns ingenting i utskottets faktainsamling som motsäger de uppgifter som Allan Larsson har lämnat inför utskottet.</textBlock>
  </contentBlock>
  <contentBlock page="0" id="i-2b069a77097f3983">
    <textBlock id="i-0e61e211b969ba5a">Det finns inte heller något som helst stöd i utskottets material som pekar mot att polackerna levt i föreställningen att en biståndsfinansiering förutsatte att de valde Björn Wahlströms företag.</textBlock>
    <textBlock id="i-4a73e5384723d73a">Däremot finns det dokument som styrker uppgiften att valet av NLK-Celpap var polackernas eget val.</textBlock>
  </contentBlock>
  <contentBlock page="0" id="i-05232c5dceefa020">
    <textBlock id="i-8de21ed63524f391">Som bevis för att plackerna inte skulle ha gjort ett självständigt val av samarbetspartner anför majoriteten det förhållandet att ambassadör Öberg i ett utkast till mötesprotokollet antecknat att</textBlock>
    <textBlock id="i-9d8e26b0896a23fe">Trzeciakowski accepterar texten.</textBlock>
  </contentBlock>
  <contentBlock page="0" id="i-7fb579cdafc5f108">
    <textBlock id="i-d127b5c0a58bc8cc">Det är, enligt min mening, närmast hårresande att argumentera på det sättet. Det är skämmigt, som de säger i Skåne, att det görs i ett betänkande från konstitutionsutskottet.</textBlock>
  </contentBlock>
  <contentBlock page="0" id="i-056b6e6cbd654e77">
    <textBlock id="i-75f2ddeac2a25b33">Var någonstans kan man finna att ordet acceptera betyder påtryckning? Det är nog bara i regeringspartiernas politiska gråzoner som det kan ske.</textBlock>
  </contentBlock>
  <contentBlock page="0" id="i-4fa2e23e6f107199">
    <textBlock id="i-bd32ce31de5c4053">Dessutom verkar majoriteten inte veta på vilket ben den skall stå. När den tar upp frågan om upphandlingen säger man att polackerna inte krävde att NLK-Celpap och Wahlström skulle få uppdragen. Här menar man alltså att det fordrades att polackerna skulle ha framställt krav på detta.</textBlock>
  </contentBlock>
  <contentBlock page="0" id="i-9644878ea29a01ab">
    <textBlock id="i-b7aa80ffbb6494d5">Nu visar emellertid de fakta som finns redovisade i betänkandet att polackerna verkligen ville ha det just på det här viset. Från regeringskansliet var man utomordentligt angelägen om att få klarhet i just detta. Det var därför som statssekreteraren Säve-</textBlock>
    <textBlock id="i-f3c5bce8a232160b">Söderbergh skrev sitt brev till ambassadör Öberg.</textBlock>
    <textBlock id="i-f8ad42272d637856">Det svar som den polska regeringen gav visar klart att polackerna ville ha NLK-Celpap och</textBlock>
    <textBlock id="i-b056c8af96a9e885">Wahlström. Dessa viktiga dokument förbigår majoriteten med tystnad.</textBlock>
  </contentBlock>
  <contentBlock page="0" id="i-6fcd7ff5385d53b7">
    <textBlock id="i-b031941c0e2da299">Ni gör ett nummer av att ambassadör Öbergs hustru, Birgit Öberg, i en PM anfört att den som får finansministern på sin sida också får resurser. Det anförs i ett sammanhang där ni hävdar att valet av</textBlock>
    <textBlock id="i-42141d56c95eae8a">NLK-Celpap inte skulle vara ett självständigt polskt val. Bevisföringen är här inte bara häpnadsväckande, utan t.o.m. befängd. Samtidigt är den ett bra exempel på hur man måste förvränga en uppgift för att kunna dela ut politiska tjuvnyp.</textBlock>
  </contentBlock>
  <contentBlock page="0" id="i-1dca85583c7ab9e1">
    <textBlock id="i-3209686e9b10ca85">Fakta i målet, herr talman, är följande:</textBlock>
  </contentBlock>
  <contentBlock page="0" id="i-fe92e5bc7b187145">
    <textBlock id="i-4c8c6231634b4496">Formuleringen i Birgit Öbergs PM skall ses mot bakgrund av att Allan Larsson som finansminister var ansvarig i regeringen för de internationella finansiella frågorna. Allan Larsson hade ett formellt regeringsbeslut bakom sig, från den 17 maj</textBlock>
    <textBlock id="i-71db757c9b9decee">1990, att underteckna avtalet om EBRD, en bank med uppgift att bl.a. utveckla ett industriellt samarbete med Östeuropa. Det var i det arbetet som Allan Larsson för övrigt träffade den polske vice utrikesministern i Paris och vid en middag med honom kom att diskutera förutsättningarna för ett svenskt-polskt samarbete. Att ambassadör Öberg betraktade det som en fördel att Sveriges regering genom sin finansminister tog aktiv del i EBRD:s tillkomst och utveckling måste ses som en självklarhet.</textBlock>
  </contentBlock>
  <contentBlock page="0" id="i-62d8b1420e2b3844">
    <textBlock id="i-fc70635349f19a1e">Mest häpnadsväckande av allt är måhända att majoriteten i sin skrivning hävdar att polackerna skulle ha missletts och att Spin-Off och</textBlock>
    <textBlock id="i-57a9b185c1799161">Scandiaconsult gick miste om möjligheterna att konkurrera om två konsultuppdrag.</textBlock>
  </contentBlock>
  <contentBlock page="0" id="i-f24f89a33fa766bb">
    <textBlock id="i-52c904ace8dfbe38">Det är riktigt att dessa båda företag inte lyckades särskilt bra vid detta tillfälle i Polen. Men det berodde inte på att de inte fick konkurrera, som ni skriver i majoritetsyttrandet. Orsaken till att man misslyckades var snarare den att konkurrensen var alldels för hård. Att det förhöll sig på det sättet framgår klart av vårt insamlade material och de dokument som vi har att tillgå. Är man bara läskunnig kan det inte råda något som helst tvivel på den punkten.</textBlock>
  </contentBlock>
  <contentBlock page="0" id="i-af11e9befc0501ef">
    <textBlock id="i-03acb1c3d1467a2e">Scandiaconsult var för sin del intresserat av den polska stålindustrin. Det framgår också klart. Det var inte skogsindustrin som var deras starka sida.</textBlock>
    <textBlock id="i-0ee52de8318e4ff9">Spin-Off var ett enmansföretag och hade inte någonting att sätta emot när ett av världens främsta företag på skogsområdet kom in i bilden. Självfallet ville polackerna vid ett självständigt val ha det bästa som kunde erbjudas. Valet av NLK-Celpap var utifrån den utgångspunkten inte svårt att förstå.</textBlock>
  </contentBlock>
  <contentBlock page="0" id="i-3380c2fb7c0e5c84">
    <textBlock id="i-8a37271067d0e0dc">Uppgiften i era skrivningar, att ärendet vi nu diskuterar under flera månader hanterades som ett biståndsärende, är också felaktig. NLK-Celpap blev ett biståndsärende hos regeringen den 22</textBlock>
    <textBlock id="i-f97f8264b332008a">augusti och det formella regeringsbeslutet fattades den 13 september.</textBlock>
  </contentBlock>
  <contentBlock page="0" id="i-9468732a88b57b65">
    <textBlock id="i-a3756bd725340540">Ni har rätt när ni säger att ärendet kom att handläggas snabbt. Det är emellertid inte detsamma som att ärendet kom att händläggas för snabbt. Alla kriterier för ett korrekt beslut var uppfyllda när regeringen gjorde sitt ställningstagande den 13 september 1990. Vill man lägga ner litet möda kan man gå tillbaka till våra dokument och få klara belägg för detta.</textBlock>
  </contentBlock>
  <contentBlock page="0" id="i-cd0316541949950b">
    <textBlock id="i-17aff377b756a134">Majoriteten har i sin bedömning kommit fram till att den normala ordningen är att biståndsärendena skall handläggas av BITS. Ni anser därför att det var anmärkningsvärt att regeringen i det nu aktuella fallet tog över handläggningen och beslutade i BITS ställe. Vad som är anmärkningsvärt är snarare majoritetens slutsats på den punkten. Det råder inget som helst tvivel om att regeringen har befogenhet att fatta beslut av detta slag. I det här fallet ville BITS också att regeringen skulle fatta beslutet. Detta förbigår majoriteten helt i sina skrivningar.</textBlock>
  </contentBlock>
  <contentBlock page="0" id="i-b171281bc6228dc8">
    <textBlock id="i-77b43f2618bd3bfe">Herr talman! Jag yrkar bifall till den socialdemokratiska reservationen på den punkten.</textBlock>
  </contentBlock>
  <contentBlock page="0" id="i-2ce290a590237dff">
    <textBlock id="i-1caf9de0c3dee890">Anf. 47  BENGT HURTIG (v):</textBlock>
  </contentBlock>
  <contentBlock page="0" id="i-d0e5e1c6f4da316f">
    <textBlock id="i-1824c687401eb993">Herr talman! Överenskommelsen med Polen har sina rötter i det som skedde redan 1989, när Ingvar</textBlock>
    <textBlock id="i-1a577882b4199c7f">Carlsson den 12--14 oktober besökte Polen och gav erbjudande om stöd till Polen och ett samarbete för att utveckla marknadsekonomi och demokrati. Då fanns en expertdelegation med, under ledning av</textBlock>
    <textBlock id="i-788fe85757f58814">Staffan Sohlman, som förde samtal med de polska myndigheterna.</textBlock>
  </contentBlock>
  <contentBlock page="0" id="i-8c8c58addb918b9b">
    <textBlock id="i-1158338b22301208">Den 16 november 1989 gjorde ministern i premiärministerns kansli Witold Trzeciakowski en skriftlig framställning till ambassadör Öberg med begäran om samarbete i fråga om stål-, skogs- och varvsindustrin. Han sade sig ämna ta initiativ till ett antal studier i syfte att omstrukturera den här industrin. Ambassadör Öberg rapporterade hem om den här framställningen.</textBlock>
  </contentBlock>
  <contentBlock page="0" id="i-3d40a96e5ff7da65">
    <textBlock id="i-27ef61fb0319b948">Det var egentligen ingenting nytt som framfördes när Allan Larsson träffade vice utrikesminister</textBlock>
    <textBlock id="i-5ab33f95c544e04e">Jerzy Makarczyk och förde ett samtal om samarbetet med Sverige den 29 maj i Paris. Det samtalet skedde i samband med att avtalet om</textBlock>
    <textBlock id="i-0a65f75ca01f1db2">EBRD undertecknades.</textBlock>
  </contentBlock>
  <contentBlock page="0" id="i-57bb123a0d5e7752">
    <textBlock id="i-03100370c4feccfb">Vi kan alltså på goda grunder anta att polackerna ville ha samarbete med Sverige för att balansera andra större makter och företag som visade intresse för Polens industri. Det måste också anses rimligt att den svenska regeringen ville vara med på ett hörn och påverka vad den nya banken skulle göra.</textBlock>
  </contentBlock>
  <contentBlock page="0" id="i-01ffdc0ebdb359c0">
    <textBlock id="i-b2441210859eb381">Allan Larssons kontakt med Wahlström efter mötet i Paris var givetvis ett val av en kontakt. Den hade naturligtvis senare en styrande effekt på polackernas möjligheter. Men något ministerstyre kan det inte vara fråga om i de här sammanhangen.</textBlock>
    <textBlock id="i-3d0a60fbf04d5b73">Björn Wahlström är ju inte en svensk myndighet, även om man ibland kan få det intrycket när man går igenom materialet om hans uppfattning om vilket uppdrag han hade.</textBlock>
  </contentBlock>
  <contentBlock page="0" id="i-211bab02002d5d7c">
    <textBlock id="i-e37590ef70883b7e">Frågan är om Larsson sedan styrde Öberg och ambassaden i Warszawa på något otillbörligt sätt.</textBlock>
    <textBlock id="i-840149c287045e36">Det kan i och för sig inte vara något fel att Larsson kontaktar ambassaden och Öberg och informerar om att Wahlström skall komma till Polen, som de hade kommit överens om. Möjligen kan man säga att Larsson skulle ha kunnat gå vägen via</textBlock>
    <textBlock id="i-a6cbed40ad270d98">Utrikesdepartementet och Staffan Sohlman, men det kan man inte heller säga är något nödvändigt krav. Det är en naturlig kontakt.</textBlock>
  </contentBlock>
  <contentBlock page="0" id="i-8c62a7d4607fae28">
    <textBlock id="i-202012fe1f286f8b">Mot bakgrund av det vi vet om Öberg är det svårt att tro att han mot sin vilja tvingades engagera sig för Björn Wahlström. Det måste för övrigt vara en ambassads skyldighet att serva varje svensk företagare eller industriman som kommer och vill ha en kontakt med landets regering. Självfallet kan ett sådant här samarbete mellan ambassaden och företagen utformas på många olika sätt.</textBlock>
  </contentBlock>
  <contentBlock page="0" id="i-6227427e6b5804a0"/>
  <contentBlock page="0" id="i-439e3e865139b626">
    <textBlock id="i-92cb75ee3f0c5684">Om Öberg var sval i engagemanget kan han ha gett en tjänsteman uppdraget att hjälpa Wahlström. Vi får det intrycket att han efter överväganden med sig själv blev tämligen entusiastisk inför Wahlströms besök, även om han våndades över att de vänner som han tidigare engagerat sig för kom i kläm. Den vånda som Öberg kände kan vara en förklaring till de delvis motstridiga budskap som tycks ha utgått från ambassaden i Warszawa. Öberg försökte emellertid det som är naturligt i ett sådant sammanhang, nämligen att få de olika företagen att samarbeta om ett projekt i Polen.</textBlock>
  </contentBlock>
  <contentBlock page="0" id="i-283c2a3e473d06e9">
    <textBlock id="i-f456d76c9fb0eb65">Det är fullt möjligt att den samlade bilden som den polska regeringen fick av Wahlströms information och av Öberg gav intrycket att det svenska biståndet var förknippat med Wahlströms namn.</textBlock>
    <textBlock id="i-e95058ffc0f7602b">Eftersom det fanns en rad andra anbud för att bistå</textBlock>
    <textBlock id="i-fdac2f6a1ef0ddc8">Polen, fanns ju också andra valmöjligheter om man inte hade varit intresserade av Björn Wahlström.</textBlock>
  </contentBlock>
  <contentBlock page="0" id="i-e84256016dc3d170">
    <textBlock id="i-6d55a68176aaf240">Poladierna hade ju själva från början sökt stöd från</textBlock>
    <textBlock id="i-9f1d4c9c7668d133">Sverige för att balansera andra intressen. I</textBlock>
    <textBlock id="i-4cb1d391d0f2f1c8">verkligheten fanns det inte heller något som hindrade polackerna från att använda de svenska pengarna till att engagera andra företag än</textBlock>
    <textBlock id="i-76d735427e63d576">Wahlströms eget företag, NLK-Celpap.</textBlock>
  </contentBlock>
  <contentBlock page="0" id="i-63c63b08d37eb7c4">
    <textBlock id="i-fd48263166a8e2bb">Det sägs att man borde ha begärt in anbud för att få en konkurrensupphandling. Det måste rimligen ha varit polackernas uppgift att göra det. Problemet var att Wahlström inte ville delta i ett sådant anbudsförfarande. Om polackerna var intresserade av Wahlström, var man tvungen att välja det här förfarandet. Tydligen valde man att komma överens med den svenska regeringen, skriva under det här avtalet och låta Wahlström engagera sig.</textBlock>
  </contentBlock>
  <contentBlock page="0" id="i-1b6548167c6f98bb">
    <textBlock id="i-b43aa9db5fc138a1">Jag har här gett en beskrivning av hur polackerna har agerat, vilka valmöjligheter de har haft och vilka utgångspunkter de har haft.</textBlock>
  </contentBlock>
  <contentBlock page="0" id="i-be8c7733e3d936e7">
    <textBlock id="i-551488e140efc614">Den svenska riksdagens intentioner för samarbetet med Polen gällde miljösamarbete. I riksdagens betänkande finns det också formuleringar som handlar om kunskapsöverföring och kompetensuppbyggnad i Polen, även om tyngdpunkten ligger på miljökraven. I debatten under den här perioden knöt vi ju ofta an till problemen med Östersjön och samarbetet mellan miljörörelser i Sverige och på andra sidan</textBlock>
    <textBlock id="i-72ce2b8ac34138f7">Östersjön, bl.a. i Polen.</textBlock>
  </contentBlock>
  <contentBlock page="0" id="i-3fea13def09ddfb9">
    <textBlock id="i-ae360f90fb15ca19">Man kan till nöds säga att Wahlströms projekt kan klämmas in i dessa formuleringar och hamna inom ramen för de intentioner som riksdagen hade, även om jag inte har så lätt att betrakta Björn Wahlström som någon framstående miljökämpe. Vi kan inte säga att regeringens handlande i det här avseendet varit direkt i strid med riksdagens beslut. Det faller inom ramen för det beslut som riksdagen fattat.</textBlock>
  </contentBlock>
  <contentBlock page="0" id="i-7e4c2e158e52680b">
    <textBlock id="i-63dfe1462c868212">I praktiken blev det också ett försök att ge svensk industri en position i Polen. Någon sådan ambition finns i och för sig inte uttalad i riksdagsbeslutet. Det blir givetvis en konsekvens när svenska företag uppmanas att engagera sig i samarbetet med Polen.</textBlock>
  </contentBlock>
  <contentBlock page="0" id="i-87c16b3d5d23d9c1">
    <textBlock id="i-c82292eadb460556">I efterhand kan man säga att det fanns en viss blåögdhet i betänkandet när det gällde att starta framgångsrika miljöprojekt. De konkreta resultaten i Polen av det här miljösamarbetet har inte fått någon stor omfattning. Det har blivit många hyllmeter med konsultrapporter. Björn</textBlock>
    <textBlock id="i-28f97117c3b25f48">Wahlström och NLK-Celpap har bidragit med en del.</textBlock>
  </contentBlock>
  <contentBlock page="0" id="i-c68da6f2809a5946">
    <textBlock id="i-caa2ab3953d5c156">Herr talman! Mot den här bakgrunden kan jag inte göra annat än att i huvudsak instämma i yrkandet i den socialdemokratiska reservationen.</textBlock>
  </contentBlock>
  <contentBlock page="0" id="i-b06d96de61f5a626">
    <textBlock id="i-356bb55e53137a41">Anf. 48  YLVA ANNERSTEDT (fp):</textBlock>
  </contentBlock>
  <contentBlock page="0" id="i-eaca4a32a7e31d2f">
    <textBlock id="i-d0f61ddbbede539a">Herr talman! Först vill jag med tillfredsställelse konstatera att statsrådet Björck befinner sig i kammaren för att lyssna på KU:s granskningsdebatt, liksom tidigare statsrådet</textBlock>
    <textBlock id="i-5c6dd9d7a7a837c4">Friggebo. Bägge två har ju i sina tidigare uppgifter som KU-granskare just kritiserat detta att regeringen inte har ägnat tillräcklig uppmärksamhet åt våra granskningsdebatter.</textBlock>
  </contentBlock>
  <contentBlock page="0" id="i-744a5186ffcb1a71">
    <textBlock id="i-9d471bffcb650c0a">I Expressen den 14 maj var huvudrubriken:</textBlock>
    <textBlock id="i-cd152d1aeda0b550">''Larsson får kritik av KU.'' I Aftonbladet samma dag hette det längst ner i ledarens sista stycke:</textBlock>
    <textBlock id="i-da32488c1f3f9161">''Däremot har de borgerliga inte kunnat belägga att</textBlock>
    <textBlock id="i-2eb1a6957a403088">Allan Larsson handlat i strid mot grundlagen eller utövat ministerstyre i den så kallade Polenaffären.''</textBlock>
    <textBlock id="i-67f33624a78e1a65">Så olika kan man uppenbarligen tolka KU:s betänkande beroende på vilka glasögen man har på sig.</textBlock>
  </contentBlock>
  <contentBlock page="0" id="i-08ac00f760747238">
    <textBlock id="i-0b3016e563e8cb57">Låt mig först deklarera att konstitutionsutskottets granskning inte går ut på att ''sätta dit'' någon, som någon slarvigt har uttryckt det.</textBlock>
    <textBlock id="i-35b48f6669509d54">Konstitutionsutskottets granskning går ut på att granska statsrådens tjänsteutövning dels i förhållande till de lagar och regler som gäller, dels i förhållande till vad som går an i det gränsland mellan juridik och politik som vi tidigare har diskuterat här i dag.</textBlock>
  </contentBlock>
  <contentBlock page="0" id="i-98a89e5e45afca5a">
    <textBlock id="i-6945c641a127ea7f">Ibland granskas vissa områden, som vi berörde i inledningen, och ibland granskar vi ett visst handlingssätt på förekommen anledning.</textBlock>
    <textBlock id="i-a0594cc20f2a53ac">Polenaffären är just ett exempel på det senare.</textBlock>
  </contentBlock>
  <contentBlock page="0" id="i-3e7c4aebae077d00">
    <textBlock id="i-61fcae54b51826c1">Utskottet har delat upp ärendet i två avsnitt. Vi har granskat dels Allan Larssons roll i sammanhanget, dels den dåvarande regeringens.</textBlock>
  </contentBlock>
  <contentBlock page="0" id="i-8f7ba3f7931086d8">
    <textBlock id="i-e5076cb2b65a2bfa">Det hela börjar i slutet av maj på en lunch hos Allan</textBlock>
    <textBlock id="i-109df0dff2cda1ff">Larsson. Då säger Björn Wahlström till Allan</textBlock>
    <textBlock id="i-704dd56fe3ed63da">Larsson att svensk industri borde vara med i</textBlock>
    <textBlock id="i-7b1905b87ba4f216">Östeuropa och att han själv var beredd att göra en insats. Nästa dag är Allan Larsson i Paris för att vara med om undertecknandet av överenskommelsen om den nya utvecklingsbanken, EBRD.</textBlock>
  </contentBlock>
  <contentBlock page="0" id="i-0515d5a581c9a0e8">
    <textBlock id="i-cfd11478f326023c">Vid detta möte är det polackerna som tar kontakt med Allan Larsson för att undersöka om hjälp från</textBlock>
    <textBlock id="i-9593ba9677b48ae9">Sverige kan påräknas till Polen. Vid hemkomsten tar Allan Larsson omedelbart kontakt med Björn</textBlock>
    <textBlock id="i-f2ff743ccbd61645">Wahlström personligen och med ambassdören i</textBlock>
    <textBlock id="i-5b1e19ea116eb339">Warszawa Jean-Christophe Öberg för att uppmana denne att stödja Björn Wahlström.</textBlock>
  </contentBlock>
  <contentBlock page="0" id="i-1299638481c99074">
    <textBlock id="i-19a2b0ed81014ec6">Under juni far Björn Wahlström fram och tillbaka mellan Polen och Sverige. Öberg skickar ett antal telegram till Allan Larsson om sina egna och</textBlock>
    <textBlock id="i-c72c2f6868d7117a">Wahlströms aktiviteter. Öberg skriver bl.a. att</textBlock>
    <textBlock id="i-f806e20e5dd68780">Björn Wahlström till polackerna säger sig ha regeringens uppdrag, något som Allan Larsson inte alls reagerar över, trots att det inte existerar något regeringsbeslut. Det indikerar tydligt att Allan</textBlock>
    <textBlock id="i-b57c2a459c18bd29">Larsson ser Björn Wahlströms agerande som naturligt och att detta agerande har hans välsignelse. Om så inte hade varit fallet borde alla varningsklockor ha ringt hos Allan Larsson. Han borde också ha gjort något åt det.</textBlock>
  </contentBlock>
  <contentBlock page="0" id="i-5164735e7fbac4e3">
    <textBlock id="i-a8304b005b5a9b3b">Aktiviteter i det här biståndsärendet pågår hela sommaren, men det är först i slutet av augusti som biståndsministern blir inkopplad.</textBlock>
  </contentBlock>
  <contentBlock page="0" id="i-91447173bed8a16d">
    <textBlock id="i-5aeb54dd507722b7">Utskottet förklarar tydligt att vi inte menar att det skulle vara olämpligt av svenska statsråd att delta i exportfrämjande åtgärder, så länge det sker i allmänna termer och så länge inte ett enskilt företag favoriseras på bekostnad av andra.</textBlock>
  </contentBlock>
  <contentBlock page="0" id="i-dcad9ee7456d50c5">
    <textBlock id="i-0e2b67a01da3d81d">Att Björn Wahlström introducerades i Polen på initiativ av finansministern måste ha gett polackerna uppfattningen att en finansiering med biståndsmedel förutsatte att man valde Björn</textBlock>
    <textBlock id="i-326155138f5e889a">Wahlström och hans företag. Detta stöds också av uttalanden av den dåvarande vice industriministern</textBlock>
    <textBlock id="i-a43a8f32f3fd4d4e">Kania, som menade att det skulle vara ohyfsat att säga nej när den biståndsgivande svenska regeringen sade att saken skulle bli bäst utförd av</textBlock>
    <textBlock id="i-b5d17c521893d0ba">Björn Wahlström och hans bolag.</textBlock>
  </contentBlock>
  <contentBlock page="0" id="i-6246825350d46d89">
    <textBlock id="i-917382d9d5e57f67">Också i andra sammanhang finns uttalanden från polackerna att man ''accepterar tanken på svenskt deltagande genom advisory board'', vilket inte alls tyder på några polska krav på att det var Björn</textBlock>
    <textBlock id="i-0f0c8d1b3af8827d">Wahlström som skulle utföra uppdraget.</textBlock>
  </contentBlock>
  <contentBlock page="0" id="i-c3fe09647a5652cb">
    <textBlock id="i-cfaed94a01620bff">Det är alldeles uppenbart att det är Allan Larssons roll och hans sätt att agera som konstitutionsutskottet kritiserar. Det är ingen som helst tvekan om det. Om konstitutionsutskottet framhåller att det beskrivna agerandet är anmärkningsvärt, är det en mycket tydlig signal att man inte skall göra så. Det går inte an. Det är också en tydlig signal att andra ministrar skall akta sig för att göra likadant, oavsett hur mycket Aftonbladet och Kurt Ove Johansson försöker förringa konstitutionsutskottets uttalande.</textBlock>
    <textBlock id="i-7d0977cb8237bc6e">Konstitutionsutskottet kritiserar också kraftigt den socialdemokratiska regeringens hantering av hela frågan.</textBlock>
  </contentBlock>
  <contentBlock page="0" id="i-60f729854f4b0efd">
    <textBlock id="i-64d58df3773dc2c9">Agerandet är i sanning märkligt. Först får biståndsorganet BITS i uppdrag att bereda och ansvara för Polenbiståndet. Därefter väljer Allan</textBlock>
    <textBlock id="i-292ccd235148b98f">Larsson ut Björn Wahlström som enda aktör, trots att det fanns andra intressenter i sammanhanget.</textBlock>
    <textBlock id="i-04eacb7b923a302c">Matchningen av Björn Wahlström pågår i flera månader utan att biståndsministern är inkopplad.</textBlock>
    <textBlock id="i-91de4123ef012044">Så småningom kommer ärendet till henne, och då skrivs ett avtal om att Björn Wahlström och hans företag skall vara enda motpart till polackerna.</textBlock>
    <textBlock id="i-444e402b77ad26ec">Björn Wahlström får själv bestämma priset för insatsen -- ingen blygsam summa minsann, nej</textBlock>
    <textBlock id="i-ecb3d0fbfdeaf45a">10 % av hela biståndet till Polen skall han ha.</textBlock>
  </contentBlock>
  <contentBlock page="0" id="i-f4c875b31ea5b9ec">
    <textBlock id="i-555c2d605869ce0e">Innan avtal skrivs får BITS i nåder yttra sig. En vecka får BITS på sig att granska detta stora kontrakt -- något som normalt tar en månad för</textBlock>
    <textBlock id="i-bac74baf2472d592">BITS. Det hela är så anmärkningsvärt att BITS går till Riksrevisionsverket för att få vägledning, eftersom något liknande tidigare aldrig inträffat.</textBlock>
  </contentBlock>
  <contentBlock page="0" id="i-b418c52bfc2fb619">
    <textBlock id="i-0b8ae4f64a3aad54">Trots den korta tiden för granskningen har BITS</textBlock>
    <textBlock id="i-2d2fc379b9c860ea">allvarlig kritik på flera punkter mot det förslag som</textBlock>
    <textBlock id="i-cd0f490143ebee70">Björn Wahlströms företag presenterat. Och det var inga små påpekanden som gjordes. Nej, man skrev t.ex.</textBlock>
  </contentBlock>
  <contentBlock page="0" id="i-bab36f5fcf2e7329">
    <textBlock id="i-8982b07e715bac27">--att studiens syfte inte framgick</textBlock>
  </contentBlock>
  <contentBlock page="0" id="i-0209b6397e226e92">
    <textBlock id="i-c4d9ca51284fc2d9">--att det var oklart vem som var polsk motpart</textBlock>
  </contentBlock>
  <contentBlock page="0" id="i-96923cd85b8ed9e2">
    <textBlock id="i-2ccf7eb38210317c">--att det inte var rimligt att göra nya åtaganden enligt fas B förrän utfallet av fas A hade beräknats</textBlock>
  </contentBlock>
  <contentBlock page="0" id="i-34abdbea7358676b">
    <textBlock id="i-de0d87079269866a">--att uppdraget var för stort för företaget</textBlock>
  </contentBlock>
  <contentBlock page="0" id="i-6c2cb75105bf9921">
    <textBlock id="i-039213a2fb9c907c">--att kostnaderna var orimligt höga</textBlock>
  </contentBlock>
  <contentBlock page="0" id="i-4b3ed6a171f5cda2">
    <textBlock id="i-a30b99c4bbc0efb5">--att det var en ensidig produkt, som inte avspeglade polska önskemål.</textBlock>
  </contentBlock>
  <contentBlock page="0" id="i-9ef71e48245d66b5">
    <textBlock id="i-7325f52f3a2e56bf">Dessa allvarliga invändningar struntade regeringen i och fattade beslut ändå. De här mycket grava påpekandena viftar också Kurt Ove Johansson och</textBlock>
    <textBlock id="i-a0f5100f2ec2c92b">Socialdemokraterna bort och påstår att det är lögn och förbannad dikt och förvanskade fakta.</textBlock>
  </contentBlock>
  <contentBlock page="0" id="i-86ceea33a8457df8">
    <textBlock id="i-856f676846d6569b">Regeringens beslut att ge kontraktet till Björn</textBlock>
    <textBlock id="i-f9e38b96944e7f61">Wahlström och hans företag sammanföll i tiden som av en händelse med börsintroduktionen av detta företag. Ett stort kontrakt med Polen ökade naturligtvis förväntningarna på och tilltron till företaget i börsintroduktionen.</textBlock>
  </contentBlock>
  <contentBlock page="0" id="i-58ddb3cf2e76b2cf">
    <textBlock id="i-f5c4b745ab80bb53">Härmed kommer vi till ytterligare ett märkligt inslag i hanteringen. Nu skulle tjänsterna inte upphandlas genom anbud -- dvs. genom att flera kunde konkurrera samtidigt. Vi vet ju av erfarenhet att ett sådant förfarande ger kunden fördelar genom valfrihet och möjligheten att pressa priset. Nej, de företag som under flera år bearbetat den polska marknaden fick inte ens vara med och lägga anbud. Det förfarande som Torgny Larsson så kraftfullt tog avstånd från i inledningsdebatten och som ett enigt utskott bedömt som olämpligt framställer den socialdemokratiska regeringen här som lämpligt och upphöjer det till norm.</textBlock>
  </contentBlock>
  <contentBlock page="0" id="i-258625caced4a927">
    <textBlock id="i-89c88ee47b529ec8">Detta avsteg från normalt agerande motiverar den socialdemokratiska regeringen med att det var polackerna som krävde det. Det finns emellertid inga som helst bevis för att så var fallet. Inga dokument stöder ett sådant påstående. Tvärtom uttalar de ansvariga polska ministrarna i en radiointervju att de kände sig tvungna att acceptera</textBlock>
    <textBlock id="i-b74df758a1dbf753">Björn Wahlström och hans företag när kreditgivarna så tydligt signalerade vad de ville ha.</textBlock>
  </contentBlock>
  <contentBlock page="0" id="i-69b5156f85baa903">
    <textBlock id="i-8b91f46c3c40b5e2">Kurt Ove Johansson försöker säga att Spin-Off och</textBlock>
    <textBlock id="i-b4a69b3b4c3d4dee">Scandiaconsult inte lyckades särskilt bra i sammanhanget och att det berodde på att de inte var särskilt bra. Anledningen till att de inte lyckades var att de faktiskt aldrig fick chansen att konkurrera på lika villkor. Allan Larsson hade redan kontaktat Björn Wahlström, och polackerna hade givits signaler om vilket företag som biståndsgivaren Sverige hade utvalt för uppdraget.</textBlock>
  </contentBlock>
  <contentBlock page="0" id="i-fb38e145ab626c69">
    <textBlock id="i-2c1f0616d022d10b">Ministern Trzesiakowski skriver, som jag sade förut, brev där han ''accepterar'' tanken på svenskt deltagande. Detta tyder definitivt inte på några polska krav. Detta uttalande glömde Kurt Ove</textBlock>
    <textBlock id="i-fd22c55880d97289">Johansson däremot att citera.</textBlock>
  </contentBlock>
  <contentBlock page="0" id="i-f2ceb80731cc5c66">
    <textBlock id="i-b99c2bb5c30746aa">Lena Hjelm-Wallén försökte visserligen vid utfrågningen slå blå dunster i ögonen på konstitutionsutskottet genom att påstå att Björn</textBlock>
    <textBlock id="i-00961396600eb304">Wahlströms företag utsågs, som hon citerade det,</textBlock>
    <textBlock id="i-471277dab2697ded">''in respons to the Polish request'', varvid hon hänvisar till protokollet av den 7 september.</textBlock>
  </contentBlock>
  <contentBlock page="0" id="i-ca18976ab9a6cca9">
    <textBlock id="i-38b92846ed4fee5a">Det är emellertid ett alldeles felaktigt påstående. I</textBlock>
    <textBlock id="i-67f69279d24b6967">2 § står det bl.a. följande: ''In respons to Polish requests, the Swedish delegation declared its willingness to cooperate with the Polish authorities in supporting a study of the Polish forestry based industry.''</textBlock>
  </contentBlock>
  <contentBlock page="0" id="i-fecc797dca40f7c9">
    <textBlock id="i-7696d3393f1a3cd0">Inte ett ljud om att polackerna krävde Björn</textBlock>
    <textBlock id="i-f5eef4b891423132">Wahlström och hans bolag. Nej, denna ''request''</textBlock>
    <textBlock id="i-f3b1fc3da4d091a4">kom uppenbarligen från annat håll.</textBlock>
  </contentBlock>
  <contentBlock page="0" id="i-3c573564d743817d">
    <textBlock id="i-7371107b3a365b5c">Det finns alltså en lång rad missgrepp från sregeringens sida i hanteringen av denna mycket stora del av biståndet till Polen, och därför har konstitutionsutskottet klart sagt ifrån att det absolut inte får gå till så här.</textBlock>
  </contentBlock>
  <contentBlock page="0" id="i-bf5db3f9ce67743b">
    <textBlock id="i-90823224dbd8c4c2">Sveriges anseende som biståndsgivare till östländerna får inte undergrävas genom det agerande som förekommit i Polenaffären. Kurt</textBlock>
    <textBlock id="i-eb303035ee888f67">Ove Johansson påstår att konstitutionsutskottets uttalande skulle orsaka problem i framtiden. Jag förstår inte riktigt vad han menar med det påståendet. Att KU säger ifrån när en regering hanterar våra skattemedel på ett så lättvindigt sätt som i Polenaffären kan bara stödja och stärka förtroendet för konstitutionsutskottets granskningar.</textBlock>
  </contentBlock>
  <contentBlock page="0" id="i-0a3c81c78db0841b">
    <textBlock id="i-f3d45b15d5d726bb">Anf. 49  KURT OVE JOHANSSON (s)</textBlock>
    <textBlock id="i-bdd8bbc6eb8d31ae">replik:</textBlock>
  </contentBlock>
  <contentBlock page="0" id="i-6523869eb1db4583">
    <textBlock id="i-efa5393872092112">Herr talman! Ylva Annerstedt började sitt anförande med att nämna tidningarna Expressen och Aftonbladet och påpekade med hur olika glasögon man tydligen kunde se en och samma fråga. Nu använder inte Ylva Annerstedt glasögon, men när man har lyssnat till hennes fantastiska inlägg här, skulle man möjligen önska att hon hade haft något hjälpmedel för att tränga in i den dokumentation som utskottet ändå har presterat.</textBlock>
  </contentBlock>
  <contentBlock page="0" id="i-5f33f3aa7ce9d2d8">
    <textBlock id="i-6fd1bd297ed37f28">Ylva Annerstedt säger att det inte skulle finnas ett enda dokument som visar att polackernas val av</textBlock>
    <textBlock id="i-20568f7a2c63d908">NLK-Celpap skulle vara ett självständigt val. Jag vet inte vad Ylva Annerstedt bygger det på, men jag vet att Ylva Annerstedt bl.a. sitter i BITS</textBlock>
    <textBlock id="i-ba88d91e3fcf2fe6">styrelse, och jag lovar Ylva Annerstedt att jag innan de replikomgångar som vi skall ha är till ända skall från min styrelse ta fram flera dokument som säger att polackerna självständigt gjorde sitt val.</textBlock>
  </contentBlock>
  <contentBlock page="0" id="i-dae18b07b3fc0e50">
    <textBlock id="i-93d5c8490481f39b">Jag skall inte trötta kammaren med att läsa på främmande språk. Men jag skall läsa upp ett dokument som visar hur snedvriden Ylva</textBlock>
    <textBlock id="i-fd692e5bc1cae15b">Annerstedts argumentering är på olika punkter.</textBlock>
    <textBlock id="i-af82067174efdddb">Det är ett brev från Trzeciakowski till hans statssekreterare Marian Kania: ''Det är med stort nöje jag mottagit uppgiften om att samtalen med den svenska sidan om utarbetande av ett program för omstrukturering och utveckling av trä- och massaindustrin i Polen har framskridit långt. Jag får härmed be Er, Herr Minister, att i republiken</textBlock>
    <textBlock id="i-b2757de0ae24d444">Polens namn underteckna det dokument som bekräftar Huvudplanen för det polsk-svenska samarbetet på detta område. Initiativet att inkludera svenska experter att hjälpa till i förhandlingarna för att utarbeta en strategi för stålindustrin har också mitt fulla stöd.''</textBlock>
  </contentBlock>
  <contentBlock page="0" id="i-7bfb99cd0c3b88cb">
    <textBlock id="i-2fca25cff1e9755c">Var någonstans kan Ylva Annerstedt finna att detta skulle från polackernas sida kunna uppfattas som ett tvång? Det här är ett uttalande som finns i den samling av dokument som konstitutionsutskottet har sammanställt. Ylva Annerstedt säger att det inte finns ett enda dokument som kan styrka vad jag har sagt. Jag har visat upp ett dokument. Jag lovar, Ylva Annerstedt, att jag skall visa på flera dokument under denna replikomgång.</textBlock>
  </contentBlock>
  <contentBlock page="0" id="i-bcf4be15cdd9e444">
    <textBlock id="i-2cf9e82800e21270">Men säg inte att det inte finns ett enda dokument.</textBlock>
    <textBlock id="i-4da075f7c7fd5e58">Det är lögn!</textBlock>
  </contentBlock>
  <contentBlock page="0" id="i-f726210fec85d5cf">
    <textBlock id="i-581c037191a6047e">Anf. 50  YLVA ANNERSTEDT (fp) replik:</textBlock>
  </contentBlock>
  <contentBlock page="0" id="i-d109f72fd9b1c97e">
    <textBlock id="i-e72b3afffc21a357">Herr talman! Det framgår inte ett dugg av det brev</textBlock>
    <textBlock id="i-15f62c8c47471614">Kurt Ove Johansson har läst upp att det är Polen som kräver att Björn Wahlström och hans företag skall anlitas. Man är positiv till utarbetande av och medhjälp till en omstrukturering av den polska skogsindustrin. Man är också positiv till initiativet med en s.k. advisory board. Men vem kom initiativet från? Inte var det från polackerna.</textBlock>
  </contentBlock>
  <contentBlock page="0" id="i-ba760206aed5a54f">
    <textBlock id="i-ddb9f8202abce4d1">Kurt Ove Johansson skiljer mellan att dokumenten visar att polackerna är nöjda med överenskommelsen och vad jag påstår, nämligen att det inte finns några som helst krav från den polska sidan om att det är det företaget och den personen som skall utföra uppdraget. Tvärtom! Det finns dokument som visar att polackerna accepterar något som tydligen har förutskickats. Det är klart att den person som har stöd från den svenska finansministern och backas upp så tydligt av den svenska ambassadören, och på olika sätt själv talar om att han har regeringens uppdrag, inte avvisas av polackerna.</textBlock>
  </contentBlock>
  <contentBlock page="0" id="i-e31aee14eb48b250">
    <textBlock id="i-e51c8869c4933b90">Allan Larsson gör ju ingenting för att skingra missförståndet om att Björn Wahlström skulle agera på regeringens uppdrag. Allan Larsson får brev från Polen där Öberg talar om att detta är</textBlock>
    <textBlock id="i-a03f0d92e4a5f5da">Björn Wahlströms budskap till polackerna. Men</textBlock>
    <textBlock id="i-3684a8b3c912587c">Allan Larsson gör ingenting åt det. Han låter detta passera -- alldeles uppenbart med sitt gillande.</textBlock>
  </contentBlock>
  <contentBlock page="0" id="i-968b82c178ed4717">
    <textBlock id="i-eabe8cc42427f155">Om det från svensk sida hade funnits en önskan att det skulle ske en upphandling i konkurrens, att det skulle ges tillfälle för polackerna att välja mellan flera olika konkurrenter, hade man uppenbarligen inte alls agerat på det sättet.</textBlock>
  </contentBlock>
  <contentBlock page="0" id="i-57fcf4d787ce919a">
    <textBlock id="i-e35e338606c84e41">Anf. 51  KURT OVE JOHANSSON (s)</textBlock>
    <textBlock id="i-691ff932c9e310d2">replik:</textBlock>
  </contentBlock>
  <contentBlock page="0" id="i-b205cb4a77af5153">
    <textBlock id="i-7547e0cc2280d0f8">Herr talman! Jag konstaterar återigen att Ylva</textBlock>
    <textBlock id="i-c19ed9d60879808d">Annerstedt far med osanning ifråga om dokumentationen. Hon säger att det inte finns dokument som talar för att det är fråga om ett frivilligt val från polackernas sida. Jag tycker att det är skamligt att i kammaren, med tanke på de samlade dokumenten, föra en diskussion på det sätt som Ylva Annerstedt gör.</textBlock>
  </contentBlock>
  <contentBlock page="0" id="i-452a36e818ab0ddf">
    <textBlock id="i-49d0d166f2c6cee2">Jag skall läsa några rader i en skrivelse från en styrelse där Ylva Annerstedt själv är ledamot. Vi får se om det finns några fakta som över huvud taget biter på Ylva Annerstedt. Det gäller beslutsnummer 78-90 från år 1990. BITS hävdar följande: ''Polen har genom ministern vid premiärministerns kansli, Witold Trzeciakowski, begärt svenskt stöd för en djupgående helhetsstudie av landets skogsindustri.''</textBlock>
  </contentBlock>
  <contentBlock page="0" id="i-128851ed0df5d6c3">
    <textBlock id="i-08e5e40b983f3b0b">Av ett annat dokument med beslutsnummer 98-90</textBlock>
    <textBlock id="i-04792bd19685ace9">från samma år -- Ylva Annerstedt kan kontrollera detta hos styrelsen -- framgår följande: ''Polen har genom ministern vid ministerrådets kansli, Witold</textBlock>
    <textBlock id="i-e925c44102ad91a1">Trzeciakowski, begärt svenskt stöd för en djupgående helhetsstudie av landets skogsindustri.''</textBlock>
  </contentBlock>
  <contentBlock page="0" id="i-5bf0757e6fd66871">
    <textBlock id="i-398d3d2fc367abcb">Finns det, Ylva Annerstedt, fortfarande inte något dokument som tyder på att det här är ett självständigt val från Polens sida? Jag tycker att det är fruktansvärt oförskämt att med tanke på den enorma dokumentation som konstitutionsutskottet har presterat göra sådana uttalanden i riksdagen.</textBlock>
  </contentBlock>
  <contentBlock page="0" id="i-e87b5b0c2ee90254">
    <textBlock id="i-6050b905c1b13c8a">Vi kan gå till våra handlingar och läsa vad Säve-</textBlock>
    <textBlock id="i-5617c2453dbfae59">Söderbergh har skrivit till Öberg. Han framför där önskemål om konkreta besked från den polska sidan. Det var i akt och mening ett exempel på att den svenska regeringen inte kunde fatta beslut den</textBlock>
    <textBlock id="i-c1b060413dab87ce">13 september 1990 om det inte fanns klara anvisningar från den polska sidan att Polen ville ha</textBlock>
    <textBlock id="i-d61f3d1afc5fb2b0">NLK-Celpap. När regeringen hade fått de beskeden kunde beslut fattas. Det gjordes på ett helt korrekt sätt den 13 september.</textBlock>
  </contentBlock>
  <contentBlock page="0" id="i-aa0ce65214f5af61">
    <textBlock id="i-3642072097056341">Vi diskuterar nu BITS styrelse, där Ylva</textBlock>
    <textBlock id="i-c65cbbc55aba129e">Annerstedt är ledamot. Det går att läsa vad Gunilla</textBlock>
    <textBlock id="i-c74d2f1bb50a5530">Olofsson har sagt inför utskottet. Hon tyckte att det var naturligt att regeringen fattade beslutet. Det går att läsa med vilka glasögon som helst, oavsett styrka, att det hela förhåller sig så.</textBlock>
  </contentBlock>
  <contentBlock page="0" id="i-76ab2f2f9f31074c">
    <textBlock id="i-c800bf97a930d82b">Jag tycker att Ylva Annerstedt skall noggrannare studera de akter som finns i denna fråga innan hon tar till orda.</textBlock>
  </contentBlock>
  <contentBlock page="0" id="i-2d2578b300e8a90c">
    <textBlock id="i-a78c42af2d71cdc8">Anf. 52  YLVA ANNERSTEDT (fp) replik:</textBlock>
  </contentBlock>
  <contentBlock page="0" id="i-0a0c7621f5b7c9b9">
    <textBlock id="i-134f1280afb58c79">Herr talman! Kurt Ove Johansson försöker ge sken av att det finns dokument som visar på polska krav på att Björn Wahlström och hans företag skall anlitas. Dessa dokument existerar inte. I stället citerar Kurt Ove Johansson en rad handlingar där det talas om att Polen har begärt svenskt stöd. Det är ingen som har betvivlat det -- varken majoriteten eller någon annan. Visst finns det en begäran om svenskt stöd från Polen. Men vi menar att många företag skall ges möjligheter att konkurrera. Man skall inte från början utse ett enda företag -- som i det här fallet har skett från svensk sida.</textBlock>
  </contentBlock>
  <contentBlock page="0" id="i-b55f17b4283764b8">
    <textBlock id="i-01c7abedcc5a687b">Polackerna har aldrig krävt att Björn Wahlström och hans företag skulle få uppdraget. I varje fall finns det inte dokumenterat i våra handlingar.</textBlock>
    <textBlock id="i-c18ac4b04741b37c">Svenskt stöd -- javisst! Men inte ett visst utpekat företag.</textBlock>
  </contentBlock>
  <contentBlock page="0" id="i-36bff296d645f572">
    <textBlock id="i-d5c5953f1760788f">Vi i Folkpartiet vänder oss mot detta. Både Spin-</textBlock>
    <textBlock id="i-051563213bf503a7">Off och Scandiaconsult fanns med i bilden. Men de tilläts inte konkurrera, viket naturligtvis påverkade de priser som polackerna tvingades betala för denna insats. Det var pengar som togs från den samlade biståndspolitiska ramen.</textBlock>
  </contentBlock>
  <contentBlock page="0" id="i-32f9e2e52ba9adaa">
    <textBlock id="i-56e1c45c9f7b7c05">Kurt Ove Johansson gör ett nummer av att Gunilla</textBlock>
    <textBlock id="i-fbbb760433755f98">Olofsson vid utfrågningen uttryckte att det var bäst att regeringen fattade beslut. Ja, det är klart. BITS</textBlock>
    <textBlock id="i-50dcb0c273b32c4e">ville väl inte fatta beslut på dessa premisser. Jag citerade den långa rad av kritiska utalanden som</textBlock>
    <textBlock id="i-3ac80524ce8729dc">BITS gjorde efter den mycket korta genomgång som BITS tvingades att genomföra. BITS var inte intresserad av att fatta beslut med det underlaget.</textBlock>
    <textBlock id="i-ae01f213a9deee73">Men regeringen struntade i de allvarliga anmärkningarna som BITS riktade mot förslaget och fattade ändå beslut. Det är det vi kritiserar.</textBlock>
  </contentBlock>
  <contentBlock page="0" id="i-521e59b743394f03">
    <textBlock id="i-c21f1c5eda0bcd00">Andre vice talmannen anmälde att Kurt Ove</textBlock>
    <textBlock id="i-6c4d5db404c7baa0">Johansson anhållit att till protokollet få antecknat att han inte ägde rätt till ytterligare replik.</textBlock>
  </contentBlock>
  <contentBlock page="0" id="i-3dced90627d92ff6">
    <textBlock id="i-b21f0ac3eb5f6055">Anf. 53  HANS NYHAGE (m):</textBlock>
  </contentBlock>
  <contentBlock page="0" id="i-08eb5bc09eb060a3">
    <textBlock id="i-031c3252d39af195">Herr talman! Den s.k. Polenaffären är ett typexempel på hur det inte skall gå till när ett statsråd -- och för den delen, hela regeringen -- skall utöva den fullkomligt självklara uppgiften att delta i exportfrämjande verksamhet och verka till förmån för svenskt näringsliv i utlandet. Den uppgiften kan alls inte ifrågasättas. Det skulle vara utomordentligt allvarligt och klandervärt om man från regeringssidan inte agerade på ett sådant sätt.</textBlock>
  </contentBlock>
  <contentBlock page="0" id="i-a8f98470719b13ae">
    <textBlock id="i-7216cdbbdea67c0a">Det är alltså inte Allan Larssons arbete för att främja svenskt näringsliv i Polen som ger anledning till kritik. Det som är anmärkningsvärt och allvarligt är tillvägagångssättet och handlandet som ledde till att ett svenskt företag, NLK-Celpap, gynnades i förhållande till två andra svenska företag, Spin-Off och Scandiaconsult. Allan</textBlock>
    <textBlock id="i-42bd35209a3d53c4">Larssons agerande medförde utan tvivel att de två sistnämnda företagen gick miste om möjligheten att konkurrera om två konsultuppdrag, för vilka de i ett par års tid lagt ner ett omfattande arbete. Det arbetet gick helt till spillo, på grund av det handlande som Allan Larsson gjorde sig skyldig till.</textBlock>
  </contentBlock>
  <contentBlock page="0" id="i-123551b149b470e7">
    <textBlock id="i-69b04fd221e66c71">Herr talman! Vid en lunch hos Allan Larsson den</textBlock>
    <textBlock id="i-363d82db37e75f56">28 maj 1990 aktualiserade Björn Wahlström, som redan påtalats, frågan om svenska industriinsatser i östblocket, uppenbarligen bl.a. i Polen. I</textBlock>
    <textBlock id="i-165f0d523f220f98">sammanhanget bör påtalas att NLK-Celpap, där</textBlock>
    <textBlock id="i-f786a8cbdca10a8c">Björn Wahlström var ordförande, just skulle introduceras på börsen, varför det naturligtvis skulle vara välkommet med ett lönsamt engagemang.</textBlock>
  </contentBlock>
  <contentBlock page="0" id="i-32b5b92c5d2d6575">
    <textBlock id="i-39d908a0d6db26c2">Redan dagen därpå, den 29 maj, tog Allan Larsson vid ett samtal med den polske vice utrikesministern</textBlock>
    <textBlock id="i-1d7c394945ad5aa8">Makarczyk i samband med EBRD-mötet i Paris upp frågan om svenska industriinsatser i Polen med hjälp av biståndsmedel. Han förordade därvid särskilt Björn Wahlström, vars kompetens främst på stålindustriområdet han betonade särskilt. Att man från polsk sida visade intresse för förespeglade generösa svenska insatser är inte särskilt förvånande.</textBlock>
  </contentBlock>
  <contentBlock page="0" id="i-18638275b198271f">
    <textBlock id="i-79e262db20678ffa">Omedelbart vid hemkomsten från bankmötet kontaktade så Allan Larsson såväl Björn</textBlock>
    <textBlock id="i-1a1a7a1e4282c639">Wahlström som Sveriges dåvarande</textBlock>
    <textBlock id="i-1ea09149c3fe9a0e">Polenambassadör Jean-Christophe Öberg i den uppenbara avsikten att det fr.o.m. nu var fråga om</textBlock>
    <textBlock id="i-1fa4b8ba91edd73a">Björn Wahlström och NLK-Celpap och ingenting annat i den aktuella svenska biståndsinsatsen i</textBlock>
    <textBlock id="i-a429abe9689cde86">Polen. Tilläggas skall att även Michael Sohlman på</textBlock>
    <textBlock id="i-857be9a893198ed1">UD kontaktades. Däremot fann Allan Larsson ingen anledning att över huvud taget nämna ärendet för den ansvarige biståndsministern Lena</textBlock>
    <textBlock id="i-b4924d3a9226dd81">Hjelm-Wallén, som först långt senare kopplades in på ärendet. Detta är milt sagt märkligt.</textBlock>
  </contentBlock>
  <contentBlock page="0" id="i-2a44e644b0f266de">
    <textBlock id="i-40331d70bea5c069">Introduktionen av Björn Wahlström och NLK-</textBlock>
    <textBlock id="i-fec26def371e7fd6">Celpap skedde alltså i full vetskap om att Spin-Off och Scandiaconsult redan agerade på den polska marknaden. Deras engagemang hade dittills haft fullt stöd av ambassadör Öberg på ett vitsordat entusiastiskt sätt. Denna entusiasm och detta stöd upphörde plötsligt på nolltid. Vad var det som fick ambassadören, känd för att vara rakryggad i allt sitt agerande, att så plötsligt överge sitt tidigare engagemang och helt övergå till att verka för Björn</textBlock>
    <textBlock id="i-02afc66f2174918a">Wahlström och NLK-Celpap? Tyvärr kan vi av kända skäl aldrig få det klarlagt av honom själv.</textBlock>
    <textBlock id="i-352fc1c255f30165">Men det finns utsagor från hans nära omgivning som vittnar om att det alls inte var en helhjärtad helomvändning han då gjorde. Det finns därtill utsagor från samma håll som talar om skandal i sammanhanget.</textBlock>
  </contentBlock>
  <contentBlock page="0" id="i-2ef42f3cdd437fe7">
    <textBlock id="i-608eaad4ecbc4cfa">Bortsparkade från arenan var alltså Spin-Off och</textBlock>
    <textBlock id="i-7b1aadee46c9bbfe">Scandiaconsult. Nu följde ett antal rapporter från ambassadör Öberg till Allan Larsson och -- i de flesta fall -- också kabinettssekreteraren Pierre</textBlock>
    <textBlock id="i-3788c2a62273cb11">Schori. Detta lät Allan Larsson ske, trots att han påstått att han inte vidare befattade sig med ärendet efter den första introduktionen. Av dessa rapporter framgår bl.a. att Björn Wahlström ansåg sig ha ett uppdrag från den svenska regeringen. Det är synnerligen anmärkningsvärt att Allan Larsson inte ens försökte se till att detta blev tillrättalagt. Han såg alltså heller inte till att rapporterna riktades till biståndsministern, vars ärende det utan tvivel blivit. Hon levde ostörd av ärendet i sin egen lilla värld och har inför KU uttalat att hon tyckte det var bra och riktigt att andra ministrar skötte hennes ärenden utan hennes vetskap. Det vore frestande att ifrågasätta varför man med den inställningen över huvud taget hade en speciell biståndsminister i den socialdemokratiska regeringen, men jag skall avstå från att göra det.</textBlock>
  </contentBlock>
  <contentBlock page="0" id="i-15aae069f7252a84">
    <textBlock id="i-f8829bdc21465927">Det blev alltså NLK-Celpap och Björn Wahlström som, med stöd av 30 miljoner kronor i biståndsmedel, utan sedvanlig upphandling och utan all konkurrens, fick uppdraget. Det var onekligen ingen dålig utdelning av lunchsamtalet den 28 maj. Nämnas bör att man begärde ca 45</textBlock>
    <textBlock id="i-bc0cb92bf56afc1b">miljoner kronor, vilket av BITS prutades till de 30</textBlock>
    <textBlock id="i-ba7c55b3ef8d1a7e">miljonerna med anledning av en alltför vidlyftig och illa underbyggd offert. Nämnas bör också att den beräknade motsvarande kostnaden för de båda bortspolade företagen rörde sig om ca 8 miljoner kronor.</textBlock>
  </contentBlock>
  <contentBlock page="0" id="i-e3d57520b504038a">
    <textBlock id="i-d62b89eac5006919">Det finns alltså enligt utskottsmajoriteten anledning att rikta allvarlig kritik mot Allan</textBlock>
    <textBlock id="i-c240b8a734ae0720">Larsson, vars agerande utskottet vid upprepade tillfällen ansett vara anmärkningsvärt. Det kan däremot inte ledas i bevis att Allan Larsson har brutit mot konstitutionen, och då är det en fullkomlig självklarhet att utskottet inte gör något annat uttalande utöver det anförda.</textBlock>
  </contentBlock>
  <contentBlock page="0" id="i-40328b0a60984da1">
    <textBlock id="i-298c9f258864eb3d">Herr talman! Det finns också starka skäl för utskottet att rikta allvarlig kritik mot hela den socialdemokratiska regeringen, inkl. Allan</textBlock>
    <textBlock id="i-791a1f5b7b7789d6">Larsson, för handläggningen av ärendet.</textBlock>
    <textBlock id="i-e346811fedfff407">Regeringen tog utan minsta rimliga anledning över ett biståndsärende som definitivt skulle ha handlagts av BITS. Därtill fick BITS en orimligt kort remisstid att yttra sig över ärendet. Trots detta lyckades dock BITS rädda 15 miljoner kronor av skattebetalarnas pengar. Men trots mycket grava anmärkningar från BITS sida om NLK-Celpaps förslag, fattade regeringen beslut om detta den 13</textBlock>
    <textBlock id="i-e88aef3919a35a1f">september 1990. BITS fann regeringens handlande vara så utomordentligt anmärkningsvärt att man vände sig till Riksrevisionsverket, för att få besked om man var tvungen att lyda. Det var man tvungen att göra, enligt Riksrevisionsverket, och så blev det precis som det var tänkt från början, när det hela drogs i gång.</textBlock>
  </contentBlock>
  <contentBlock page="0" id="i-e4c71374ee75ab60">
    <textBlock id="i-dd28adde65d10df1">Någon formell framställan från Polen förelåg inte.</textBlock>
    <textBlock id="i-657d6fb2525f9370">Trots att ärendet var ett biståndsärende sedan mer än två månader, påbörjades behandlingen av det i</textBlock>
    <textBlock id="i-6f600d28a9001b57">Utrikesdepartementets utvecklingsavdelning först den 22 augusti 1990. Upphandlingen har skett genom förhandsupphandling, men något som visar att man från polsk sida krävde att uppdraget skulle gå till NLK-Celpap och Björn Wahlström finns inte. Självklart skulle då ett anbudsförfarande ha ägt rum, vilket alltså inte skedde.</textBlock>
  </contentBlock>
  <contentBlock page="0" id="i-3f076f5cd8476162">
    <textBlock id="i-052482c3192c55c9">Det finns således en rad påtagliga anledningar att rikta kritik mot den socialdemokratiska regeringen för dess handläggning av detta ärende.</textBlock>
  </contentBlock>
  <contentBlock page="0" id="i-10a7c039b436dc08">
    <textBlock id="i-3ba411e13d735bef">Herr talman! Slutligen vill jag citera vad fru Birgit</textBlock>
    <textBlock id="i-3a03be096441cf10">Öberg har anfört i en skrivelse: ''Den som får finansministern på sin sida får också resurser.''</textBlock>
    <textBlock id="i-6dd928068db34cb3">Detta är ett utomordentligt talande och avslöjande uttalande. Motsvarande understryks också av ett uttalande av den tidigare polske vice industriministern Kania. Han uttalar i en radiointervju följande: ''Om den svenska regeringen ger pengar och säger att saken blir bäst gjord av herr Wahlström och den där firman, då skulle det ju vara fruktansvärt ohyfsat av mig att säga nej. Inte sant? Att säga att vi inte ville veta av vare sig Celpap eller herr Wahlström.''</textBlock>
  </contentBlock>
  <contentBlock page="0" id="i-f427f72d61a2138e">
    <textBlock id="i-b082fa851f87c597">Kurt Ove Johansson antyder att det inte gick att konkurrera med anbudet från NLK-Celpap. Det var skälet till att företaget fick uppdraget. Nej, det gick inte att konkurrera med 30 miljoner kronor i biståndspengar från den svenska regeringen, riktade till ett enda företag. Det är det som är så utomordentligt anmärkningsvärt.</textBlock>
  </contentBlock>
  <contentBlock page="0" id="i-1badf3bf18b76c02">
    <textBlock id="i-16f5909a6b78f48b">Herr talman! Med det anförda yrkar jag bifall till utskottets skrivning.</textBlock>
  </contentBlock>
  <contentBlock page="0" id="i-df8811db4b07b1b7">
    <textBlock id="i-6a28057d827036fe">Anf. 54  KURT OVE JOHANSSON (s)</textBlock>
    <textBlock id="i-3fc48644fe531e25">replik:</textBlock>
  </contentBlock>
  <contentBlock page="0" id="i-639bf3926a04b8ca">
    <textBlock id="i-7bc726697e18bfa3">Herr talman! Nu har vi i alla fall fått ett besked om vad majoritetsyttrandet bygger på och med vilka glasögon man har läst vårt material. Man har tydligen inte läst konstitutionsutskottets dokument, utan den fruktansvärda redovisning som Hans Nyhage har givit är egentligen ingenting annat än ett upprepande av vad som har stått i tidningen Expressen.</textBlock>
  </contentBlock>
  <contentBlock page="0" id="i-ad8487421f7e9ffd">
    <textBlock id="i-7ffbf06582596b9e">Det är alltså med Expressens glasögon som majoriteten har läst det här ärendet. Då kan man ju förstå att skrivningarna har blivit som de har blivit.</textBlock>
    <textBlock id="i-2eaae4d49c1dc862">Om majoriteten hade läst de dokument som föreligger, hade nog ett och annat blivit annorlunda.</textBlock>
  </contentBlock>
  <contentBlock page="0" id="i-9c921bc28e31da30">
    <textBlock id="i-62262c3407486bcd">När det sedan gäller Scandiaconsult måste jag få upplysa herr Nyhage om att Scandiaconsult egentligen inte var intresserade av skogen.</textBlock>
    <textBlock id="i-b45effe6286de4a5">Scandiaconsult var intresserade av metallindustrin.</textBlock>
    <textBlock id="i-0aea52fcead96e42">Det framgår så tydligt och klart i våra handlingar att det inte borde kunna gå ens Hans Nyhage förbi.</textBlock>
  </contentBlock>
  <contentBlock page="0" id="i-d96f6d7db34af9a5">
    <textBlock id="i-ddd9063c32155836">Dessutom var det inte på grund av bristande konkurrens som Scandiaconsult och Spin-Off inte fick uppdraget, utan precis som jag sade i mitt huvudanförande hängde det samman med att det var för mycket konkurrens. De hade ingenting att sätta emot. Spin-Off var ett enmansföretag, och när ett av världens främsta på skogsområdet kom in på den polska marknaden hade Spangenberg ingenting att sätta emot.</textBlock>
  </contentBlock>
  <contentBlock page="0" id="i-594bc22bbe4ad965">
    <textBlock id="i-31572a735a9e58de">Titta på vad Spangenberg har sagt när han kommit till utskottet! Han har sagt att han lämnade en offert och att den offerten slogs av andra offerter.</textBlock>
    <textBlock id="i-c4df1969eb1e6fc4">Det är inte så konstigt. Så är det i affärslivet.</textBlock>
    <textBlock id="i-fa43712d00bbfcbd">Nyhage kan väl läsa innantill i våra handlingar.</textBlock>
  </contentBlock>
  <contentBlock page="0" id="i-0e9af6cf7bd17fdc">
    <textBlock id="i-67f22d4a5b04a76d">Dessutom är det ju på det sättet att även om Jean-</textBlock>
    <textBlock id="i-9a54cd7bf130985f">Christophe Öberg inte längre finns i livet, har han lämnat en del anteckningar och brev efter sig. I ett av de breven, som också Nyhage har tillgång till, står det: ''Jag tror för egen del, även om jag inte vet det med säkerhet, att vi blev bortdribblade av fransmän, tyskar och engelsmän som hade helt andra ambitioner än vi hade.'' Det säger han i ett brev till Per Lennart Karlsson.</textBlock>
  </contentBlock>
  <contentBlock page="0" id="i-d9bdb5d3b75812c9">
    <textBlock id="i-b60aad205901efc5">Men hur kan man då hävda, Hans Nyhage, att det inte skulle finnas konkurrens? Det var ju snarare tvärtom. Konkurrensen var, precis som jag sade, för stor.</textBlock>
  </contentBlock>
  <contentBlock page="0" id="i-5729aa1c0fd402c4">
    <textBlock id="i-7d6731c0f1579dbc">Anf. 55  HANS NYHAGE (m) replik:</textBlock>
  </contentBlock>
  <contentBlock page="0" id="i-45689cbb03c6a07c">
    <textBlock id="i-eec02379ba3073be">Herr talman! I all välmening vill jag uppmana Kurt</textBlock>
    <textBlock id="i-8e036fd6ac14981b">Ove Johansson att vara något litet mindre imponerad av sin egen förmåga att läsa handlingar, i motsats till oss eländiga borgare. Det skulle vara snyggt om Kurt Ove Johansson slutade med den sortens argumentering. Att han vill göra det här till en glasögondebatt i stället för en konstitutionell granskningsdebatt är också ganska typiskt.</textBlock>
  </contentBlock>
  <contentBlock page="0" id="i-63473db47e8ad623">
    <textBlock id="i-a4c746c8caa8edaa">Kurt Ove Johansson sade alldeles otvetydigt att konkurrensen var för hård. Ja, den var alldeles för hård -- det är helt korrekt -- därför att det fanns ett företag, med ett stöd från den svenska regeringen på 30 miljoner kronor, som aktualiserades av den svenska regeringen, eller rättare sagt dess finansminister, för den polska regeringen. Det var det företaget som introducerades. Det var Björn</textBlock>
    <textBlock id="i-2f042b7f69fadcd6">Wahlström som skulle ha uppdraget, och det rörde sig om 30 miljoner. Det räddades tack och lov 15</textBlock>
    <textBlock id="i-81920de4421c96d6">miljoner i sammanhanget.</textBlock>
  </contentBlock>
  <contentBlock page="0" id="i-2e2823367dcaf7e5">
    <textBlock id="i-fbb08d47c7e77920">Att kunna konkurrera på sådana villkor, Kurt Ove</textBlock>
    <textBlock id="i-7271cc57bd8390c8">Johansson, gick bara inte. Det finns inte ens en gång någon rimlig möjlighet att konkurrera. Det är detta som är så anmärkningsvärt, och jag beklagar om igen att vi inte kan få veta hela verkligheten av</textBlock>
    <textBlock id="i-9a0da57459be74e3">Jean-Christophe Öberg själv. Det hade varit utomordentligt nyttigt i sammanhanget. Jag är helt övertygad om att hade vi kunnat få hans version, hade ärendet tagit en helt annan vändning än det har gjort nu.</textBlock>
  </contentBlock>
  <contentBlock page="0" id="i-47b34a5810013ca4">
    <textBlock id="i-7c0136b224e98db5">Anf. 56  KURT OVE JOHANSSON (s)</textBlock>
    <textBlock id="i-3e2f8c868a7ee5d9">replik:</textBlock>
  </contentBlock>
  <contentBlock page="0" id="i-6a47433a1768384b">
    <textBlock id="i-7d986dd5b26949e8">Herr talman! Herr Nyhage säger att det här är ingen konstitutionell debatt, och det har jag definitivt aldrig påstått heller. Jag har hela tiden hävdat att den debatt som Nyhage för inte håller någon som helst konstitutionell kvalitet.</textBlock>
  </contentBlock>
  <contentBlock page="0" id="i-3e111cad3da74442">
    <textBlock id="i-35a8be2670268ea0">Precis som Nyhage själv har sagt, är det inte möjligt i det här fallet att rikta någon konstitutionell anmärkning mot vare sig regeringen eller ett enskilt statsråd. Nyhage håller till i den politiska gråzonen, där det har skrivits så mycket i de här sammanhangen. Nyhage har valt -- tyvärr får jag väl säga -- utifrån sina utgångspunkter att läsa ärendet med tidningen Expressens ögon.</textBlock>
  </contentBlock>
  <contentBlock page="0" id="i-f57fb76367dbd7ae">
    <textBlock id="i-54d23d3752d76e54">Det är ju det som är så ruskigt. När Nyhage har ett så utomordentligt material till sitt förfogande borde han i stället ha kunnat föra en sakdebatt i frågan.</textBlock>
  </contentBlock>
  <contentBlock page="0" id="i-203cbd1684fb4c64">
    <textBlock id="i-8ff991898e3183a8">Det förhåller sig på det sättet att Allan Larsson har gjort precis vad man skall göra. Han har varit i</textBlock>
    <textBlock id="i-1e010da6be5730cb">Paris, och han har träffat en representant för den polska regeringen. Han åker hem och berättar det för den som har hand om frågan på UD. Han berättar det för en person som är kunnig på skogsområdet. Han tar kontakt med Öberg, och sedan säger han: Nu är det ett förhållande mellan er och UD.</textBlock>
  </contentBlock>
  <contentBlock page="0" id="i-5dad8374380fad41">
    <textBlock id="i-610a5e8a246727e8">Allan Larsson har gjort precis det han skall göra och precis det som vi har sagt från konstitutionsutskottet att en minister skall göra när han är ute och främjar de svenska intressena.</textBlock>
  </contentBlock>
  <contentBlock page="0" id="i-3df0407611bd3833">
    <textBlock id="i-43bb2865ae5ee0c5">Dessutom kan jag berätta för Nyhage att den här frågan har varit uppe vid en frågeomgång i riksdagen. Då var det Alf Svensson som svarade, och han sade så här: ''Såvitt jag kunnat utröna har studien som NLK-Celpap utfört rönt stort intresse och den polska regeringen var mycket angelägen att företaget skulle få uppdraget att genomföra en andra fas med mer detaljerade studier av vissa anläggningar sedan den första kartläggningen redovisats. Studien har bedömts ha stor betydelse för ansträngningarna att omstrukturera den polska skogsindustrin.''</textBlock>
  </contentBlock>
  <contentBlock page="0" id="i-8a72d56d9f5e31ef">
    <textBlock id="i-62b73244c292422d">Ett sådant här svar i riksdagen, herr Nyhage, delas bland ledamöterna i regeringen, så det här är regeringens linje, och regeringen har tydligen en helt annan uppfattning än den som Nyhage har presenterat här. Det är rätt intressant att konstatera.</textBlock>
  </contentBlock>
  <contentBlock page="0" id="i-db140ce585dd3b01">
    <textBlock id="i-21b4481e80425544">Jag tycker att Nyhage skall sluta med sin smutskastning på det här området!</textBlock>
  </contentBlock>
  <contentBlock page="0" id="i-0baaedce6b01fa26">
    <textBlock id="i-8b03ad40bb678913">Anf. 57  HANS NYHAGE (m) replik:</textBlock>
  </contentBlock>
  <contentBlock page="0" id="i-f45fd5024a3cb4e9">
    <textBlock id="i-99a126c4aa5d5f36">Herr talman! Först vill jag säga att jag i högsta grad anser att det här skall vara en konstitutionell debatt, inte den glasögondebatt som Kurt Ove</textBlock>
    <textBlock id="i-e38229da4d15c46b">Johansson har försökt göra den till.</textBlock>
  </contentBlock>
  <contentBlock page="0" id="i-2f5667f3ad7f68aa">
    <textBlock id="i-028c8b1abda03cff">Allan Larsson gjorde precis vad han skulle göra, hävdar Kurt Ove Johansson. Att Allan Larsson engagerat sig för svenskt näringsliv är, har jag sagt, fullt korrekt. Men han gick utöver vad han borde ha gjort. Han introducerade ensidigt ett svenskt företag. Han förespeglade polackerna ensidigt att det var just detta företag och Björn Wahlström som skulle ha uppgiften. Han lovade också starkt svenskt bistånd i sammanhanget. Det är det som är så utomordentligt allvarligt. Han gick alltså utöver vad han rimligen skulle ha gjort, och det är detta som vi har anmärkt på.</textBlock>
  </contentBlock>
  <contentBlock page="0" id="i-24b7e914ac2e9069">
    <textBlock id="i-d5aea93b96e0c911">Sedan är det inte bara Allan Larsson som skall klandras, utan hela regeringen skall klandras för handläggningen av ärendet, och det har vi framfört.</textBlock>
    <textBlock id="i-75fb7e96acf066f4">Hela handläggningen, inte minst gentemot BITS, är utomordentligt avslöjande för hur illa regeringen har skött ärendet. Det finns alltså starka skäl att rikta allvarlig kritik.</textBlock>
  </contentBlock>
  <contentBlock page="0" id="i-be3fe530078a756d">
    <textBlock id="i-af5edb39d98f2914">Andre vice talmannen anmälde att Kurt Ove</textBlock>
    <textBlock id="i-88759597c76cf8fe">Johansson anhållit att till protokollet få antecknat att han inte ägde rätt till ytterligare replik.</textBlock>
  </contentBlock>
  <contentBlock page="0" id="i-760b84f48eb15a00">
    <textBlock id="i-a249722ae87e2f6d">Anf. 58  THAGE G PETERSON (s):</textBlock>
  </contentBlock>
  <contentBlock page="0" id="i-c766bd15f20af10e">
    <textBlock id="i-f0d06d166cd91279">Herr talman! Utskottsmajoriteten kritiserar förre finansministern Allan Larsson för att han genom sitt agerande kan ha misslett polackerna att tro att projektet hade den svenska regeringens stöd och att han därmed medverkade till att två företag gick miste om möjligheten att konkurrera om två konsultuppdrag. Detta finner utskottsmajoriteten vara anmärkningsvärt.</textBlock>
  </contentBlock>
  <contentBlock page="0" id="i-013f8296fb10e38c">
    <textBlock id="i-6ea6e24d04dc54ac">Utskottet drar vidare slutsatsen att ärendet i själva verket var avgjort på ett långt tidigare stadium än när regeringen fattade sitt beslut den 13 september</textBlock>
    <textBlock id="i-586d528cef463bc0">1990. Underförstått menar utskottsmajoriteten att ärendet avgjorts när Allan Larsson träffade polackerna som ett led i en exportfrämjande verksamhet.</textBlock>
  </contentBlock>
  <contentBlock page="0" id="i-f5f9ea6326ee9769">
    <textBlock id="i-e44222dec2ac2256">Det Allan Larsson kritiseras för är just hans deltagande i exportfrämjande verksamhet. Det är i den verksamheten som utskottsmajoriteten beskyller honom för att ha misslett polackerna.</textBlock>
    <textBlock id="i-5d2fbf62bbfa983c">Genom sitt deltagande i inledningen av det som blev ett biståndsärende avgjorde Allan Larsson de facto ärendet, anser utskottet, eftersom polackerna trodde att projektet hade den svenska regeringens stöd.</textBlock>
  </contentBlock>
  <contentBlock page="0" id="i-44986a1dbc38d61f">
    <textBlock id="i-886f8c9fa963e906">Om den borgerliga utskottsmajoritetens beslut också blir riksdagens, kommer statsråden i framtiden att ställas inför mycket svåra avvägningsproblem och gränsdragningsproblem, vilket kan leda till att de hellre avstår från att delta i exportfrämjande verksamhet än att de utsätter sig för kritik för sitt deltagande. KU:s uttalande innebär att statsråden i framtiden måste sätta bestämda gränser så att inte deras deltagande och agerande får representanter för företag och andra länders regeringar att tro att dessa företag, för att citera utskottsmajoriteten, ''har den svenska regeringens stöd''.</textBlock>
  </contentBlock>
  <contentBlock page="0" id="i-ea51abebd7809cbf">
    <textBlock id="i-47fec34f8ca0f22a">Herr talman! Jag är den ende i KU som har erfarenhet av regeringsarbete, varav sex år som industriminister. Det var sex år med ideliga resor till andra länder som ledare för industridelegationer. Det var mottagningar, luncher, middagar och samtal med besökande delegationer, företag och ministrar. Ofta är är det så, att man som statsråd är med i inledningen till något som efterhand blir en offert, en leverans eller ett uppdrag.</textBlock>
  </contentBlock>
  <contentBlock page="0" id="i-4e8ae05e1ad184b2">
    <textBlock id="i-b2bdddcefe6a5b1b">Herr talman! Jag vill säga följande: Jag har från min egen statsrådstid flera fall där jag absolut skulle ha avstått från att deltaga, avstått från att ta emot besök och avstått från att förmedla förfrågningar till svenska företag i samband med utlandsresor om</textBlock>
    <textBlock id="i-306eb93b262e325e">KU:s uttalande då hade funnits.</textBlock>
  </contentBlock>
  <contentBlock page="0" id="i-b230adac591c5272">
    <textBlock id="i-43d540f41c77618c">Livet i regeringen är inte så enkelt och okomplicerat som den borgerliga utskottsmajoriteten tycks tro. Arbetsdagen är som regel fylld av avvägningsproblem och bedömningar av vilka gränser som inte får överträdas. Nu sätter</textBlock>
    <textBlock id="i-8ad4f6d746ff3ac3">KU upp en ny gräns: Ett statsråd får inte delta i exportfrämjande verksamhet om hans eller hennes deltagande kan ge intryck av att han eller hon därmed uttalar stöd för ett företag eller projekt.</textBlock>
  </contentBlock>
  <contentBlock page="0" id="i-34c5d1b86317e75f">
    <textBlock id="i-7f3bc2fe04472236">Jag vill upprepa detta: Ett statsråd får i fortsättningen inte delta i exportfrämjande verksamhet om hans eller hennes deltagande kan ge intryck av att han eller hon därmed uttalar stöd för ett företag eller projekt.</textBlock>
  </contentBlock>
  <contentBlock page="0" id="i-8b2e2cc2732e79c3">
    <textBlock id="i-d48414d2e981bf46">Herr talman! Det är ofta så, att de stora svenska industriföretagen, Exportrådet och</textBlock>
    <textBlock id="i-0b96a758463c260d">Industriförbundet för fram önskemål om att ministrar från andra länder skall inbjudas till</textBlock>
    <textBlock id="i-215585c6bd4b541a">Sverige. Det kan vara svenska exportföretag som diskuterar order, eller är på gång att etablera kontakter med ett land, som gärna vill att ett besöksutbyte på ministernivå skall äga rum.</textBlock>
  </contentBlock>
  <contentBlock page="0" id="i-00d66f914d04ba70">
    <textBlock id="i-99bbf7fb043d66b8">Ibland är också industri- och handelsministrar på besök i Sverige inbjudna av svenska företag, myndigheter eller organisationer av olika slag. Det är då naturligt att man önskar ett sammanträffande med kolleger i den svenska regeringen. Inte så sällan vill den gästande ministern ha referenser för de företag som är värd för hans eller hennes besök eller som man planerar att handla med.</textBlock>
  </contentBlock>
  <contentBlock page="0" id="i-38c1868c392bee10">
    <textBlock id="i-8b380a5ad225997c">Det är inte så ovanligt att det svenska statsrådet vid sådana tillfällen introducerar representanter för svenska företag. Det går naturligtvis inte att utesluta att ett besökande statsråd eller en besökande handelsdelegation vid sådana tillfällen kan få intryck av, eller få för sig, att det svenska företaget eller projektet har den svenska regeringens stöd, även om det bara varit fråga om ett samtal eller en s.k. artighetsvisit. Det är ju ändå i den gästande ministerns ögon ett samtal och en mottagning!</textBlock>
  </contentBlock>
  <contentBlock page="0" id="i-592a5c0016a21158">
    <textBlock id="i-6f62651064e30969">Herr talman! Nu stänger den borgerliga utskottsmajoriteten dörren för sådana informella kontaktvägar, vilket jag finner mycket olyckligt.</textBlock>
    <textBlock id="i-72bc90b777d4e3f1">Med min erfarenhet av regeringsarbete, av möten med handels- och industridelegationer av olika slag och av kontakter med regeringskolleger från andra länder, måste jag tyvärr konstatera att utskottsmajoritetens granskningsuttalande i detta ärende med nödvändighet måste innebära att de svenska statsråden blir mycket försiktigare och därmed mindre benägna att delta i exportfrämjande verksamhet i framtiden. Detta är naturligtvis till stor skada för svensk industri och handel, och därmed också till skada för sysselsättningen i Sverige.</textBlock>
  </contentBlock>
  <contentBlock page="0" id="i-88971bd2a4b47679">
    <textBlock id="i-6a9a8dc8acbb775b">Självfallet skall KU:s ordförande respektera alla</textBlock>
    <textBlock id="i-c0d13d5d6cb2c2b9">KU:s beslut, även sådana som fattats med minsta möjliga röstmarginal. Detta beslut har fattats med åtta röster mot sju. Föreligger det en viss utskottsmajoritet, även med ordförandens utslagsröst, är det självfallet en utskottsmajoritet.</textBlock>
  </contentBlock>
  <contentBlock page="0" id="i-dbcd6c850bc72808">
    <textBlock id="i-8f771d095bcc272c">Jag har gått igenom detta ärende mycket noga utifrån mina egna erfarenheter som statsråd. Jag kommer med hänvisning till KU:s uttalande att råda statsråd till utomordentligt stor försiktighet och rekommenderar dem, om de vill undgå kritik, att avstå från att delta i exportfrämjande verksamhet när tveksamhet föreligger.</textBlock>
  </contentBlock>
  <contentBlock page="0" id="i-6f218eab500d8197">
    <textBlock id="i-c8dec4774ee5c1c7">Herr talman! Jag vill fråga utskottsmajoriteten, som består av de borgerliga och Ny demokrati: Vet ni egentligen vad ni har gjort genom detta uttalande? Men ännu är det inte för sent att ändra sig!</textBlock>
  </contentBlock>
  <contentBlock page="0" id="i-f8fe4756a4e1e024">
    <textBlock id="i-3dbcbc5148bb09e7">Anf. 59  YLVA ANNERSTEDT (fp):</textBlock>
  </contentBlock>
  <contentBlock page="0" id="i-ae636cbbd8031e11">
    <textBlock id="i-5940f4f1974a0c01">Herr talman! Återigen gör Thage G Peterson sig skyldig till en billig retorisk fint. Han konstruerar en bild av vad utskottet har sagt, och sedan argumenterar han mot den.</textBlock>
  </contentBlock>
  <contentBlock page="0" id="i-76b6b40984dae730">
    <textBlock id="i-ff371eb7ea487a5a">Jag skall citera utskottets skrivning. Där står:</textBlock>
    <textBlock id="i-7ca46934ae606b9f">''Enligt utskottets mening är det inte bara tillåtet utan också önskvärt att statsråd deltar i exportfrämjande verksamhet så länge det sker i allmänna termer och så länge inte ett enskilt företag därigenom får en särställning eller på annat sätt gynnas i förhållande till något annat svenskt företag.''</textBlock>
  </contentBlock>
  <contentBlock page="0" id="i-e1a8c1064bfcaa00">
    <textBlock id="i-367290dc4770b122">Det är precis detta som utskottet säger och ingenting annat. Vi tycker tvärtom att det är bra att vi tvingar statsråden till överväganden när de står i begrepp att göra insatser. Det skall vara fråga om ett allmänt stöd till exportfrämjande åtgärder och ett allmänt stöd till olika sektorer av den svenska industrin. Vi har inte alls sagt att statsråden skall avhålla sig från att stödja de svenska intressena.</textBlock>
    <textBlock id="i-4b0788243b311921">Därmed faller Thage G Petersons hela resonemang platt till marken.</textBlock>
  </contentBlock>
  <contentBlock page="0" id="i-44849b7c988232ca">
    <textBlock id="i-523f1904e94e4ad8">Anf. 60  HANS NYHAGE (m) replik:</textBlock>
  </contentBlock>
  <contentBlock page="0" id="i-06d4f7d5d2982098">
    <textBlock id="i-73715bb398c049c6">Herr talman! Ylva Annerstedt hänvisade just till utskottets hela skrivning. Den är utomordentligt viktig i sammanhanget. I mitt anförande betonade jag den fullkomligt självklara uppgiften att delta i exportfrämjande verksamhet och verka till förmån för svenskt näringsliv i utlandet som ett svenskt statsråd har. Jag sade också att den uppgiften inte alls kan ifrågasättas. Det skulle däremot vara utomordentligt allvarligt och klandervärt om man från regeringssidan inte agerade på det sättet.</textBlock>
  </contentBlock>
  <contentBlock page="0" id="i-876179b264538e20">
    <textBlock id="i-0f58dcf01624e905">Nu söker utskottets värderade ordförande måla upp bilden av att svenska statsråd inte skulle kunna verka till förmån för svenska företag i exportfrämjande verksamhet just med anledning av utskottets ställningstagande. Men ett sådant påstående från utskottsordförandens sida faller på sin egen orimlighet.</textBlock>
  </contentBlock>
  <contentBlock page="0" id="i-65b31f3b419035b2">
    <textBlock id="i-be8ebc0b313fee7c">Vi har hela tiden verkligen betonat vad det gäller, nämligen att ett svenskt statsråd inte får, i full vetskap om att det redan finns andra svenska intressenter på området, agera uteslutande till förmån för ett helt annat företag. Det är där skon klämmer. Det är där som Allan Larsson har gjort fel enligt vår mening.</textBlock>
  </contentBlock>
  <contentBlock page="0" id="i-1f34485a1e27394d">
    <textBlock id="i-006352db36c19a0c">Jag skulle gärna vilja ställa en fråga till Thage</textBlock>
    <textBlock id="i-1d12500152853094">Peterson, och det skulle förvåna mig mycket om svaret blir ja. Gjorde Thage Peterson någon gång, som industriminister, motsvarande insats, så att han i full vetskap om att det fanns svenska företag som arbetade inom ifrågavarande område likväl vände sig till ett annat företag och gav företaget och utlandet sådana impulser att just detta företag skulle ha det ifrågavarande arbetet? Det skulle förvåna mig oerhört om Thage Peterson svarade ja på den frågan.</textBlock>
  </contentBlock>
  <contentBlock page="0" id="i-46ae92490e84da50">
    <textBlock id="i-f121c7459095df04">Anf. 61  THAGE G PETERSON (s) replik:</textBlock>
  </contentBlock>
  <contentBlock page="0" id="i-c36c3899b6bff459">
    <textBlock id="i-b69bb6728e74f6e2">Herr talman! Jag väntade mig att svaret på mitt inlägg skulle bli retorik och att det skulle sägas att det hela faller platt till marken. Det kan jag faktiskt lämna därhän.</textBlock>
  </contentBlock>
  <contentBlock page="0" id="i-e39ce519f94d2cad">
    <textBlock id="i-a218d98ed970ddaa">Jag har dock inte på enda punkt blivit bemött med sakargument, Hans Nyhage, utan bara med allmänna ord om att jag har fel och förstorar upp.</textBlock>
    <textBlock id="i-cb24a835c8ccc5ab">Det går att säga vänliga ord inne i ett uttalande om att statsråden t.o.m. har skyldighet att delta i exportfrämjande verksamhet, men det är ganska ointressant. Ni landar i kritik mot förre finansministern Allan Larsson därför att han deltog i exportfrämjande verksamhet. Det är det som är poängen, Hans Nyhage. Ni landar i kritik mot</textBlock>
    <textBlock id="i-1e09e6249d06e180">Allan Larsson för att han deltog i exportfrämjande verksamhet och ni sätter upp en ny gräns.</textBlock>
  </contentBlock>
  <contentBlock page="0" id="i-1793935c061dfe09">
    <textBlock id="i-ce14d3f2b5edcd80">Ni säger faktiskt att ett statsråd inte får delta i exportfrämjande verksamhet om hans eller hennes deltagande kan ge intryck av att han eller hon därmed uttalar stöd för ett företag eller ett projekt.</textBlock>
    <textBlock id="i-4ae7b00b729bd520">Det är en ny gräns som svenska statsråd fr.o.m. i morgon bitti har att rätta sig efter när de skall delta i exportfrämjande verksamhet.</textBlock>
  </contentBlock>
  <contentBlock page="0" id="i-be935cb84a29e1db">
    <textBlock id="i-47d8d30d23eb023b">Ni gör felet att ni tror att statsrådens tid är fylld utan komplikationer. Ni tror att när man svarar i telefonen då Exportrådet eller Industriförbundet ringer och ber en ta emot en delegation, från ett annat land, ledd av en industri- eller näringsminister, skall man genast säga att man inte kan uttala något stöd för Sverige, för svensk industri eller för något företag eftersom man då får</textBlock>
    <textBlock id="i-c9f01485b9dd7343">KU på sig.</textBlock>
  </contentBlock>
  <contentBlock page="0" id="i-a8e2898e21f47d26">
    <textBlock id="i-2f773333529ff64f">Ni har ytterligare försvårat för statsråden genom att sätta upp en ny gräns och tala om att statsråden måste vara oerhört försiktiga så att de inte ger någon preferens åt något håll. Då blir det inte så enkelt att vara statsråd i fortsättningen och delta i exportfrämjande verksamhet om man samtidigt skall ha KU:s uttalande och nya gräns på halsen.</textBlock>
  </contentBlock>
  <contentBlock page="0" id="i-a9647f7461a2456b">
    <textBlock id="i-89640e8e9e0977d8">Jag har velat säga detta utifrån mina erfarenheter från mina sex år som industriminister. Jag vet vilka gränsdragnings- och avvägningsproblem man har.</textBlock>
    <textBlock id="i-b32f268389d7dcf9">Ni har varit ganska tydliga i att tala om vad ni egentligen är ute efter. I er kritik ligger en kritik för att den förre finansministern deltog i exportfrämjande verksamhet. Det är det som det handlar om.</textBlock>
  </contentBlock>
  <contentBlock page="0" id="i-0450a110487bffd8">
    <textBlock id="i-e3b41f08f1150d2c">Anf. 62  HANS NYHAGE (m) replik:</textBlock>
  </contentBlock>
  <contentBlock page="0" id="i-6e3b658abdfc67ac">
    <textBlock id="i-5d7df4959e242baf">Herr talman! Först kan jag konstatera att Thage</textBlock>
    <textBlock id="i-1e847d2fa1f9d7e1">Peterson inte svarade på min direkta fråga om hans eget agerande som industriminister. Det kan jag bara tolka som att han naturligt nog inte har agerat på något annat sätt än vad han skulle göra, nämligen inte agera till förmån för ett företag mot ett annat företag.</textBlock>
  </contentBlock>
  <contentBlock page="0" id="i-672277e528276251">
    <textBlock id="i-60028a7a0f018d27">Sakargumentet, Thage Peterson, är att ett svenskt statsråd inte skall främja ett svenskt företag till skada för andra svenska företag som arbetar inom exakt samma sektor och som därtill redan är i gång med arbetet. Det är mot detta som kritiken riktas.</textBlock>
  </contentBlock>
  <contentBlock page="0" id="i-1a735e25c4482dae">
    <textBlock id="i-8443258ca2b563f3">Det förekommer alltså ingen kritik mot Allan</textBlock>
    <textBlock id="i-b7ad4dbfa0c6a02d">Larsson för hans deltagande i exportfrämjande verksamhet -- absolut inte. Det var enligt min mening hans skyldighet att göra det. Men det gäller sättet som han gjorde det på. Han gick utöver vad han skulle göra. Det är det som vi kritiserar. Vi kritiserar alltså inte att han ville verka för svenskt näringsliv i Polen, men vi kritiserar att han verkade för enbart ett enda företag och för ordföranden i styrelsen av det företaget i full vetskap om att det redan fanns andra svenska företag på arenan. Det är detta som kritiken riktas mot, och det är där vi har sakargumentet.</textBlock>
  </contentBlock>
  <contentBlock page="0" id="i-0b79403d475ecfd0">
    <textBlock id="i-619ef532a7e9729b">Det har inte ett vitten att göra med att ett svenskt statsråd inte skulle kunna ta emot en delegation och tala om exportfrämjande åtgärder. Det har inte ett dugg med det att göra. Det gäller handläggningen av ärendet.</textBlock>
  </contentBlock>
  <contentBlock page="0" id="i-cb2f978330ae659b">
    <textBlock id="i-cc2219884c9c856b">Anf. 63  THAGE G PETERSON (s) replik:</textBlock>
  </contentBlock>
  <contentBlock page="0" id="i-bb31d96d2864e368">
    <textBlock id="i-02262dc049b52cec">Herr talman! Hans Nyhage, livet är inte så enkelt i regeringen. Hans Nyhage gör det så enkelt som att om det finns två företag i samma bransch eller inom samma specialitet bör statsrådet inte delta i en industridelegation. Då bör statsrådet inte ta emot besök från det ena företaget.</textBlock>
  </contentBlock>
  <contentBlock page="0" id="i-4a579211d6b23a9b">
    <textBlock id="i-8ced17f406e365da">Vi har två bilföretag i Sverige. Skall en svensk näringsminister i fortsättningen efter ert utlåtande kunna leda en industridelegation där bara Volvo ingår? Eller måste han då säga att Saab måste vara med för att han skall kunna leda delegationen?</textBlock>
  </contentBlock>
  <contentBlock page="0" id="i-3aa56f1bf0d8461c">
    <textBlock id="i-18ed3dfe66b74243">Som industriminister ställdes jag inför den uppgiften flera gånger när svenska byggföretag hade bjudit in industri- och handelsministrar från andra länder. Skulle jag då varje gång ha sagt att jag inte kan ta emot vederbörande utan att Skanska eller BPA är med och att jag inte bara kan sitta med t.ex. Armerad Betong?</textBlock>
  </contentBlock>
  <contentBlock page="0" id="i-0d4c15fa64ecaaca">
    <textBlock id="i-43566a2c0e488004">Från majoriteten säger man att statsrådet inte får finnas med i bilden när det finns två företag. Det visar bara hur omöjligt och olyckligt ert ställningstagande är. Det är inte ovanligt att statsråd får förfrågningar under resor som förmedlas till svenska företag när statsrådet kommer hem. Jag har upplevt det många gånger.</textBlock>
    <textBlock id="i-66d0c0ceae89781b">Jag drar mig till minnes från resor i Thailand,</textBlock>
    <textBlock id="i-a3f13ca4a41254ae">Schweiz och Sydkorea att jag fick förfrågningar som gällde svensk industri som jag sedan förmedlade till svenska företag. Det gällde också att ge tips om anbudsmöjligheter, affärskontakter m.m. Men det var aldrig fråga om regeringsuppdrag, utan man förmedlade möjligheter för svensk industri att verka, göra affärer, få anbud och öka sysselsättningen i Sverige.</textBlock>
  </contentBlock>
  <contentBlock page="0" id="i-9c862e837b8507b7">
    <textBlock id="i-2bed727c51d619ff">Jag upprepar igen: hade jag vid det tillfället haft detta uttalande från konstitutionsutskottet, så hade jag avstått från sådana uppdrag därför att det fanns gränsdragningsproblem till följd av konstitutionsutskottets uttalande som jag inte hade kunnat gå förbi.</textBlock>
  </contentBlock>
  <contentBlock page="0" id="i-699e037ca6e3bd70">
    <textBlock id="i-b6d55deea937c719">Därför menar jag att vad konstitutionsutskottet har gjort och riksdagen är på väg att göra, om riksdagen om en stund följer konstitutionsutskottet, är att införa en ny gräns som med nödvändighet kommer att göra de svenska statsråden mycket försiktigare.</textBlock>
    <textBlock id="i-13f84b3d81a2f637">De måste då iaktta denna nya gräns som ni har satt upp.</textBlock>
  </contentBlock>
  <contentBlock page="0" id="i-261696bf17288bbc">
    <textBlock id="i-ed8ce3ef9204e7cd">Jag är inte alldeles säker på, Hans Nyhage, att ni egentligen riktigt vet vad ni har gjort och vilken skada ni åstadkommer för svensk industri och svensk sysselsättning med detta uttalande.</textBlock>
  </contentBlock>
  <contentBlock page="0" id="i-031b99cc28f6b04e">
    <textBlock id="i-feba3d0de7771f98">Andre vice talmannen anmälde att Hans Nyhage anhållit att till protokollet få antecknat att han inte ägde rätt till ytterligare replik.</textBlock>
  </contentBlock>
  <contentBlock page="0" id="i-b564ee051897ae95">
    <textBlock id="i-7b7e540af6b2b7ee">Anf. 64  KURT OVE JOHANSSON (s):</textBlock>
  </contentBlock>
  <contentBlock page="0" id="i-b03da5bb3b84905d">
    <textBlock id="i-0358c06c926d29b8">Herr talman! Jag skulle med några ord vilja beröra upphandlingsdelen. Det har framförts att den upphandlingsmodell man använde, förhandlingsupphandling, skulle stå i strid mot någon förordning. Så är det naturligtvis inte. Det är precis som chefen för BITS Gunilla Olofsson har framhållit för utskottet, att förhandlingsupphandling är en väldigt vanlig metod i dessa sammanhang.</textBlock>
  </contentBlock>
  <contentBlock page="0" id="i-18b0e245f18ead43">
    <textBlock id="i-1334193c0b067923">Hon betonar också, vilket är väldigt viktigt och riktigt i detta sammanhang, att när det gäller</textBlock>
    <textBlock id="i-e0638542dec30b2e">Polenbiståndet är det trots allt något nytt. Hon säger på ett ställe i sina svar att den slutgiltiga uppläggningen i dessa sammanhang kanske inte är riktigt färdig ännu.</textBlock>
  </contentBlock>
  <contentBlock page="0" id="i-3d3c15dc17e98ba4">
    <textBlock id="i-f00821073f50107f">Låt oss då gå till det principiella. Regeringen har fattat beslut och sedan uppdragit åt BITS att genomföra vissa uppgifter. Är det förkastligt? Det påstår utskottsmajoriteten.</textBlock>
  </contentBlock>
  <contentBlock page="0" id="i-3193787ab4bc89d5">
    <textBlock id="i-375b340515f5c9f5">Då är det intressant att konstatera att jag har framför mig -- och en del av detta finns för övrigt också i vårt material -- exempel där den nuvarande regeringen har förfarit principiellt på samma sätt.</textBlock>
    <textBlock id="i-af24d943ce42a59d">Det är inte bara ett fall, utan två handfullar av beslut av liknande slag.</textBlock>
  </contentBlock>
  <contentBlock page="0" id="i-15d8192473e2b626">
    <textBlock id="i-c33fe762412e0711">Hans Nyhage var tidigare intresserad av att föra en konstitutionell debatt. Det har vi inte gjort hittills det vill jag understryka. Det har mest varit råskäll och försök att utifrån vårt grundläggande material komma med vilseledande synpunkter. Men om man nu vill föra en konstitutionell debatt då vill jag ställa frågan: Kommer Hans Nyhage och hans vänner på regeringssidan att till konstitutionsutskottet anmäla för granskning alla dessa andra ärenden som ju finns, där regeringen principiellt beslutat på samma sätt som när det gällde Celpapp, där man först beslutade och sedan sade till BITS: Var så god, här är regeringens beslut.</textBlock>
  </contentBlock>
  <contentBlock page="0" id="i-04d8e3b44d5d8bc2">
    <textBlock id="i-f3c6c6b23721bb7b">Eftersom ni kritiserar detta regeringsbeslut, måste ni väl vara konsekventa i den fortsatta granskningen. Det är rimligt att Hans Nyhage, när denna debatt är slut, springer upp till konstitutionsutskottets kansli och omedelbart anmäler även dessa andra ärenden för granskning.</textBlock>
  </contentBlock>
  <contentBlock page="0" id="i-a9c85e10e6b7a4df">
    <textBlock id="i-c805a0b7acc97acf">Sedan får vi se hur bred den politiska gråzonen är för regeringspartierna, om ni kan komma fram till samma skrivningar som i det ärende vi nu talar om.</textBlock>
  </contentBlock>
  <contentBlock page="0" id="i-509a4727607e92a2">
    <textBlock id="i-9491ce5ec885cfa8">Anf. 65  HANS NYHAGE (m) replik:</textBlock>
  </contentBlock>
  <contentBlock page="0" id="i-de772df985a59505">
    <textBlock id="i-ce469b92f4f599ea">Herr talman! Kurt Ove Johansson försöker frångå vad vår anmälan verkligen gäller, nämligen att den dåvarande svenska regeringen ensidigt i full vetskap om att det fanns andra företag på arenan, gynnade ett svenskt företag utan att låta de andra två vara med och konkurrera. De kunde det inte, därför att regeringen ställde sig bakom de 30</textBlock>
    <textBlock id="i-948adf9ac80ecf20">miljoner kronorna, från början till och med 45 kan man nästan misstänka.</textBlock>
  </contentBlock>
  <contentBlock page="0" id="i-5d0128a0c03c9867">
    <textBlock id="i-0162abd6c4d4f98e">Det är detta saken gäller. Det är här vi anför kritiken. Vi har sagt i vår skrivning att eftersom det inte fanns någon begäran från Polen att just NLK-</textBlock>
    <textBlock id="i-545a84c2f421fcd1">Celpapp och Björn Wahlström som skulle ha ärendet, utan dessa i stället närmast påtvingats dem, då borde man i stället ha gått ut med ett anbudsförfarande. Jag tror jag kan övertyga Kurt</textBlock>
    <textBlock id="i-4d2faf4bf66050a9">Ove Johansson helt om att den uppfattningen står även Gunilla Olofsson på BITS bakom.</textBlock>
  </contentBlock>
  <contentBlock page="0" id="i-c393573e7173fad5">
    <textBlock id="i-67c5a1796ef7acee">Anf. 66  KURT OVE JOHANSSON (s)</textBlock>
    <textBlock id="i-1503e9ea05bc7eea">replik:</textBlock>
  </contentBlock>
  <contentBlock page="0" id="i-86b6f47962ce6ebb">
    <textBlock id="i-bd0a5c17de2e610b">Herr talman! De som känner mig vet att jag inte springer ifrån en debatt. Jag tar den gärna, och allra helst med Hans Nyhage.</textBlock>
  </contentBlock>
  <contentBlock page="0" id="i-faa51bd546023adc">
    <textBlock id="i-ea6871d7d04f402f">Det är väl ändå konstitutionellt intressant att se konsekvensen av det ställningstagande utskottsmajoriteten nu gör. Man säger att det är förkastligt att regeringen fattar ett sådant beslut.</textBlock>
    <textBlock id="i-8c17c522ca64607a">Men chefen för BITS, Gunilla Olofsson, har sagt att hon tyckte att det var naturligt att regeringen gjorde det, eftersom det rörde sig om så stora belopp. Det finns uttryckligen sagt ifrån hennes sida att hon inte såg något konstigt i det. Men majoriteten tycker att detta är konstigt och fel.</textBlock>
  </contentBlock>
  <contentBlock page="0" id="i-b5c874e44c8b7e45">
    <textBlock id="i-350aca55a8df400f">Men nu vet jag också att vi här har ärenden där</textBlock>
    <textBlock id="i-06de79903e70b391">Hans Nyhages regeringskamrater varit med om att fatta beslut som i princip är likadana. Varför kan då inte Hans Nyhage vara så konstitutionellt rakryggad att han säger att han kommer att anmäla även dessa till konstitutionsutskottet? Skall inte de utsättas för precis samma prövning som den socialdemokratiska regeringens beslut? Är det för mycket begärt, Hans Nyhage, att ni i den konstitutionella delen håller er rakryggat på samma linje? Det är väl närmast ett rättvisekrav som man måste ställa efter den här debatten. Ni måste väl fullfölja detta. Det är orimligt att ni ser mellan fingrarna och låter den nu sittande regeringen göra fel på fel. Jag har två handfullar av ärenden där man principiellt har beslutat på samma sätt.</textBlock>
  </contentBlock>
  <contentBlock page="0" id="i-1e4c345c9d7d9345">
    <textBlock id="i-28642bf0aef7281b">Visa nu för en gångs skull, Hans Nyhage, att det finns en konstitutionell ryggrad hos majoriteten!</textBlock>
    <textBlock id="i-b714200decb39ee7">Gå upp till konstitutionsutskottet och anmäl även dessa ärenden!</textBlock>
  </contentBlock>
  <contentBlock page="0" id="i-6c39a5da40618678">
    <textBlock id="i-855e9c3f41399693">Jag springer inte ifrån någon debatt. Jag fortsätter gärna diskussionen om Polenärendet, och detta är en del av det ärendet.</textBlock>
  </contentBlock>
  <contentBlock page="0" id="i-bddea697bc76bc7f">
    <textBlock id="i-c2c7b48f3f468599">Anf. 67  HANS NYHAGE (m) replik:</textBlock>
  </contentBlock>
  <contentBlock page="0" id="i-a77d48ba95d67624">
    <textBlock id="i-acc848c98c3099f7">Herr talman! Att Kurt Ove Johansson gärna, länge, omfattande och ofta debatterar behöver han inte upplysa vare sig riksdagens kammare eller ledamöterna av konstitutionsutskottet om, men det vore bra om Kurt Ove Johansson debatterade det saken verkligen gäller, nämligen vår kritik av att den dåvarande regeringen handlade mot två svenska företag till förmån för ett annat svenskt företag. Det är där kritiken ligger. Regeringen gjorde detta mot bakgrunden av utlovade stora pengar, nämligen 30 miljoner kronor. I den konkurrensen kunde alltså de andra icke vara med.</textBlock>
  </contentBlock>
  <contentBlock page="0" id="i-fd2f69462438945f">
    <textBlock id="i-c45226cf021bd296">Om det skulle vara så att den nuvarande svenska regeringen har handlat på motsvarande sätt, så skall jag gärna titta på det ärendet. Jag drar mig inte för att rikta kritik av samma skäl som jag har gjort i det här fallet, det lovar jag Kurt Ove Johansson, om det verkligen förhåller sig så. Jag har inte sett ifrågavarande handlingar. Kom i håg att jag säger att handlandet skall ha skett på motsvarande sätt, mot vissa svenska företag till förmån för ett annat.</textBlock>
  </contentBlock>
  <contentBlock page="0" id="i-3e33572f21057b03">
    <textBlock id="i-d015ecc061341e8f">Slutligen, herr talman: det var väl ingen tillfällighet att BITS gick till Riksrevisionsverket? Det var mot bakgrund av att man var tvungen att handla som man gjorde, med det sätt på vilket regeringen handlade ärendet.</textBlock>
  </contentBlock>
  <contentBlock page="0" id="i-a27fb38d789cd783">
    <textBlock id="i-1e3219176ab43926">Anf. 68  KURT OVE JOHANSSON (s)</textBlock>
    <textBlock id="i-213fe2fafcd399a0">replik:</textBlock>
  </contentBlock>
  <contentBlock page="0" id="i-c106b5ca7aa23e40">
    <textBlock id="i-c75e8372ad0839de">Herr talman! Det finns flera saker i Hans Nyhages senaste anförande som är utomordentligt intressanta.</textBlock>
  </contentBlock>
  <contentBlock page="0" id="i-257b582630d8b43f">
    <textBlock id="i-ed9ce30df9a4f38e">Till att börja med säger han om dessa ärenden, som jag har fört på tal, att de skulle ligga utanför dagens debatt. Det gör de inte. De finns faktiskt med i utskottets handlingar.</textBlock>
  </contentBlock>
  <contentBlock page="0" id="i-7816dd0ab718f1dc">
    <textBlock id="i-61db8da5a6e0d904">Hans Nyhage säger att han inte har sett handlingarna. Det är ganska fantastiskt. Det stöder min teori att somliga läser med glasögon som gör att de inte ser allt; de ser bara det de vill se. Det är precis det jag har sagt hela tiden.</textBlock>
  </contentBlock>
  <contentBlock page="0" id="i-61a463f50534ecd8">
    <textBlock id="i-b7c5be83b946e5eb">Det finns anledning att än en gång rekapitulera frågan om polackernas egen vilja. Jag har hänvisat till Bengt Säve-Söderberghs brev till ambassadör</textBlock>
    <textBlock id="i-5b686653ebf335a2">Öberg. Han säger att han vill ha klara besked från den polska regeringen och att de skall uttala sitt intresse för NLK-Celpapp.</textBlock>
  </contentBlock>
  <contentBlock page="0" id="i-18268b943588be76">
    <textBlock id="i-bd04c951aff6c9cd">Det finns handlingar som talar om för oss att ambassadör Öberg har framfört dessa synpunkter till den polska regeringen. Likväl hävdar man att det inte finns dokument som skulle bilda underlag för det här regeringsbeslutet.</textBlock>
  </contentBlock>
  <contentBlock page="0" id="i-004b0494979b2c0c">
    <textBlock id="i-4e15e7daaec848fa">Om Hans Nyhage bad någon jurist, t.ex. i det egna partikansliet, att gå igenom våra handlingar skulle man komma fram till att det inte finns någon som helst saklig grund för att kritisera det sätt på vilket det här regeringsbeslutet har kommit till. Jag vill alltså, herr talman, än en gång upprepa att alla de anklagelser som Hans Nyhage har riktat mot Allan</textBlock>
    <textBlock id="i-62ebc22ae1e6c816">Larsson, saknar grund.</textBlock>
  </contentBlock>
  <contentBlock page="0" id="i-d60e9380a1d374e3">
    <textBlock id="i-4469cc7bdd16b418">Hans Nyhages sätt att argumentera kallar</textBlock>
    <textBlock id="i-dde8642f61f4d60e">Östgötakorrespondenten för rutten moral. Jag vill instämma i det när det gäller argumenten och kritiken mot Allan Larsson. De saknar totalt grund.</textBlock>
  </contentBlock>
  <contentBlock page="0" id="i-deeab89e937f1ea7">
    <textBlock id="i-59713cf96f200782">Andre vice talmannen anmälde att Hans Nyhage anhållit att till protokollet få antecknat att han inte ägde rätt till ytterligare replik.</textBlock>
  </contentBlock>
  <contentBlock page="0" id="i-9c1aec5f2f1c5659">
    <textBlock id="i-9d04d77b66aaea52">Anf. 69  YLVA ANNERSTEDT (fp):</textBlock>
  </contentBlock>
  <contentBlock page="0" id="i-59686a8bde99320d">
    <textBlock id="i-1ac1cd2c25eea3f5">Herr talman! Kurt Ove Johansson tar upp en särskild debatt om upphandlingsförfarandet. Det finns anledning att understryka att huvudprincipen i upphandlingsförordningen är konkurrensupphandling. Man kan göra avsteg från det om det finns speciella skäl; det kan vara sysselsättningsskäl, eller säkerhetsskäl t.ex. Det kan också ges möjlighet att göra avsteg från konkurrensupphandling om det t.ex. finns krav från motparten på ett speciellt företag. Men här finns inga bevis för att det finns ett sådant krav. Hur mycket Kurt Ove Johansson än framhärdar finns det i våra handlingar -- jag har läst samtliga KU:s handlingar -- inget dokument som framställer ett klart krav från polsk sida på att NLK-Celpapp och</textBlock>
    <textBlock id="i-a011152cffa0aecc">Björn Wahlström skulle ha uppdraget.</textBlock>
  </contentBlock>
  <contentBlock page="0" id="i-ab4d4319116dd923">
    <textBlock id="i-c245e73792bd7958">Kurt Ove Johansson säger att regeringen tog över beslutet och att BITS tyckte att det var bra. Om inte regeringen hade tagit över beslutet hade det ju inte blivit något beslut. På de lösa boliner som regeringen fattade beslut ville inte BITS fatta något beslut; kostnaderna var orimligt höga, det fanns inte något klart syfte med studien, det fanns inte något gehör för de polska synpunkterna etc. Det beslutsunderlaget tyckte BITS var alldeles för dåligt och man såg gärna att regeringen övertog beslutet. Man såg alltså gärna att regeringen tog över, om det nu tvunget skulle tas ett beslut. Om</textBlock>
    <textBlock id="i-23fa60fc3080176a">BITS hade avstått från att fatta beslut hade det inte blivit något Polenkontrakt för Björn Wahlström inför börsintroduktionen av hans företag.</textBlock>
  </contentBlock>
  <contentBlock page="0" id="i-e7fbaa2076c0bb66">
    <textBlock id="i-21a8adfd7587623b">Faktum kvarstår: Det finns inga handlingar från polsk sida som klart dokumenterar ett uttalat krav på att det skall vara Björn Wahlström och NLK-</textBlock>
    <textBlock id="i-790b78b602cb27c7">Celpapp som skall utföra uppdraget.</textBlock>
    <textBlock id="i-847c22982b7e5551">Konstitutionsutskottets uttalande är kristallklart:</textBlock>
    <textBlock id="i-d2d49e3da82b5eaa">Vi vill inte att våra ministrar skall hantera biståndsärenden på det här sättet.</textBlock>
  </contentBlock>
  <contentBlock page="0" id="i-dcb9b5b29d21cc93">
    <textBlock id="i-b40c27a6f7458cc5">Anf. 70  KURT OVE JOHANSSON (s):</textBlock>
  </contentBlock>
  <contentBlock page="0" id="i-d7602bca806d6540">
    <textBlock id="i-08c007295c41c7c5">Herr talman! Jag har gång på gång sagt att Ylva</textBlock>
    <textBlock id="i-8b38b0e697fe7589">Annerstedt har fel på den punkten. Det finns klara belägg för att polackerna ville ha NLK-Celpapp som samarbetspartner. Det framgår av våra handlingar. Det hjälper inte att Ylva Annerstedt gång på gång påstår motsatsen. Bengt Säve-</textBlock>
    <textBlock id="i-b6aa737c97e96ea5">Söderbergh var noga med att man skulle ha svart på vitt på att polackerna var införstådda med den lösning som var föreslagen. Det finns uppgifter som visar att detta är polackernas vilja, och ingenting annat. Det var förutsättningen för regeringsbeslutet.</textBlock>
  </contentBlock>
  <contentBlock page="0" id="i-e7783eeceb15661c">
    <textBlock id="i-4d91b391870288f9">När det gäller förhandlingsupphandling är Ylva</textBlock>
    <textBlock id="i-dfe0a9250cce3cf3">Annerstedt och jag överens om att man kan använda sig av den upphandlingsmetodiken bl.a.</textBlock>
    <textBlock id="i-2809c1c44b6f1e98">när det finns särskilda skäl. Man kan ju se på de svar som BITS chef Gunilla Olofsson gav i utskottet att hon fann det naturligt att regeringen tog över och fattade beslutet. Det finns ingen tvekan heller på den punkten.</textBlock>
  </contentBlock>
  <contentBlock page="0" id="i-ba968b485bd886cf">
    <textBlock id="i-2ba7be580f50bd73">När det gäller just den delen kom ju en polsk delegation till Sverige. Det var också ett skäl till att inte en regeringen underlydande myndighet skulle föra diskussionerna och skriva avtalen.</textBlock>
  </contentBlock>
  <contentBlock page="0" id="i-68a30951a866e04a">
    <textBlock id="i-6b7645bacbb636d6">När det gäller de ärenden som jag tog upp med en annan ärad ledamot i den här kammaren har regeringen fattat beslut över huvudet på BITS, för att använda er egen terminologi: 1 miljon kronor för idrottsutbyte med de baltiska staterna i samband med Sveriges internationella femdagarsorientering i Södermanland. Det är ett ärende på 1 miljon. I det fallet kan man inte hävda att den stora kostnaden var orsaken till att regeringen tog över beslutet; likväl har det skett.</textBlock>
  </contentBlock>
  <contentBlock page="0" id="i-f6f979e651ae1f8d">
    <textBlock id="i-2f91c38df3b06398">Detta är konstitutionellt intressant med tanke på den diskussion ni för i ert majoritetsyttrande. Det är ju inte oväsentligt att vi i en sådan här debatt diskuterar konsekvenserna av de skrivningar majoriteten gör.</textBlock>
  </contentBlock>
  <contentBlock page="0" id="i-dae3285cda260e08">
    <textBlock id="i-28c18f75cf07fbf5">Anf. 71  YLVA ANNERSTEDT (fp):</textBlock>
  </contentBlock>
  <contentBlock page="0" id="i-fdfdc9b6e09600a6">
    <textBlock id="i-b33b6c7c939ecb1d">Herr talman! Kurt Ove Johansson återkommer ständigt till att det skulle finnas belägg för att polackerna har krävt Björn Wahlström och NLK-</textBlock>
    <textBlock id="i-5d3b85da79884c29">Celpapp. De påståendena blir inte sannare för att</textBlock>
    <textBlock id="i-4833eb2892fbebbc">Kurt Ove Johansson upprepar dem, och för att han säger dem med hög röst. Det finns inga handlingar som säger att polackerna kräver detta företag och denna person. Det finns ett flertal belägg för att man begär svenskt stöd. Det är ingen som opponerar sig mot det. Men det finns andra intressenter inblandade, och det visste regeringen.</textBlock>
  </contentBlock>
  <contentBlock page="0" id="i-abeb92eaac53f15d">
    <textBlock id="i-413c2793b4ddcbc5">Man kan frångå huvudprincipen i förhandlingsförordningen om det finns särskilda skäl, det är vi ense med Kurt Ove Johansson om.</textBlock>
    <textBlock id="i-26daabdeb67c937e">Men här fanns det särskilda skäl att stå fast vid huvudprincipen eftersom det fanns ett konkurrerande företag som hade bearbetat marknaden under ett par år. Det fanns alltså anledning för regeringen att framhärda i en anbudsupphandling för att bäst tillvarata hanteringen av biståndspengarna.</textBlock>
  </contentBlock>
  <contentBlock page="0" id="i-5a74bca5e6f95f30">
    <textBlock id="i-a66695c997bdcceb">I andra ärenden är det flera myndigheter som hanterar biståndet till Polen och östländerna. BITS</textBlock>
    <textBlock id="i-65104ae9787ac3c1">är inte alls den enda intressenten i sammanhanget.</textBlock>
    <textBlock id="i-849ba33ab06ef017">Men just i det ärende som vi just nu diskuterar och som har anmälts till konstitutionsutskottet på grund av den märkliga hanteringen var det BITS som hade det ursprungliga ansvaret.</textBlock>
  </contentBlock>
  <contentBlock page="0" id="i-4ea38a5b44bc988b">
    <textBlock id="i-935e06524983ffee">Här konstateras när det gäller hanteringen en lång rad märkligheter. Det gäller då både Allan Larsson och den dåvarande regeringen. Det är den hanteringen som konstitutionsutskottet har kritiserat.</textBlock>
  </contentBlock>
  <contentBlock page="0" id="i-eba592577bb7e2c5">
    <textBlock id="i-61b8c5bb9b7d2541">Konstitutionsutskottet uttalar sig mycket klart: Så här skall hanteringen av biståndsärenden och biståndsmedel gå till, och så här skall svenska ministrar inte agera. De skall agera i allmänna termer och får inte favorisera ett företag till förmån för ett annat svenskt företag. Det ger helt felaktiga signaler.</textBlock>
  </contentBlock>
  <contentBlock page="0" id="i-53311bc436f59bcf">
    <textBlock id="i-e53d17683f65c6b7">Överläggningen var härmed avslutad.</textBlock>
  </contentBlock>
  <contentBlock page="0" id="i-2cfe6120c4fe743c">
    <textBlock id="i-fde7115bd5434a68">Flyktingpolitiken m.m.</textBlock>
  </contentBlock>
  <contentBlock page="0" id="i-37783f875cee16ff">
    <textBlock id="i-7dcaf8757eafa11f">(avsnitt 12)</textBlock>
  </contentBlock>
  <contentBlock page="0" id="i-2f8042584d075466">
    <textBlock id="i-71fb85886679d708">Anf. 72  INGELA MÅRTENSSON (fp):</textBlock>
  </contentBlock>
  <contentBlock page="0" id="i-36b2f48b8dda4c92">
    <textBlock id="i-7e8659abd4b4b327">Herr talman! Konstitutionsutskottet granskar varje år regeringens hantering av utlänningsärenden.</textBlock>
    <textBlock id="i-5585c320ce33b9db">Själv har jag deltagit i detta granskningsarbete sedan 1985. Under denna mandatperiod kommer kritiken mot den förda flyktingpolitiken från ett annat håll än tidigare. Tidigare var kritiken närmast inriktad på att det inte var en tillräckligt human flyktingpolitik. I dag vill kritikerna ha en snävare asylpolitik. Främst tar detta sig uttryck i att man vill använda visumtvånget som medel för att hindra människor från krisdrabbade områden att fly till</textBlock>
    <textBlock id="i-ecf6da80392a77e2">Sverige. För närvarande gäller detta det forna</textBlock>
    <textBlock id="i-820c00e61b4248ec">Jugoslavien.</textBlock>
  </contentBlock>
  <contentBlock page="0" id="i-fdf854f49e61ca82">
    <textBlock id="i-791556aa24995bf1">Denna förändring i riktningen på kritiken speglar också en skrämmande attitydförändring i samhället. I dag är det acceptabelt att offentligt framföra rent rasistiska åsikter.</textBlock>
  </contentBlock>
  <contentBlock page="0" id="i-9d7d2bb297260595">
    <textBlock id="i-cf7c8a8cb5d93b8d">Häromdagen publicerade Svenska Dagbladet en debattartikel av en docent och expert på utvecklingsfrågor. Huvudbudskapet i artikeln är att stater bör vara etniskt rena -- mångetniska samhällen framställs som en naiv utopi. Det är en rent rasistisk samhällssyn som förs fram.</textBlock>
  </contentBlock>
  <contentBlock page="0" id="i-bcdf3ede4ea8993a">
    <textBlock id="i-f396d92fa463035c">Jag kan inte låta bli att framföra min oro över att sådana åsikter nu framförs så öppet. Jag vill med detta dock inte påstå att kritiken från oppositionen i riksdagen skulle vara av rasistisk art -- så är det absolut inte.</textBlock>
  </contentBlock>
  <contentBlock page="0" id="i-00f93c12955697ee">
    <textBlock id="i-abbd2eafde1b8193">Däremot finns det i Bert Karlssons anmälan till KU</textBlock>
    <textBlock id="i-af66208605044fb6">tongångar i den riktningen. Den typen av anmälningar bidrar till att främlingsfientliga och rasistiska åskådningar underblåses. Det är dock tacknämligt att Ny demokratis reservation har ett annat tonläge.</textBlock>
  </contentBlock>
  <contentBlock page="0" id="i-2ff1863cbaf292c6">
    <textBlock id="i-d47f0e2669474b38">Men jag skall börja med att bemöta</textBlock>
    <textBlock id="i-c153f08de3a26403">Socialdemokraternas kritik mot den förda flyktingpolitiken. Socialdemokraterna kritiserar</textBlock>
    <textBlock id="i-4862e22a93e3d5ed">Carl Bildt för att han inte insett att flykting- och invandrarfrågorna är ett utsatt och svårhanterligt område. Jag tycker att det är en mycket märklig slutsats -- inte minst efter utfrågningarna av statsministern, vilka klart och tydligt visar på statsministerns engagemang i just dessa frågor.</textBlock>
    <textBlock id="i-418c06ac212f51b3">Thage G Peterson upprepade denna kritik i sitt inledningsanförande i morse och gjorde ett visst nummer av att man kritiserade just statsministern på denna punkt.</textBlock>
  </contentBlock>
  <contentBlock page="0" id="i-5e2bf45de0a82310">
    <textBlock id="i-68d2e653827fdcf6">Jag måste säga att jag blev glatt överraskad över att statsministern så aktivt tar del av flyktingpolitiken och att han sätter in de frågorna i ett större sammanhang. Han betonade att flyktingpolitiken har ett starkt samband med utrikes- och säkerhetspolitiken och sade: ''Flyktingfrågorna är en integrerad del av den europeiska politiken för varje regeringschef i Europa just nu.''</textBlock>
  </contentBlock>
  <contentBlock page="0" id="i-5e9c174e5212b131">
    <textBlock id="i-fc7ea0f73446f104">Påståendet att statsministern inte skulle inse flyktingfrågornas betydelse ter sig mot denna bakgrund mycket anmärkningsvärt. Jag kan inte låta bli att dra slutsatsen att det handlar om partipolitik.</textBlock>
  </contentBlock>
  <contentBlock page="0" id="i-f934c5a9bce553ba">
    <textBlock id="i-3d17a994d9e504f1">Socialdemokraterna kritiserar statsministern för att regeringen inte har en minister som sysslar med flyktingfrågorna på heltid. Man bortser då från att invandrarministern inte längre ansvarar för överklagningsärenden, som enligt riksdagens beslut skall överföras till en särskild nämnd. Det har också skett. Därmed har en ansenlig del av invandrarministerns arbetsbörda avlastats. Till detta kommer, vilket vi har fått klart för oss genom</textBlock>
    <textBlock id="i-20b26570c1608e76">Carl Bildts svar till konstitutionsutskottet, att också han avsätter en stor del av sin arbetstid just till flyktingfrågorna -- inte minst förra sommaren, då</textBlock>
    <textBlock id="i-17343ba909c33bd9">Carl Bildt och Birgit Friggebo hade mycket täta kontakter.</textBlock>
  </contentBlock>
  <contentBlock page="0" id="i-acf99d8f09208760">
    <textBlock id="i-00d20e384eac212a">Vidare säger Socialdemokraterna att regeringen borde ha agerat starkare, så att Invandrarverket på ett bättre sätt hade kunnat hantera den mycket ansträngda situationen. Vad avses med detta påstående? Invandrarverkets chef sade under utfrågningen att verket på ett mycket bra sätt kunnat möta den stora strömmen asylsökande. Jag delar den uppfattningen. Verket lyckades på ett förvånansvärt bra sätt se till att alla asylsökande fick tak över huvudet.</textBlock>
  </contentBlock>
  <contentBlock page="0" id="i-5d9ef5faefd169f3">
    <textBlock id="i-09bdcc50ff586424">Man kan ju jämföra situationen förra året, när</textBlock>
    <textBlock id="i-6b2f2af9790c0392">60 000 människor kom hit från det forna</textBlock>
    <textBlock id="i-3b7331ce8e43c44f">Jugoslavien, med den situation som rådde hösten</textBlock>
    <textBlock id="i-5e8658794279cdf9">1989, då det kom en ström av turkbulgarer till</textBlock>
    <textBlock id="i-31f8231318044f61">Sverige. Den dåvarande socialdemokratiska invandrarministern ansåg att man inte kunde hantera situationen utan utnyttjade en särskild paragraf i utlänningslagen för att inte följa denna fullt ut. Då handlade det om 1 397 turkbulgarer som hade kommit i november samma år -- att jämföra med 127 i juli. Ökningen var alltså betydligt mindre. Detta kan inte jämföras med situationen under senare tid.</textBlock>
  </contentBlock>
  <contentBlock page="0" id="i-1a0fe9b5d3938a0c">
    <textBlock id="i-e8c17240fdfb65bd">Ny demokrati riktar stark kritik mot Birgit</textBlock>
    <textBlock id="i-f0b0501b0a13fc4a">Friggebo för att visumtvång inte infördes för kosovoalbaner förrän i oktober 1992. Man hänvisar till Invandrarverkets förra chef Christina</textBlock>
    <textBlock id="i-2cd68e268d2099ab">Rogestam. Vid denna tidpunkt bedömde</textBlock>
    <textBlock id="i-333139f52ed8be9a">Invandrarverket att man inte kunde avvisa asylsökande till Kosovo på grund av den situation som rådde. Det säger sig självt att man då inte skall upprätta visumtvång för människor från just nämnda provins. Regeringen var, som sagt, mycket aktiv i just denna fråga under den här tiden. Det har såväl invandrarministern som statsminstern gett bevis på.</textBlock>
  </contentBlock>
  <contentBlock page="0" id="i-e95fd00f76d7fb80">
    <textBlock id="i-474e5d144c145466">Regeringen beslöt den 8 oktober förra året att viseringsfrihet inte längre skulle gälla för medborgare från Serbien-Montenegro och</textBlock>
    <textBlock id="i-0f5ff2414d069b30">Makedonien. Detta beslut var en konsekvens av att</textBlock>
    <textBlock id="i-9ae6f61c16289ba5">FN hade beslutat att Belgrad inte skulle betraktas som successor till det forna Jugoslavien.</textBlock>
    <textBlock id="i-2872b6919279c884">Regeringen önskade även ett samordnat nordiskt agerande på den här punkten, och så skedde också.</textBlock>
    <textBlock id="i-5f6f58a8cd6864d0">Den 8, 9 och 10 oktober fattade Danmark, Norge och Sverige det beslut som blev den logiska följden av FN-beslutet när det gäller Jugoslavien. Den 10</textBlock>
    <textBlock id="i-b5e9879c8509ec4f">oktober infördes vidare viseringsfrihet för medborgare från Bosnien-Hercegovina på grund av den svåra situationen där.</textBlock>
  </contentBlock>
  <contentBlock page="0" id="i-b061518094656d54">
    <textBlock id="i-a1472d16591a48b4">I Ny demokratis reservation sägs det: ''När resurserna inte räcker till måste gränserna stängas genom att visumtvång införs.'' Det är ett häpnadsväckande påstående. Jag trodde att vi i</textBlock>
    <textBlock id="i-83f21935d2f1e7c0">Sveriges riksdag åtminstone var överens om att följa FN:s flyktingkonvention. Då är vi också skyldiga att låta asylsökande som kommer till vårt land få sina ärenden prövade. Menar ni i Ny demokrati att vi skall frångå FN-konventionen?</textBlock>
  </contentBlock>
  <contentBlock page="0" id="i-72ebefca8d19811c">
    <textBlock id="i-31d03adf87315a99">Vidare sägs det i reservationen att det var fel att upphäva det s.k. luciabeslutet, att det skulle ha gett fel signal. Men faktum är att det beslutet inte lett till att antalet asylsökande, bortsett från</textBlock>
    <textBlock id="i-c01bc407334b2a2a">Jugoslavien, har ökat. Det har Birgit Friggebo också kunnat visa på genom statistik. Vilket bevis har Ny demokrati för motsatsen? Vad är det för låtgåpolitik som invandrarministern beskylls för?</textBlock>
  </contentBlock>
  <contentBlock page="0" id="i-15975bbc4e7f624b">
    <textBlock id="i-3b6692abe5c5dad5">Vidare kritiseras regeringen för att inte ha skött kontakterna med Invandrarverket på ett acceptabelt sätt. Christina Rogestam har inte riktat samma beskyllningar. Tvärtom har hon sagt att det inte fanns motsättningar mellan ministern och henne själv. Däremot har Christina Rogestam gjort andra bedömningar än regeringen när det gäller politiska ställningstaganden. Men det är ju regeringens skyldighet att bedriva den politik som den anser vara lämpligast och som följer den lagstiftning som riksdagen har beslutat.</textBlock>
    <textBlock id="i-005679609d915962">Invandrarverkets uppgift är inte att utforma politiken, utan att verkställa det som politikerna beslutar. Riksdagen har beslutat att vi skall ha en human flyktingpolitik. Den skall t.ex. inte följa konjunkturläget, såsom Christina Rogestam och</textBlock>
    <textBlock id="i-43eebe4adb68d7b4">Arbetsmarknadsverkets chef föreslog i ett öppet brev till invandrarministern. Det står inte i överensstämmelse med riksdagens beslut.</textBlock>
  </contentBlock>
  <contentBlock page="0" id="i-5ea2f946d96d6e17">
    <textBlock id="i-a8191ea487ac0d98">Till slut vill jag ta upp den kritik som utskottet uttrycker vad gäller Birgit Friggebos uttalande om kosovoalbaner. Vi i konstitutionsutskottet ansåg också att det var ett olämpligt uttalande. Det insåg</textBlock>
    <textBlock id="i-6890fd8e62fedaff">Birgit Friggebo när det hela kom ut i TV, och hon bad om ursäkt dagen efter och försökte nå ut med det budskapet.</textBlock>
  </contentBlock>
  <contentBlock page="0" id="i-9009427e708899ea">
    <textBlock id="i-d0179091596a06e1">Vad ett statsråd uttrycker offentligt är viktigt -- inte minst på ett så ömtåligt område som invandrar- och flyktingpolitiken. Hur vi här i riksdagen hanterar dessa frågor är också viktigt. Det borde Ny demokrati fundera över.</textBlock>
  </contentBlock>
  <contentBlock page="0" id="i-762ec26eb061049f">
    <textBlock id="i-373cf39cf90e1a03">Därmed vill jag yrka bifall till reservation 4.</textBlock>
  </contentBlock>
  <contentBlock page="0" id="i-b05bfe03c1da8a88">
    <textBlock id="i-b9980fbd974acfe6">Anf. 73  HARRIET COLLIANDER (nyd):</textBlock>
  </contentBlock>
  <contentBlock page="0" id="i-a04c29e98661d6bb">
    <textBlock id="i-2e2343beb2d6663f">Herr talman! Sveriges överliberala flyktingpolitik fungerar fortfarande som en magnet. Hit kommer många som söker ett bättre liv undan fattigdom i sina hemländer. Dessa ekonomiska flyktingar beviljar vi politisk asyl på bekostnad av dem som i ordets rätta bemärkelse är politiska flyktingar.</textBlock>
  </contentBlock>
  <contentBlock page="0" id="i-f98b73d158fea0e5">
    <textBlock id="i-447d23acd73e620c">Denna förment altruistiska flyktingpolitik har också blivit ytterst inkonsekvent, som när kosovoalbanerna sökte sig hit under sommaren</textBlock>
    <textBlock id="i-2f086d610d857d90">1992. Då förlamades regeringens handlingskraft, eftersom ideologi och verklighet visade sig vara oförenliga. I sin beslutsvånda upphörde regeringen att i flyktingpolitiskt hänseende styra Sverige.</textBlock>
    <textBlock id="i-24d1c1bf273b37dd">Regeringens oförmåga att hantera situationen belystes också av att dess ministrar gick ut i massmedia och sade olika saker.</textBlock>
  </contentBlock>
  <contentBlock page="0" id="i-85b6c0bcd5dd9cfd">
    <textBlock id="i-ad6f6abdf561cce3">Regeringen skickade heller inga signaler till</textBlock>
    <textBlock id="i-2dda1943f0d0d103">Kosovo som gjorde klart för människorna där att de inte kunde räkna med att få stanna här.</textBlock>
    <textBlock id="i-ddc0e432a5e83504">Regeringens inhemska strategi var att lova</textBlock>
    <textBlock id="i-dc03dd09667889e2">Invandrarverket de pengar som verket behövde för personalförstärkningar och för, som det visade sig, att skaffa fram 40 000 bäddar under sommarmånaderna.</textBlock>
  </contentBlock>
  <contentBlock page="0" id="i-bb026d9fc0107829">
    <textBlock id="i-a1463e34eedc4b04">Regeringen hade kunnat införa visering i maj 1992, när det stod klart att flyktingströmmen hit var organiserad. Men det gjorde inte regeringen. Inte heller införde regeringen visering i juni, då det hade kunnat göras utan invändningar från FN:s flyktingkommissarie. Nej, regeringen väntade till den 8 oktober, då FN fattade det formella beslutet att inte betrakta Serbien-Montenegro som successor till Jugoslavien.</textBlock>
  </contentBlock>
  <contentBlock page="0" id="i-5e031ffbf64fe2a5">
    <textBlock id="i-5a66a71a4ee8ee46">Mellan den 10 juli och den 10 oktober kom inte mindre än 30 000 kosovoalbaner hit. Hade viseringen införts i maj, när den massiva inströmningen började, hade den situationen kunnat undvikas. Vad det betyder mätt i mänskliga tragedier inser man lätt när man vet att 96 %</textBlock>
    <textBlock id="i-8ad8ed469826e64e">skickas hem till ingenting. Det lilla de hade i</textBlock>
    <textBlock id="i-6f91654e90111f0e">Kosovo såldes för att de skulle kunna finansiera biljetten till Sverige.</textBlock>
  </contentBlock>
  <contentBlock page="0" id="i-a2702a9600e1ae25">
    <textBlock id="i-6751fb72110b3d64">Den dag överklagningskarusellen är avklarad här i</textBlock>
    <textBlock id="i-30ecb6e637bb791d">Sverige har den kosovoalbanska flyktingströmmen kostat de svenska skattebetalarna mellan 4 och 5</textBlock>
    <textBlock id="i-a3023007949c667c">miljarder kronor helt i onödan -- förutom att de falska förespeglingarna kostat stort mänskligt lidande.</textBlock>
  </contentBlock>
  <contentBlock page="0" id="i-fb86fcd602a7b862">
    <textBlock id="i-f459c59de15e8f66">Regeringen lät med avsikt 4--5 miljarder flyta ner i ett enda stort, svart hål, samtidigt som regeringen förhandlade med Socialdemokraterna om hur</textBlock>
    <textBlock id="i-4e093dc239ce5ee5">Sveriges ekonomiska kris skulle lösas. Den snabbaste och mest effektiva besparingsmöjligheten lät man rinna sig ur händerna.</textBlock>
  </contentBlock>
  <contentBlock page="0" id="i-48006f50c64d322d">
    <textBlock id="i-bd450157fa19e3b1">I utskottets utfrågningar av invandrarministern och statsministern har jag frågat dem båda varför regeringen inte införde visering i maj 1992, som chefen för Invandrarverket då ville, eller åtmistone i juli samma år, när Invandrarverket började skicka tillbaka kosovoalbaner. Men både Birgit Friggebo och Carl Bildt klänger sig fast vid Invandrarverkets verkställighetsstopp, som rådde mellan november</textBlock>
    <textBlock id="i-58acf0f8986a8367">1991 och juli 1992. Det innebar att kosovoalbaner inte skickades tillbaka, i avvaktan på utvecklingen av läget i Kosovo.</textBlock>
  </contentBlock>
  <contentBlock page="0" id="i-93e09b196e9cdb90">
    <textBlock id="i-8157f1865ddabb12">Sammankopplingen mellan visering och verkställighetsstopp är ett logiskt felslut, som också</textBlock>
    <textBlock id="i-4afc45bab52233a2">Ingela Mårtensson gjorde sig skyldig till. De som befinner sig utanför Sverige har nämligen ingen rätt att komma hit, men när de väl är här och har sökt asyl är de vår angelägenhet.</textBlock>
  </contentBlock>
  <contentBlock page="0" id="i-170af806e60e0f20">
    <textBlock id="i-2e066835709e8b1f">Vårt enda åtagande är att ta emot konventionsflyktingar. Vi har ansvar för dem som är här, inte för några andra. Om vi finner att vi inte kan ta emot fler stänger vi gränsen -- vi är faktiskt suveräna.</textBlock>
  </contentBlock>
  <contentBlock page="0" id="i-d4023741d59139d5">
    <textBlock id="i-f739d447ee360c54">När Sverige inte skickade tillbaka kosovoalbaner under verkställighetsstoppet, innebar det att vi tog ansvar för dem som var här. Detta hade dock inte behövt förhindra att Sverige införde visering.</textBlock>
    <textBlock id="i-0991b8e6347f7bfc">Dåvarande chefen för Invandrarverket är av samma uppfattning. Visering hade också varit den signal som kunde ha hindrat kosovoalbanerna från att sälja hus och hem för en biljett till Sverige.</textBlock>
  </contentBlock>
  <contentBlock page="0" id="i-41d6499094dea84b">
    <textBlock id="i-99a4501023682571">Jag och många med mig undrar hur det är möjligt att en regering kan låta 4--5 miljarder kronor av skattebetalarnas pengar försvinna till ingen nytta.</textBlock>
  </contentBlock>
  <contentBlock page="0" id="i-5e5df83c43aae3f4">
    <textBlock id="i-da20232d39fb5018">Jag har lusläst konstitutionsutskottets utfrågningsprotokoll, protokoll från riksdagsdebatter, motioner om flyktingpolitik, utrikesutskottets betänkanden om mänskliga rättigheter, äldre betänkanden från konstitutionsutskottet om granskningen av beslutet från den 13 december 1989 och regeringsförklaringen från 1991. Utifrån dessa dokument har jag försökt bilda mig en uppfattning om orsaken till regeringens oförmåga.</textBlock>
  </contentBlock>
  <contentBlock page="0" id="i-77f048340690f5be">
    <textBlock id="i-229c83e6d8288d57">Den socialdemokratiska regeringen ändrade den 13</textBlock>
    <textBlock id="i-ea6a1f1b7b469861">december 1989 praxis i tillämpningen av utlänningslagen. I december 1989 var antalet asylsökande ca 5 000, och merparten av dem var turkbulgarer. Skärpningen gjordes med hänvisning till att det svenska samhället inte klarade av påfrestningarna och att flyktingarna inte kunde ges ett värdigt mottagande.</textBlock>
  </contentBlock>
  <contentBlock page="0" id="i-26421be2e90566af">
    <textBlock id="i-f287d37992f84dca">Folkpartiet ansåg att beslutet den 13 december 1989</textBlock>
    <textBlock id="i-b0c4f158015c4df6">var olagligt och begärde granskning i KU 1990 och</textBlock>
    <textBlock id="i-8dd1a52abc56900b">1991. Utskottet fann inte vid något tillfälle grund för kritik. Folkpartiet reserverade sig båda gångerna, 1991 genom Birgit Friggebo.</textBlock>
    <textBlock id="i-c4fdc87f8a0e1f55">Folkpartiets ställningstagande var att påfrestningarna på det svenska samhället och den svenska flyktingmottagningen inte kunde anses vara så stora att man borde tillämpa bestämmelserna om särskilda skäl.</textBlock>
  </contentBlock>
  <contentBlock page="0" id="i-5026bc5e88df56d1">
    <textBlock id="i-0ecac0a901ea7e00">I Folkpartiets partimotioner om flykting- och invandrarpolitiken 1989/90 och 1990/91 klargör partiet sin syn på viseringsfrågans oförenlighet med själva flyktingbegreppet och slår fast: ''Visumkrav kan inte och får inte hindra asylsökande att komma in i landet.''</textBlock>
  </contentBlock>
  <contentBlock page="0" id="i-c6e8d646da47eace">
    <textBlock id="i-e67e1d8fc245bb13">I motionen som skrevs i januari 1991 står det att det är felaktigt att säga att asylrätten missbrukas, och att det på grund av opinionen inte finns plats för fler flyktingar. Därefter följer, med hänvisning till</textBlock>
    <textBlock id="i-c1e274f64cd2f130">Kosovo: ''Beslutet från den 13 december måste upphävas.'' Det är värt att notera att det i riksdagen våren 1991, i utrikesutskottet och i kammaren, fastslogs att kosovoalbaner inte är att betrakta som politiska flyktingar.</textBlock>
  </contentBlock>
  <contentBlock page="0" id="i-9e33df293adc8fa3">
    <textBlock id="i-fa132e8ee47fd887">I 1991 års regeringsförklaring aviserades att beslutet från den 13 december 1989 skulle upphävas. Folkpartiets flyktingpolitik blev en av hörnstenarna i regeringspolitiken, och partiet besatte också ministerposten för att säkra den politiken.</textBlock>
  </contentBlock>
  <contentBlock page="0" id="i-6a6bb96520fb4e91">
    <textBlock id="i-5af3fcff7454517b">Strömmen av kosovoalbaner ökade under hösten</textBlock>
    <textBlock id="i-31cd7034a5af802e">1991, och Invandrarverket höll regeringen underrättad. I december 1991 var antalet asylsökande drygt 4 000, varav merparten från</textBlock>
    <textBlock id="i-1803f4e5d46b72f5">Kosovo. Detta skall jämföras med 5 000 i december</textBlock>
    <textBlock id="i-c9c642a02dfae17a">1989, då skärpningen infördes. Invandrarverket vädjade till regeringen om en fördröjning av upphävandet tills man visste mer om utvecklingen i</textBlock>
    <textBlock id="i-d0bb6ef00ad38985">Jugoslavien, men Birgit Friggebo vill inte lyssna.</textBlock>
    <textBlock id="i-6b684d09d9cf4a65">Den 17 december upphävdes beslutet.</textBlock>
  </contentBlock>
  <contentBlock page="0" id="i-b959e2d3550ad299">
    <textBlock id="i-7094c02938fe1d3c">Den 5 december -- alltså två veckor tidigare -- finns den första organiserade busstransporten från</textBlock>
    <textBlock id="i-2e89e92264f8986f">Kosovo till Sverige dokumenterad. Birgit Friggebo valde att bortse från fakta och rådde i stället regeringen att öppna gränserna. I april 1992 tog flyktingströmmen fart. Under maj organiserade serber busstransporter till Sverige. Det var ett led i den etniska rensningen. Trafiken påtalades från</textBlock>
    <textBlock id="i-9938c82c529c368a">Invandrarverket, i massmedia och den 14 maj förra året även här i kammaren, men Birgit Friggebo valde att bortse från detta.</textBlock>
  </contentBlock>
  <contentBlock page="0" id="i-6b7c1823f15c8f2d">
    <textBlock id="i-85227250ec3ca350">Jag måste efter att ha studerat tillgängliga handlingar konstatera att vi i oktober 1991 fick en invandrarminister som följde regeringsförklaringen utan att se verkligheten, som inte lyssnade till</textBlock>
    <textBlock id="i-c99ac1dfb88346b9">Invandrarverkets varningar och vädjanden och som bortsåg från fakta i syfte att förverkliga Folkpartiets flyktingpolitik. Enligt denna betraktas kosovoalbanerna som politiska flyktingar.</textBlock>
  </contentBlock>
  <contentBlock page="0" id="i-85ea8099c8468a5d">
    <textBlock id="i-dfd801a2e54b53eb">Det är märkligt att Moderaterna har svalt</textBlock>
    <textBlock id="i-abceda024fdebde2">Folkpartiets flyktingpolitik med hull och hår och därmed accepterat att budgetunderskottet har ökat med bortåt 5 miljarder kronor. Det är ett uppseendeväckande dyrt pris för politisk enighet inom regeringen. Birgit Friggebo har dokumenterat sin oförmåga att se verkligheten och i stället fallit för frestelsen att förmå regeringen att acceptera en naiv flyktingpolitik. För detta förtjänar regeringen och i synnerhet Birgit</textBlock>
    <textBlock id="i-ea97d2e580e9a1a4">Friggebo kritik, och det svenska folkets dom kommer att bli hård.</textBlock>
  </contentBlock>
  <contentBlock page="0" id="i-6c1a0e8218f4ea78">
    <textBlock id="i-f5e6e4a8e5453294">Ny demokrati har inte kunnat finna några förmildrande omständigheter i Birgit Friggebos hantering av denna fråga, och vi har en reservation till betänkandet.</textBlock>
  </contentBlock>
  <contentBlock page="0" id="i-20db57a215dceb22">
    <textBlock id="i-427907fba841d60d">Anf. 74  INGELA MÅRTENSSON (fp)</textBlock>
    <textBlock id="i-acd0f9da1c1b03db">replik:</textBlock>
  </contentBlock>
  <contentBlock page="0" id="i-2a5dbb4d2ecc4949">
    <textBlock id="i-4af030bc7d37dd36">Herr talman! Ja, det fanns många trådar att ta upp i Harriet Collianders anförande. Jag skall försöka att bemöta en del av kritiken. Till att börja med vill jag säga att det inte är Folkpartiet som vi granskar, utan konstitutionsutskottet granskar regeringen.</textBlock>
  </contentBlock>
  <contentBlock page="0" id="i-8c02036f073040ec">
    <textBlock id="i-a824e451d5ef2619">Harriet Colliander börjar med att säga att vi har en överliberal flyktingpolitik som fungerar som en magnet. Det finns många som precis tvärtom hävdar att det i dag över huvud taget är väldigt svårt att komma in och få asyl i Sverige. De anser att praxis har hårdnat. Under utfrågningen frågade jag</textBlock>
    <textBlock id="i-8c6d807c28769edb">Birgit Friggebo om detta, men det har inte gått ut några sådana signaler från regeringens sida. Många anser dock att det har blivit hårdare än tidigare. Jag vill bara belysa detta litet, eftersom Ny demokrati påstår att flyktingpolitiken är överliberal.</textBlock>
  </contentBlock>
  <contentBlock page="0" id="i-ec5d79dc770e33d8">
    <textBlock id="i-694a952fc7f2a092">Harriet Colliander säger sedan att regeringen är oförmögen att fatta beslut eller att över huvud taget sköta flyktingpolitiken. Nu riktar man från Ny demokratis sida in sig enbart på Birgit Friggebo.</textBlock>
    <textBlock id="i-1e6f3b2eb29ac2c7">Som tidigare har framkommit handlar det inte bara om Birgit Friggebo. Hela regeringen, inte minst statsministern, har ju varit mycket involverad och har mycket aktivt tagit del av utvecklingen i det forna Jugoslavien. Det är en fruktansvärd situation där. Det är väldigt svårt att över huvud taget bedöma vart den kommer att leda. Det är inte fråga om regeringens oförmåga. Det är ju inte bara i</textBlock>
    <textBlock id="i-ad0ca1abc0e37871">Sverige som man har svårt att veta hur man skall hantera situationen och hur man skall kunna hjälpa de människor som drabbas på det här viset. Det sägs alldeles för litet i Harriet Collianders anförande om människorna som verkligen har behov av skydd.</textBlock>
  </contentBlock>
  <contentBlock page="0" id="i-ffb09de406306cc6">
    <textBlock id="i-793ef3abee39b484">Regeringens ambition var ju också att vi skulle ha ett samordnat nordiskt agerande. Finland gick visserligen ut tidigare, men tillsammans med</textBlock>
    <textBlock id="i-0c2a3bfd67dfa6ca">Danmark och Norge har vi haft en samordnad politik. Det har vi också haft tidigare i andra delar.</textBlock>
    <textBlock id="i-6729e71e0cbf17c7">Finland skiljer sig från de övriga nordiska länderna när det gäller flyktingpolitiken. Jag vet inte om det är ditåt man strävar från Ny demokratis sida.</textBlock>
  </contentBlock>
  <contentBlock page="0" id="i-b8a8035b3f25578a">
    <textBlock id="i-f4abf5afb39011a7">Sedan talas det om organiserad överföring med busstransporter osv. Hur folk tar sig hit är ju inte någon huvudfråga. Däremot bör man naturligtvis ge signaler, om det förekommer att folk på ett otillbörligt sätt luras. Det gjorde också regeringen och Utlänningsnämndens chef när man begav sig till Makedonien och talade om vilken politik vi hade och också sände tillbaka makedonier. Detta fick sedan effekt. När det däremot gäller Bosnien-</textBlock>
    <textBlock id="i-b64be0c401632d56">Hercegovina är situationen en annan.</textBlock>
  </contentBlock>
  <contentBlock page="0" id="i-ec974ddccd586375">
    <textBlock id="i-a0155137e0afa229">Anf. 75  HARRIET COLLIANDER (nyd)</textBlock>
    <textBlock id="i-4a271025691ab2b6">replik:</textBlock>
  </contentBlock>
  <contentBlock page="0" id="i-f76ff6ccc397b50e">
    <textBlock id="i-c3b895608df064d3">Herr talman! I Ny demokrati tycker vi att Birgit</textBlock>
    <textBlock id="i-889ad982275809b3">Friggebo faktiskt förtjänar kritik. Hon är ju både rådgivande och föredragande när det gäller flyktingfrågor i regeringen.</textBlock>
  </contentBlock>
  <contentBlock page="0" id="i-d74dfb3e28ebfbcd">
    <textBlock id="i-42d543e744b8ff0c">Flyktingpolitiken var en framförhandlad del i regeringsförklaringen. Det var alltså en folkpartistisk flyktingpolitik som var framförhandlad, och det var en folkpartistisk invandrarminister som vi fick. Så den kritiken tycker vi nog att vi kan stå för.</textBlock>
  </contentBlock>
  <contentBlock page="0" id="i-96e594c8354a0761">
    <textBlock id="i-7afb13a1998d7b38">Det som händer i Jugoslavien är fruktansvärt, men vi kan inte rädda alla nödlidande i världen genom att låta dem komma till Sverige. De frågor som vi diskuterar var aktuella sommaren 1992. Hela Birgit</textBlock>
    <textBlock id="i-c8045052b0f3710b">Friggebos argumentering utgår från att hela det forna Jugoslavien är ett krigsområde, trots att det förs krig i en mycket begränsad del, och eftersom det är krig i Jugoslavien har alla rätt att komma hit.</textBlock>
    <textBlock id="i-28dbcac86f71db4e">Om man för ett sådant resonemang kan man säga att alla från det forna Sovjet skall komma hit om det förekommer krigshandlingar i Azerbajdzjan.</textBlock>
    <textBlock id="i-674e54d397c97cd3">Det är liksom en felaktig utgångspunkt.</textBlock>
  </contentBlock>
  <contentBlock page="0" id="i-e6abe56f97d0b06b">
    <textBlock id="i-6a8d6f588c420dfb">Det förekom icke krigshandlingar i Kosovo, men man befarade kanske att sådana skulle förekomma i framtiden. Därför skulle man inte införa någon visering som gjorde klart för människor att det faktiskt inte lönade sig att sälja sin egendom och komma hit. Människor blev faktiskt lurade. Hela byar tömdes ju i Kosovo. Serber sökte ju upp dem och var dem behjälpliga med både biljett och pass för att de skulle ta sig till Sverige. 40 000 människor kom hit, och 96 % av dessa skickades tillbaka. Det är verkligen inhumant. Det innebär ju ett fruktansvärt mänskligt lidande. Dessutom kostade detta 5 miljarder, till ingen nytta. 5 miljarder är ju ingen föraktlig summa. På något sätt blir vi miljöskadade i den här kammaren när vi pratar om miljoner och miljarder. Man vet till slut inte vad man bollar med. Men det är ju tågsätt med tusenlappar det handlar om -- om jag nu skall försöka att visualisera penningbelopp.</textBlock>
  </contentBlock>
  <contentBlock page="0" id="i-83727ceb79b81e44">
    <textBlock id="i-1cdb5c0128eaeeaa">Vi menar att den här viseringen skulle ha genomförts. Jag vet inte vad Folkpartiet har fått i utbyte, eller hur man har resonerat i regeringen.</textBlock>
    <textBlock id="i-a15dbed164f5850f">Jag har ju sett hur svårt det är att i regeringen klara av överenskommelserna sinsemellan. Jag förstår att det kanske har varit många hårda tag beträffande de här frågorna inom regeringen.</textBlock>
  </contentBlock>
  <contentBlock page="0" id="i-d9aeac5bb01adb57">
    <textBlock id="i-9f73c165723ff21f">Anf. 76  INGELA MÅRTENSSON (fp)</textBlock>
    <textBlock id="i-32a72049d78e5287">replik:</textBlock>
  </contentBlock>
  <contentBlock page="0" id="i-75cc6aedc78b295b">
    <textBlock id="i-369088476405ce8d">Herr talman! Det är hela regeringen som står bakom flyktingpolitiken. Det är inte Folkpartiets politik utan den nuvarande regeringens. Harriet</textBlock>
    <textBlock id="i-93023e9c06c14773">Colliander borde inte minst ha uppmärksammat detta vid utfrågningen av statsministern. Dessutom vill jag lyfta fram att både Birgit Friggebo och statsministern också har agerat internationellt. Vi kan naturligtvis inte ta hit alla flyktingar från ett område, utan Europa måste ta sitt ansvar. Birgit</textBlock>
    <textBlock id="i-63561e75d3403017">Friggebo har ju tagit initiativ till att de europeiska staterna skulle samlas för att diskutera hur Europa skall ta sitt ansvar också för människor som är i en svår situation.</textBlock>
  </contentBlock>
  <contentBlock page="0" id="i-4fdf30c439bb3881">
    <textBlock id="i-1609c56795e0da79">Tyvärr hårdnar det i dag på många olika kanter i</textBlock>
    <textBlock id="i-022416c83395b86b">Europa. Därför är det mer angeläget än någonsin att det görs en samlad bedömning och att man gemensamt tar ett ansvar för detta. Det har man gjort på olika håll, bl.a. vid Genèvemötet, som sagt.</textBlock>
    <textBlock id="i-b04fae3e4d123416">Carl Bildt tog också i ESK förra sommaren upp frågan om att man i ett internationellt sammanhang skall diskutera de här frågorna.</textBlock>
    <textBlock id="i-99ca9bf2e79f4ba9">Konstitutionsutskottet har ju inte haft någon anmärkning när det gäller detta. Jag tror att man i stället måste uppskatta regeringens initiativ på de här områdena.</textBlock>
  </contentBlock>
  <contentBlock page="0" id="i-b77e8d0ef58db5cd">
    <textBlock id="i-3a40ce5fa5f439ff">När det gäller Kosovo framställer Harriet</textBlock>
    <textBlock id="i-6be5b34b70724b3f">Colliander det som om det vore frid och fröjd i</textBlock>
    <textBlock id="i-98638d2ae0869973">Kosovo. De albaner som finns där har ju under många år förföljts av serber. Det är ju ingen lätt situation som de har varit utsatta för. Amnesty international kommer med rapporter om situationen och är kritisk mot att alltför många kosovoalbaner skickas tillbaka.</textBlock>
  </contentBlock>
  <contentBlock page="0" id="i-eb4f6bed5571e149">
    <textBlock id="i-bf37f85570069b6c">Invandrarverket gjorde själv den bedömningen att det inte gick att ta ställning till hur man skulle förfara med Kosovoalbanerna, om de skulle skickas tillbaka eller ej. Det var då Ny demokrati tydligen tyckte att man dessutom skulle införa visumtvång.</textBlock>
  </contentBlock>
  <contentBlock page="0" id="i-730dd82cf4838cd8"/>
  <contentBlock page="0" id="i-8cc3a1f0272fd6ce">
    <textBlock id="i-8aaa27c20294f6bc">Då vill jag jämföra det med situationen i Bosnien-</textBlock>
    <textBlock id="i-ca9b1fcf32b43196">Hercegovina. Beträffande flyktingar därifrån har vi inte visumtvång i dag, därför att situationen i</textBlock>
    <textBlock id="i-9eb7a8e42c3df3e9">Bosnien är så svår. Tycker Ny demokrati att vi skall införa visumtvång även när det gäller flyktingar från Bosnien-Hercegovina?</textBlock>
  </contentBlock>
  <contentBlock page="0" id="i-f12e47f1052c6b64">
    <textBlock id="i-b0ae014bd9693767">Det vore bra med litet humanitet i Ny demokratis politik i dessa frågor. Det är bara fråga om att det kostar si och så mycket till ingen nytta. Var finns humaniteten?</textBlock>
  </contentBlock>
  <contentBlock page="0" id="i-69d71e5a6164ad2e">
    <textBlock id="i-89d2a1d3baec20c5">Anf. 77  HARRIET COLLIANDER (nyd)</textBlock>
    <textBlock id="i-4c550c39bd7ddb28">replik:</textBlock>
  </contentBlock>
  <contentBlock page="0" id="i-e77ba93c832afc8e">
    <textBlock id="i-a576952c11a4f884">Herr talman! Var finns humaniteten? Inte är det humanitet att 40 000 kosovoalbaner under falska förespeglingar kommer hit, av vilka 96 % skickas tillbaka. Det är inte humanitet.</textBlock>
  </contentBlock>
  <contentBlock page="0" id="i-75e4f90bca2bfd32">
    <textBlock id="i-b148bf3edfbcd95e">Låt oss ta upp detta med visering. Det är fel att koppla ihop verkställighetsstopp och visering. Som jag sade i mitt anförande har vi ansvar för dem som är här. För dem som är utanför har vi inte ansvar.</textBlock>
    <textBlock id="i-49addd0b37976efa">Vi är endast skyldiga att ta emot konventionsflyktingar.</textBlock>
  </contentBlock>
  <contentBlock page="0" id="i-a33b7eb1d2b956f2">
    <textBlock id="i-4587e386ba50178a">När det gäller visering är huvudregeln enligt utlänningslagen att en utlänning som reser in eller vistas i Sverige skall ha visum, om inte utlänningen har uppehållstillstånd eller är medborgare i</textBlock>
    <textBlock id="i-e5284e3c097f816c">Danmark, Finland, Island eller Norge.</textBlock>
    <textBlock id="i-1a6813c009b3ece9">Huvudregeln är alltså viseringskrav. Regeringen får föreskriva undantag från kravet på visering. I</textBlock>
    <textBlock id="i-ba01a3dfa7e20cea">utlänningslagen finns dessa undantag angivna, bl.a.</textBlock>
    <textBlock id="i-48153ac6f0f02423">medborgare i Jugoslavien.</textBlock>
  </contentBlock>
  <contentBlock page="0" id="i-123c803dbb3ea0f0">
    <textBlock id="i-0d740f683db90054">Den enklaste åtgärden för att införa viseringskrav för medborgare från f.d. Jugoslavien var att ta bort friheten från visering för medborgare från</textBlock>
    <textBlock id="i-0bcc113244f4ff7a">Jugoslavien, dvs. att helt enkelt stryka ordet</textBlock>
    <textBlock id="i-e41c2babec971a5c">Jugoslavien i förordningen. Om man inte hade velat ta bort det för alla, kunde regeringen helt enkelt ha upphävt viseringskravet för medborgare från f.d. Jugoslavien med undantag för personer som kom från en viss del. Något laghinder mot detta finns inte. Huvudregeln är ju viseringskrav enligt utlänningslagen.</textBlock>
  </contentBlock>
  <contentBlock page="0" id="i-91a3584338355ca8">
    <textBlock id="i-5f1ef9da3a45147d">De avtal som Sverige måhända har skrivit under är endast folkrättsligt bindande och behöver faktiskt inte sägas upp för att Sverige skall kunna tillämpa den svenska utlänningslagen enligt dess ordalydelse, dvs. viseringskravet. Utlänningslagen gäller framför eventuella internationella överenskommelser. Möjligen skulle Sverige ha kunnat bli utsatt för en begränsad internationell kritik, men det hade knappast varit troligt med tanke på hur länder t.ex. i vår omedelbara närhet agerar.</textBlock>
  </contentBlock>
  <contentBlock page="0" id="i-d8f9f5ad4774b2f7">
    <textBlock id="i-bfec630b1459e896">Jag kan bara konstatera att Folkpartiet sedan flera år har drivit frågan om att viseringskravet i utlänningslagstiftningen skall tas bort. Oviljan att införa viseringskrav för medborgare från</textBlock>
    <textBlock id="i-00a2b61535044031">Jugoslavien får därmed sin naturliga förklaring, anser jag.</textBlock>
  </contentBlock>
  <contentBlock page="0" id="i-4fafa53d30cbd6c0">
    <textBlock id="i-9ec6d7d026781220">Att vi har verkställighetsstopp och inte skickar tillbaka folk hindrar inte att vi inför viseringskrav.</textBlock>
    <textBlock id="i-4c26d6ab7fbeef10">Man kan inte betrakta kriget i delar av Jugoslavien som att det förekommer krig överallt och säga att alla är välkomna hit om. Sedan skickar vi tillbaka merparten av dem som har kommit hit. Någonstans måste man bestämma sig.</textBlock>
  </contentBlock>
  <contentBlock page="0" id="i-8556831771013427">
    <textBlock id="i-470276090e249b78">Jag har kritiserat att regeringen inte hade någon inhemsk strategi annat än att pytsa pengar till</textBlock>
    <textBlock id="i-ff2c7d2bdff4d004">Invandrarverket. Jag har inte kritiserat regeringen för att den tog de goda initiativen utanför Sverige, alltså samtal om hur man skall kunna lösa problemen. Det bästa är att lösa problemen mera på plats, i flyktingarnas närhet, inte genom att ta alla hit till Sverige.</textBlock>
  </contentBlock>
  <contentBlock page="0" id="i-18ce8e73013b060f">
    <textBlock id="i-61f69748ffcab484">Anf. 78  CATARINA RÖNNUNG (s):</textBlock>
  </contentBlock>
  <contentBlock page="0" id="i-335a09b0430026e1">
    <textBlock id="i-19aa7b3b6a08ae02">Herr talman! Det går en depression över Europa, inte bara en ekonomisk utan även en som handlar om själen. En kontinent av människor känner sig förödmjukade, kränkta av själva historien, berövade sina förväntningar, svikna på löften och skrämda av framtiden.</textBlock>
  </contentBlock>
  <contentBlock page="0" id="i-44d36260e1c171aa">
    <textBlock id="i-4728683803786842">Detta gäller naturligtvis främst människorna i de östra och centrala delarna av Europa. Men hela västvärlden befinner sig i en dramatisk strukturell omvandling på grund av den elektroniska och informationsteknologiska revolutionen. En fast struktur har rämnat även för människor i det rika väst. För somliga är förlusten identifierbar: en förlorad anställning, en förlorad inkomst. För andra är den ansiktslös: gränser luckras upp, allting flyter. Kommer även marken under fötterna att snart ge vika?</textBlock>
  </contentBlock>
  <contentBlock page="0" id="i-f385992a494cbc69">
    <textBlock id="i-fa670b19b0e5570b">I ett sådant läge fungerar människor i grupp och i nationer primitivt. Kollektivet drar sig samman, sluter sig, stöter ut det främmande, mobiliserar sitt försvar. Aktiveras ångesten, ligger benägenheten till attack alldeles under ytan. Så skriver Eva</textBlock>
    <textBlock id="i-c8b2c18277b5e0e1">Ekselius i en tankeväckande artikel, här återgiven i starkt förkortad version av mig. Jag delar hennes analys.</textBlock>
  </contentBlock>
  <contentBlock page="0" id="i-f70698715c77cd48">
    <textBlock id="i-1f7d2515b66d2f8c">I ett sådant läge måste man ställa utomordentligt höga krav på landets invandrarminister att energiskt, i rätt tid och med takt och finkänslighet hantera flyktingfrågan. Invandrarpolitik värd namnet har många viktiga dimensioner: att upplysa svenskar, att slå ner på rasism och främlingsfientlighet, att skapa goda internationella kontaktytor. Vårt land skall tillsammans med andra länder sörja för att de flyktingar vi tar emot här i</textBlock>
    <textBlock id="i-380862f4c4bc810d">Sverige behandlas väl. Handläggningstiderna för asylsökande skall vara rimliga.</textBlock>
  </contentBlock>
  <contentBlock page="0" id="i-e4efc0c73f0868c3">
    <textBlock id="i-23e47d3c5a27679f">Sverige har varit unikt i ett avseende: Vi har fört en invandrarpolitik värd namnet i så måtto att vi fört en aktiv integreringspolitik. Har man fått stanna i landet, skall man ha samma möjligheter som svenska medborgare. Man får aktiv hjälp till anpassning. Vi kan med andra ord vara stolta över den invandringspolitik vars ideologiska riktlinjer formades under socialdemokratins regeringsinnehav.</textBlock>
  </contentBlock>
  <contentBlock page="0" id="i-f7217dbeff1c7582">
    <textBlock id="i-06837d05dd5932c6">Flykting-, kultur- och jämställdhetspolitik är centrala frågor inte bara för socialdemokratin utan även för Folkpartiet. Därför kunde man ha hoppats på att en folkpartistisk minister med större känslighet och skärpa hade fokuserat på dessa frågor. Tyvärr tvingas vi konstatera motsatsen.</textBlock>
    <textBlock id="i-be0db6ac716474ad">Vaghet och planlöshet har kännetecknat den förda politiken. Oöverlagda uttalanden har skadat flyktingars, regeringens och landets anseende.</textBlock>
  </contentBlock>
  <contentBlock page="0" id="i-fc05409e40f57333">
    <textBlock id="i-03674901086eb5a9">Vi socialdemokrater uttalar kritik för ryckigheten i planeringen och samarbetssvårigheten med</textBlock>
    <textBlock id="i-e7c0fd9e12ef04e0">Invandrarverket och dess förra generaldirektör</textBlock>
    <textBlock id="i-46a5c38272f0f349">Christina Rogestam.</textBlock>
  </contentBlock>
  <contentBlock page="0" id="i-6d003848aa1c0136">
    <textBlock id="i-2fb15a5a9af593c3">Det får betraktas som en extraordinär åtgärd att som Christina Rogestam offentligt och i ett TT-</textBlock>
    <textBlock id="i-90df782d75664d9a">telegram i juni 1992 efterlysa en reaktion på de förslag som Invandrarverket lämnat redan i december 1991. Under våren hade hon vid upprepade tillfällen begärt besked av regeringen om reglering av massflyktingsituationen och viseringsregler. Under kalenderåret 1992 kom</textBlock>
    <textBlock id="i-7d3bfb76523e8d89">81 000 personer till Sverige. Christina Rogestam efterlyste på ett mycket tidigt stadium konkreta åtgärder inför en flyktingsituation som hotade att bli omöjlig att bemästra. Åtgärderna dröjde på ett otillfredsställande sätt.</textBlock>
  </contentBlock>
  <contentBlock page="0" id="i-d8033e5568cb97da">
    <textBlock id="i-ae117cecb63e2a4f">Christina Rogestam hävdade i en utfrågning inför utskottet att verket hade en planering för 50 000</textBlock>
    <textBlock id="i-ca2411abbe7cc592">människor. Hon sade: Under juni månad befann vi oss över den planeringen och kämpade dag för dag för att få fram de bäddar som behövdes.</textBlock>
  </contentBlock>
  <contentBlock page="0" id="i-9374279be0823d09">
    <textBlock id="i-d02f5132adf4b3b1">Om det existerade någon planering eller strategi, som Birgit Friggebo har kallat det, på departementet kunde Christina Rogestam inte uttala sig om. Hon kände i varje fall inte till den.</textBlock>
    <textBlock id="i-12885e20a31347c7">Naturligtvis var hon i detta läge i behov av stöd från invandrarministern. Somliga uthyrare och mellanhänder tog dessutom ut ockerpriser för sina tjänster.</textBlock>
  </contentBlock>
  <contentBlock page="0" id="i-eb4feba7d857eb5c">
    <textBlock id="i-22806ae952a6bf6c">Sammanfattningsvis kan man säga att det hela tiden är Invandrarverket som tar initiativ till olika åtgärder, till utredningar som sedan tillsätts, t.o.m.</textBlock>
    <textBlock id="i-3005d4219bbf18b2">till den internationella konferensen i Genève i flyktingfrågor som så småningom blev verklighet, även om det formellt naturligtvis var regeringen som tog initiativet.</textBlock>
  </contentBlock>
  <contentBlock page="0" id="i-2a4be62dacf64a0b">
    <textBlock id="i-ef1c1fbb844d7a3a">Vi har också konstaterat att invandring, kultur och jämställdhet är tre tunga områden som blev en minister övermäktiga. Det är främst Carl Bildt i egenskap av regeringsbildare som borde ha insett detta. Invandrings- och flyktingpolitik är ett heltidsuppdrag.</textBlock>
  </contentBlock>
  <contentBlock page="0" id="i-f627fe361a680ea1">
    <textBlock id="i-da3263f1a549d717">I en TEMO-undersökning sade sig två av tre intervjuade vara missnöjda med den förda flyktingpolitiken. Den undersökningen gjordes hösten 1992. Borde då inte statsministern ha dragit några slutsatser av detta utbredda missnöje? Hade inte en omorganisation av regeringsarbetet tett sig rimlig, åtminstone vid den tidpunkten? Både Carl</textBlock>
    <textBlock id="i-763aaf6fe3e403a5">Bildt och Birgit Friggebo har i utskottets utfrågningar slagit fast att flyktingpolitiken är ett prioriterat område. Mot bakgrund av detta borde det tydligare ha framgått att flyktingpolitiken var ett prioriterat område i regeringsarbetet. Vi riktar alltså lika mycket kritik mot statsministern som mot invandrarministern i det här fallet.</textBlock>
  </contentBlock>
  <contentBlock page="0" id="i-009c8f1fd6e5dc59">
    <textBlock id="i-52cdda0a5c6540d8">Uppenbarligen finns det en tradition eller någonting annat som gör att de -- dvs.</textBlock>
    <textBlock id="i-770ba2033ff181f5">kosovoalbanerna -- är mer benägna att snatta, stjäla cyklar och tvätt eller vad det nu kan vara än andra flyktinggrupper, påstod Birgit Friggebo i</textBlock>
    <textBlock id="i-a79362b8615a6da1">TV 2:s Rapport i somras. Har kosovoalbanerna detta i generna eller i blodet, precis som man förr i världen sade om zigenarna? Det finns uppenbarligen en tradition eller någonting annat som gör att Birgit Friggebo stöter sig med -- för att inte säga grovt förolämpar -- invandrargrupper.</textBlock>
    <textBlock id="i-b7ccd35484b4f503">Något statistiskt belägg för sitt påstående hade hon inte heller.</textBlock>
  </contentBlock>
  <contentBlock page="0" id="i-f7a1893ec3fc052c">
    <textBlock id="i-b19d33a73d07631d">Gärningen hets mot folkgrupp är straffbar.</textBlock>
    <textBlock id="i-89c68c5ed5c08643">Justitiekanslern har prövat om yttrandefrihetsbrott har förelegat i detta fall. Han har dragit slutsatsen att invandrarministerns yttrande balanserades av att andra uppfattningar fick komma till uttryck.</textBlock>
    <textBlock id="i-2d77fe5b7058d5e8">Därmed går den ansvarige utgivaren för programinslaget i Rapport fri.</textBlock>
  </contentBlock>
  <contentBlock page="0" id="i-b38c99dd04713494">
    <textBlock id="i-58c05bff93edf81b">Statsråden är ansvariga inför riksdagen.</textBlock>
    <textBlock id="i-7cb40e1c710f8f04">Konstitutionsutskottet är enigt i följande uppfattning.</textBlock>
  </contentBlock>
  <contentBlock page="0" id="i-f001982dfb47d2bf">
    <textBlock id="i-4ecc8bf29c36876b">Birgit Friggebos uttalande om kosovoalbanernas brottslighet var generaliserande och nedsättande för den berörda folkgruppen. Ett uttalande av denna art, och särskilt från ett statsråd, riskerar att gynna invandrarfientliga stämningar och stärka fördomar om folk från andra kulturer. Det måste enligt utskottets mening ställas höga krav på statsråd när det gäller uttalanden i olika frågor.</textBlock>
    <textBlock id="i-62260d1c56da70b2">Uttalanden av statsråd har en särskild tyngd och kan få ett stort genomslag. Utskottet konstaterar dock att Birgit Friggebo vid upprepade tillfällen bett om ursäkt och försökt att reparera de skador som uttalandet kan ha orsakat. Uttalandet har enligt min mening mer skadat Birgit Friggebos och den svenska regeringens anseende än kosovoalbanernas, eftersom det saknade all saklig grund.</textBlock>
  </contentBlock>
  <contentBlock page="0" id="i-ecc75426d43219c7">
    <textBlock id="i-9de47c312567a8fc">Socialdemokraterna tar avstånd från Ny demokratis reservation i flyktingärendet. Vi anser att man inte så kategoriskt kan fastslå när visumregler för kosovoalbaner skulle ha införts.</textBlock>
    <textBlock id="i-60def1800dc4fd1f">Det är också en politisk bedömningsfråga, inte en konstitutionell fråga. Harriet Colliander skiljer sig något litet från det ovärdiga sätt på vilket nydemokrater i denna kammare argumenterar och agerar för övrigt i flyktingfrågorna. Genom sitt agerande här brukar nydemokrater uppamma en viss främlingsfientliget, en främlingsfientlighet som ändå blossar upp då och då, särskilt i oroliga tider.</textBlock>
    <textBlock id="i-1cb7588072550e1d">Partiet räknar kanske med att detta agerande ger röster. Så enkelt är det kanske. Men jag måste säga att agerandet är föraktligt.</textBlock>
  </contentBlock>
  <contentBlock page="0" id="i-5f8ab679038e1a8b">
    <textBlock id="i-9ef7d04b8343fff1">Nu har en ny ton av hyckleri smugit sig in i denna förkunnelse: Det är så synd om människor som lockas hit till en fristad från krigets Jugoslavien, låter det plötsligt, när vistelsen blir tillfällig. Detta hyckleri kunde jag tyvärr känna igen i Harriet</textBlock>
    <textBlock id="i-b8e63180ec0e5493">Collianders anförande. Jag har också blivit verkligen upprörd när nydemokrater här i kammaren har spelat ut gamla människor emot invandrargrupperna. Man säger att de äldre inte får den omvårdnad som de skulle behöva, därför att medel anslås till flyktinghjälpen. Domen över nydemokraterna kommer att bli hård, Harriet</textBlock>
    <textBlock id="i-41547d8c6d40227b">Colliander, för intolerans och brist på generositet över huvud taget i flyktingfrågan. Det är min fasta förvissning.</textBlock>
  </contentBlock>
  <contentBlock page="0" id="i-4f953e79609cd40d">
    <textBlock id="i-102693ffa0bd6feb">Anf. 79  INGELA MÅRTENSSON (fp)</textBlock>
    <textBlock id="i-b8ae4a55d21f9f66">replik:</textBlock>
  </contentBlock>
  <contentBlock page="0" id="i-c800f270e7b5404d">
    <textBlock id="i-ed97b7da45dcf0ea">Herr talman! Catarina Rönnung inledde med att säga att man skall ställa höga krav på invandrarministern. Jag tycker att man skall ställa höga krav på alla ministrar. Var och en har ju ansvar för sitt område, och detta ansvar måste de naturligtvis uppfylla efter bästa förmåga. Jag anser att Birgit Friggebo har gjort det. Den kritik som framförs är mycket vag, tycker jag. Man talar om vaghet och planlöshet, men det finns inte något riktigt konkret att ta på.</textBlock>
  </contentBlock>
  <contentBlock page="0" id="i-a4d18c7a1b4318de">
    <textBlock id="i-335886d9ef83b72e">När det gäller motsättningarna mellan</textBlock>
    <textBlock id="i-4ab190615d2b322a">Invandrarverkets förra chef Christina Rogestam och Birgit Friggebo, bekräftas ju inte dessa av utfrågningen. Christina Rogestam sade också att hon ansåg att invandrarministern hade tillräckligt med tid för att sköta dessa frågor och att invandrarministern och hon hade täta kontakter.</textBlock>
    <textBlock id="i-e5ee6388f6ae5c5f">Christina Rogestam lämnade inte verket på grund av några motsättningar mellan Birgit Friggebo och henne själv. Som jag sade i mitt tidigare anförande har det däremot framkommit att invandrarministern gjorde andra bedömningar.</textBlock>
    <textBlock id="i-8db93f80d7efbad1">Det är självklart att en regering måste ha rätt att själv bedöma vilka politiska ställningstaganden som man skall göra. Att det sedan har skiljt sig när det gäller Christina Rogestam och regeringen är en annan sak.</textBlock>
  </contentBlock>
  <contentBlock page="0" id="i-0fe5e026348dd0ac">
    <textBlock id="i-a1d50bc3f4f0cbb6">Det gjordes ju en viss omorganisation inom regeringen efter hur frågorna hänger ihop.</textBlock>
    <textBlock id="i-d1f52314a3b1f545">Jämställdhetsfrågorna gick över till socialministern, men detta berodde mer på frågornas art och deras samband.</textBlock>
  </contentBlock>
  <contentBlock page="0" id="i-8cecb18363e5a0ec">
    <textBlock id="i-639eca2ddb2b70f3">Catarina Rönnung påstod att flykting- och invandrarpolitiken inte skulle vara något prioriterat område för regeringen. Det är ett mycket märkligt påstående, inte minst med tanke på det engagemang som såväl Birgit Friggebo som statsministern har haft i dessa frågor. Statsministern åkte t.o.m. själv dagen före julafton ner till området för att bilda sig en uppfattning om förhållandena. Under hela tiden har han fått kontinuerlig information om läget. Under förra sommaren var detta en av de två tre frågor som var mest prioriterade. Att påstå att detta skulle vara ett icke prioriterat område är för mig minst sagt märkligt.</textBlock>
  </contentBlock>
  <contentBlock page="0" id="i-6fcf78f794cf3c2d">
    <textBlock id="i-b35255fc293c5e8c">I fråga om kosovoalbanerna och det uttalande som</textBlock>
    <textBlock id="i-e2dcd8b7a02c2f46">Birgit Friggebo fällde, är vi ju alla överens om att det var olämpligt, vilket hon själv har sagt och bett om ursäkt för.</textBlock>
  </contentBlock>
  <contentBlock page="0" id="i-ebdb19900355effd">
    <textBlock id="i-db016d8ac4b61f63">Anf. 80  CATARINA RÖNNUNG (s)</textBlock>
    <textBlock id="i-7409bfc5876f86ad">replik:</textBlock>
  </contentBlock>
  <contentBlock page="0" id="i-5e07d71046b729ab">
    <textBlock id="i-4638390a2436abf8">Herr talman! Jag vill erinra kammaren om att oppositionsledaren Ingvar Carlsson på ett väldigt tidigt stadium och vid upprepade tillfällen varnade för att den nya regeringsorganisationen med en invandrarminister på halvtid, som hade andra tunga uppdrag skulle kunna leda till mycket olyckliga spänningar mellan regeringen och</textBlock>
    <textBlock id="i-e3e9055b60e7074a">Invandrarverket. Tyvärr fick Ingvar Carlsson rätt på den här punkten. Vi socialdemokrater har med rätta påtalat de brister i handläggningen av invandrarpolitiken i dess helhet, som vi anser att</textBlock>
    <textBlock id="i-de71711292f997d6">Birgit Friggebo har gjort sig skyldig till.</textBlock>
  </contentBlock>
  <contentBlock page="0" id="i-6fe7de5134202310">
    <textBlock id="i-1bf666541b7efc8c">Vi socialdemokrater anser att Christina Rogestam som generaldirektör hade rätt att kräva snabbare besked. Hon hade vidare rätt att kräva respons --</textBlock>
    <textBlock id="i-40c3d723b0373255">negativ eller positiv -- på sina idéer. Jag menar inte att Cristina Rogestam i alla lägen hade rätt, men hon kunde i alla fall kräva ett svar på alla de frågor som hon på ett tidigt stadium aktualiserade.</textBlock>
  </contentBlock>
  <contentBlock page="0" id="i-013ebfc4bd642ff5">
    <textBlock id="i-33c8e25dc2d2ea35">Vi tycker också att ansvaret i hög grad vilar på Carl</textBlock>
    <textBlock id="i-953604edf5ebb74d">Bildt, eftersom han i egenskap av regeringsbildare borde ha insett att Birgit Friggebo inte klarade av tre tunga områden: invandring, kultur och jämställdhet. Dessa områden har mycket stor bäring på människor och mänskliga relationer. De kräver tid och att man är oerhört grannlaga i sina överväganden. Nu har vi bara diskuterat flyktingpolitiken. Jag vill också erinra om att Birgit</textBlock>
    <textBlock id="i-6255ba7530b597e4">Friggebo även har invandrarpolitiken inom sitt område. Här finns det oerhört många problem att lösa och som hon borde ta itu med.</textBlock>
  </contentBlock>
  <contentBlock page="0" id="i-ab2dd84e3bd20fa2">
    <textBlock id="i-3c130cf0af1d132f">Det gäller t.ex. en hög arbetslöshet bland invandrare, att 70 % av de invandrare som går i svenskundervisning hoppar av och det gäller kriminalitet. Jag pekar då inte ut vissa grupper, men det har förekommit kulturkrockar och kriminalitet som man på något sätt borde ta itu med och informera om.</textBlock>
  </contentBlock>
  <contentBlock page="0" id="i-d6bb07525ebb18c4">
    <textBlock id="i-fb6e1b176cb18b45">Jag anser att en minister har skäppan full och över nog full om flykting- och invandrarpolitiken skall skötas på ett tillfredsställande sätt.</textBlock>
  </contentBlock>
  <contentBlock page="0" id="i-82fbb833f7f3b9d5">
    <textBlock id="i-ea19466e1618fb53">Det var Carl Bildt som påstod att flyktingpolitiken var ett prioriterat område. Detta instämde Birgit</textBlock>
    <textBlock id="i-0553f75e826f368f">Friggebo i. Men vad jag menar är att prioriteten har visat sig alltför litet.</textBlock>
  </contentBlock>
  <contentBlock page="0" id="i-6db019c924f5df15">
    <textBlock id="i-27b6e3f2bd6177e9">Anf. 81  INGELA MÅRTENSSON (fp)</textBlock>
    <textBlock id="i-7f1761ca17e1aa60">replik:</textBlock>
  </contentBlock>
  <contentBlock page="0" id="i-8c99de1453bec7ca">
    <textBlock id="i-04db616b5b4c4c84">Herr talman! Ingvar Carlsson varnade för att ha en invandrarminister på halvtid, säger Catarina</textBlock>
    <textBlock id="i-d6b12a060e5ab0e8">Rönnung. Men man måste se att situationen nu är helt annorlunda efter att merparten av de 10 000</textBlock>
    <textBlock id="i-19977030927a034f">ärenden med överklaganden per år, som invandrarministern tidigare hade att ta ställning till, nu har överförts till Utlänningsnämnden. Vi var ju här i riksdagen helt överens om att invandrarministerns tidigare situation, att hon skulle avgöra kanske 200--300 individuella ärenden under en dag, var helt ohållbar. Jag satt själv med i</textBlock>
    <textBlock id="i-995eaf5ec10572ce">Asylutredningen. Juristerna där häpnade över hur man kunde fatta så många beslut, på ett sätt som man kunde säga var rättssäkert, under en dag. Vi var ju helt överens om att utvecklingen var ohållbar. Därför var vi tvungna att föra över ärenden till Utlänningsnämnden. Självfallet fick detta också konsekvenser för invandrarministern genom att hon avlastades hela den börda som överklagandena innebar. De ärenden som i dag beslutas av invandrarministern rör sig om 400 per år. Det handlar ju inte bara om att fatta beslut i ärenden. I och med att beslutsfattandet låg hos invandrarministern förde detta också med sig uppvaktningar, brev och att folk hörde av sig osv.</textBlock>
    <textBlock id="i-d02742417d1bef5e">Den delen har nu försvunnit. Detta är inte unikt, utan snarare tvärtom. Inget annat land har en invandrarminister på heltid. Varför skulle vi då ha det nu, när vi har gjort om ansvarsfördelningen på detta vis? Detta trodde jag också att vi var överens om.</textBlock>
  </contentBlock>
  <contentBlock page="0" id="i-9eac9acd73afae1a">
    <textBlock id="i-09aaa26531bbd34c">När det återigen gäller Christina Rogestam har hon inte sagt att det rådde några motsättningar.</textBlock>
    <textBlock id="i-c2490805b8b1f4e1">Socialdemokraternas resonemang är att denna situation har lett till motsättningar. Det är mycket konstiga argument som används, t.ex. att det har berott på att Carl Bildt inte har tagit ansvar. Det är en lång kedja av påståenden, som jag tycker är mycket märkliga. Motsättningarna har ju inte slagits fast av Christina Rogestam. När hon inte ville förändra när det gällde förvarstagande av barn, ansåg sig regeringen inte vilja följa de rekommendationer som hon gav. Det står regeringen fritt fram att handla efter sin politiska bedömning.</textBlock>
  </contentBlock>
  <contentBlock page="0" id="i-3e8cad3bc3a7ad51">
    <textBlock id="i-892ba58a19cf6333">Catarina Rönnung kommer också in på flera andra frågor som t.ex. invandrarpolitiken. Där har regeringen lagt fram förslag och tillsatt en utredning som just skall prioritera invandringspolitiken. I den anstormning som nu har varit har invandringspolitiken kommit i kläm.</textBlock>
    <textBlock id="i-234216fd7f6868b5">Därför måste den ses över. Också andra frågor, som</textBlock>
    <textBlock id="i-39d1b7cdf5b852fe">Catarina Rönnung nämnde, har tagits upp av regeringen. Men jag har inte tid att gå in på dessa nu.</textBlock>
  </contentBlock>
  <contentBlock page="0" id="i-75d03878e3ee75af">
    <textBlock id="i-92d70432be455896">Anf. 82  CATARINA RÖNNUNG (s)</textBlock>
    <textBlock id="i-df215668059ea20a">replik:</textBlock>
  </contentBlock>
  <contentBlock page="0" id="i-459b12f0828036ba">
    <textBlock id="i-f17288465e6085f1">Herr talman! Jag fortsätter att hävda att Christina</textBlock>
    <textBlock id="i-5f2f19161d26541d">Rogestam lämnades i sticket på ett otillbörligt sätt under sommaren då hon hade en planering för</textBlock>
    <textBlock id="i-9a04ada5db4e9f5c">50 000 platser och fler flyktingar än så kom in i</textBlock>
    <textBlock id="i-3aa748ecc23a4a99">Sverige. Då fick hon inte den uppbackning som jag anser att hon faktiskt behövde. Även om hon kanske har varit litet fin i kanten och inför utskottets utfrågning har sagt att inga motsättningar har förekommit, blev hon ändå så less på att vara generaldirektör i Invandrarverket att hon på sommaren bad om att få byta anställning, även om hon inte skulle avträda med omedelbar verkan.</textBlock>
  </contentBlock>
  <contentBlock page="0" id="i-756cd113f0b44e7b">
    <textBlock id="i-a2c47453e3c9dcba">Det är klart att man kan säga att inget annat land har en invandrarminister på heltid, men inget annat land har hittills heller fört en så förnämlig invandringspolitik som Sverige. Det finns inget land som har tagit så väl hand om de flyktingar och invandrare som en gång har fått stanna som just vårt land. Här krävs att man följer upp ordentligt när det gäller svenskundervisning, möjligheten att få arbete och integreringen i det svenska samhället.</textBlock>
  </contentBlock>
  <contentBlock page="0" id="i-28b98f8a3ed9bfd0">
    <textBlock id="i-aa3cab22839a74c0">Informationen om hur flyktingarna har det, särskilt när flyktingfientligheten blossar upp i landet, som jag tror att Carl Bildt instämde i behovet av, skulle man som invandrarminister kunna ägna sig åt i princip dygnet runt.</textBlock>
  </contentBlock>
  <contentBlock page="0" id="i-cd21039d3d6f2ae9">
    <textBlock id="i-ec37d6f3f2c82842">Om Birgit Friggebo hade haft mer tid att ägna sig åt invandrarfrågorna kanske hon hade gjort litet mer måttfulla bedömningar och inte gjort de uttalanden som hon gjorde när det gällde kosovoalbanerna.</textBlock>
    <textBlock id="i-1dde791a8de0b5f1">De har verkligen skadat, inte bara kosovoalbanerna utan hela Sveriges och regeringens anseende. Det är snudd på oförlåtligt, trots att vi i utskottet förlåter henne, att invandrarministern kunde ha en så fördömande attityd som hon hade när hon drog alla kosovoalbaner över en kam och ansåg att de var stöldaktiga. Om hon hade haft litet mer tid kanske hon förhoppningsvis hade avhållit sig från att låta sig provoceras till ett så dumt uttalande.</textBlock>
  </contentBlock>
  <contentBlock page="0" id="i-145c0b2862e4fbb2">
    <textBlock id="i-92fa5fece559616b">Anf. 83  HARRIET COLLIANDER (nyd)</textBlock>
    <textBlock id="i-bb5e92701f05e698">replik:</textBlock>
  </contentBlock>
  <contentBlock page="0" id="i-97e5a69d7ceda126">
    <textBlock id="i-1a3438cac5a946c5">Herr talman! Catarina Rönnung sade att vi i Ny demokrati uttalar oss litet märkligt, och att ett slags hyckleri har smugit sig in i Ny demokratis deklaration när det gäller flyktingpolitiken.</textBlock>
  </contentBlock>
  <contentBlock page="0" id="i-cacda624d5e54907">
    <textBlock id="i-d256ababfc6dfc75">Vi har hela tiden sagt att den svenska flyktingpolitiken är inhuman. Behandlingen av kosovoalbanerna är ett alldeles utomordentligt exempel på detta. Man får komma hit och sedan åker man ut härifrån. Det kanske inte sker lika kvickt som man kom hit utan det dröjer kanske</textBlock>
    <textBlock id="i-014ec6ad20855eac">1,5--2 år innan man lämnar Sverige, men man måste dock lämna landet.</textBlock>
  </contentBlock>
  <contentBlock page="0" id="i-395e73fd9d350194">
    <textBlock id="i-dba66e2fca963be2">När ett samhälle har begränsade samhällsresurser skall dessa fördelas. Jag kan inte se att det skall vara förbjudet att ha synpunkter på hur resurserna fördelas. Det har vi här i riksdagen och det har folket ute i landet också. Jag tycker att man skall få ha åsikter om detta utan att misstänkliggöras.</textBlock>
  </contentBlock>
  <contentBlock page="0" id="i-881e39b109e21847">
    <textBlock id="i-4b533c89f2f223ac">Med den utveckling som invandrarpolitiken har haft i Sverige håller vi på att skapa en s.k. fjärde marginaliserad klass som lever på bidrag, och den kan bli väldigt stor. Detta är något som svenska folket har svårt att acceptera och förlika sig med.</textBlock>
    <textBlock id="i-0f7011b10c871829">Situationen blir också inhuman därför att de människor som aldrig kommer ut på arbetsmarknaden får en hopplös situation. Jag menar att historiens dom kommer att bli hård. Om man utgår från statistik och forskningsrapporter kan man på ett ungefär räkna fram att de utomnordiska invandrare som vi har här i Sverige, utan att de föder barn, kommer att utgöra 21 % av befolkningen om ungefär en mansålder.</textBlock>
    <textBlock id="i-dc59fbd0081d70d6">Svenskarna kommer att bli i minoritet i sitt eget land omkring år 2050. Då har vi också åstadkommit ett mångetniskt samhälle med etniska och religiösa konflikter precis som vi kan se på kontinenten och i det forna Jugoslavien. Då har vi importerat problemen hit. Den som inte vill ha en sådan utveckling i Sverige skall kunna få säga det utan att bli misstänkliggjord.</textBlock>
  </contentBlock>
  <contentBlock page="0" id="i-0ab2ea9dbf543350">
    <textBlock id="i-dc69e4bac28e5b70">Vi kan faktiskt inte här i Sverige lösa tredje världens problem. Det är naivt att tro det. Genom att vi har den i förhållande till omvärlden avvikande asylpolitiken, bidrar vi till en negativ utveckling i tredje världen, eftersom det är de bäst utbildade människorna som söker sig hit. I de här länderna blir man därigenom dränerad på kunskap och kompetens. Man måste alltså hitta andra vägar.</textBlock>
  </contentBlock>
  <contentBlock page="0" id="i-45ffda86d736d785">
    <textBlock id="i-1b5a48347eef6c5b">Jag tycker att vi faktiskt har rätt att få framföra dessa åsikter utan att bli anklagade för att vara hycklare, rasister eller vad det nu är ni påstår. Jag trodde att sådant var ute ur den här kammaren vid det här laget.</textBlock>
  </contentBlock>
  <contentBlock page="0" id="i-0e8a604c0e5088d5">
    <textBlock id="i-3a7ae2fa6caf5bd6">Anf. 84  CATARINA RÖNNUNG (s)</textBlock>
    <textBlock id="i-485b76d5da11f459">replik:</textBlock>
  </contentBlock>
  <contentBlock page="0" id="i-842ddd6a92e1c795">
    <textBlock id="i-eb2dc89882e92ea8">Herr talman! I demokratins namn har naturligtvis</textBlock>
    <textBlock id="i-afc8640c49c4804d">Ny demokrati rätt att framföra vilka åsikter som helst. Jag som varande motståndare till Ny demokrati är också i min fulla rätt att bemöta dem.</textBlock>
    <textBlock id="i-4801ae0353d35b39">Det är verkligen märkligt att det är just Ny demokrati som står för humaniteten i flyktingfrågan i Sverige och i denna kammare. Alla vi andra som sitter här skulle alltså vara inhumana.</textBlock>
    <textBlock id="i-92efd3e6ab206eb6">Det är ett så märkligt påstående att jag skall lägga det på minnet.</textBlock>
  </contentBlock>
  <contentBlock page="0" id="i-910fc3a23923f617">
    <textBlock id="i-2bb9052c9ef6a946">Anf. 85  BENGT HURTIG (v):</textBlock>
  </contentBlock>
  <contentBlock page="0" id="i-48a6958e1637e602">
    <textBlock id="i-56ab8008086f59a2">Herr talman! Jag ställer mig i huvudsak bakom konstitutionsutskottets skrivning när det gäller granskningen av flyktingpolitiken. Men jag har i en meningsyttring markerat att jag anser att utskottet inte har haft tillräckligt granskningsunderlag för att bedöma regeringens beslut att avvisa vissa peruanska asylsökande. Avvisningen har skett med hänvisning till anknytningen till terrorism, men jag betvivlar att avvisningen är förenlig med utlänningslagen och Genèvekonventionen om tortyr. Jag hade gärna sett att utskottet hade kunnat tränga djupare in i dessa problem. Tyvärr har vi inte hunnit med det denna gång, och det kanske finns anledning att återkomma.</textBlock>
  </contentBlock>
  <contentBlock page="0" id="i-590ef35fffcfa30c">
    <textBlock id="i-28dc0a2106aa69ab">Det råder en påtaglig skillnad mellan den svenska regeringens bedömning av situationen för de mänskliga rättigheterna i t.ex. Peru och den amerikanska regeringens bedömning. Jag anser att en väg för utskottet att gå fram vore att granska om de 19 fall som regeringen har fattat beslut om och som var startpunkten för den nuvarande behandlingen av de peruanska flyktingarna har behandlats i enlighet med svensk utlänningslagstiftning och de konventioner som</textBlock>
    <textBlock id="i-4a3012d3deb0f133">Sverige har skrivit under.</textBlock>
  </contentBlock>
  <contentBlock page="0" id="i-8139048db0443ae5">
    <textBlock id="i-a4e0d04c6038bd7f">I övrigt ställer jag mig bakom utskottets skrivning i detta avsnitt.</textBlock>
  </contentBlock>
  <contentBlock page="0" id="i-2083a309c47c244f">
    <textBlock id="i-cac640c787fd5135">Anf. 86  HANS GÖRAN FRANCK (s):</textBlock>
  </contentBlock>
  <contentBlock page="0" id="i-ffdd1787afad12d4">
    <textBlock id="i-e582faba55d1155c">Herr talman! Jag vill göra några korta kommentarer. Frågan om Birgit Friggebos uttalande om kosovoalbaner grundas på en anmälan, som jag gjorde i ärendet. Det var bra att utskottet gjorde en enhällig bedömning så att det blev en samlad markering. För egen del hade jag förvisso kunnat gå längre i min kritik på denna punkt. Men jag vill ändå här markera att Birgit</textBlock>
    <textBlock id="i-86154346c50c4f95">Friggebos uttalande inte bara var olämpligt.</textBlock>
    <textBlock id="i-22b3a404fb8e9ef7">Utskottet skriver att uttalandet var generaliserande och nedsättande för de berörda kosovoalbanerna.</textBlock>
    <textBlock id="i-45512b2a46f02cba">Det framgick inte av Ingela Mårtenssons anförande.</textBlock>
  </contentBlock>
  <contentBlock page="0" id="i-dfef392cda0f2944">
    <textBlock id="i-4087a4e9f6ed7339">Jag vill även ha sagt att statsministern praktiskt taget omedelbart försvarade detta generaliserande och nedsättande uttalande. Det hade varit på sin plats att även han hade bett om ursäkt för vad han yttrade i den frågan.</textBlock>
  </contentBlock>
  <contentBlock page="0" id="i-530d8c1a4de0b5e5">
    <textBlock id="i-d2772972ace6ea43">Jag vill framhålla att det inte rör sig om att vare sig nu eller tidigare kräva en invandrar- och flyktingminister på heltid. I reservationen sägs att det hade varit behövligt att ha en minister som hade dessa frågor såsom huvudsakligt ansvarsområde.</textBlock>
    <textBlock id="i-b786b73cb64427f9">Det finns all anledning att fortfarande hysa den åsikten. Den omständigheten att Birgit Friggebo såsom invandraroch kulturminister har sluppit ifrån att handlägga de enskilda ärendena innebär inte att det saknas behov av en minister med detta såsom huvudsakligt ansvarsområde. Särskilt i den kritiska situation som rått hade det varit behövligt. Det är ju alldeles klart att inte bara flyktingfrågorna saknat en tillfredsställande bearbetning. Det är ett faktum att såväl invandrarverket som regeringen har i allt väsentligt fått ägna sig åt flyktingfrågor och därför inte kunnat ägna invandrarfrågorna tillräcklig tid.</textBlock>
  </contentBlock>
  <contentBlock page="0" id="i-56b56dcc56c04386">
    <textBlock id="i-19712e137a1a73df">Det var bra att Ingela Mårtensson framförde kritik mot Invandrarverkets dåvarande chef, som framförde det beramade uttalandet om konjunkturpolitik. Men man undrar då varför det inte kunde komma till uttryck i reservanternas uttalande. Detta är en del av det som inte har varit bra. Inte bara på denna punkt utan på en rad andra punkter har det förelegat klara och påtagliga motsättningar, där Invandrarverket inte har kunnat fungera på ett tillfredsställande sätt. Det var därför inte heller överraskande att Christina Rogestam till slut avgick.</textBlock>
  </contentBlock>
  <contentBlock page="0" id="i-671e66171571b34a">
    <textBlock id="i-e446d70da8907a62">Sverige har inte bara ett åtagande, Harriet</textBlock>
    <textBlock id="i-e693d4296f1f79e9">Colliander. Utöver Genèvekonventionen har vi lagbestämmelser om de facto-flyktingar. Inte ens genom 13 december-beslutet sattes dessa bestämmelser helt åt sidan. Det var de mest skyddsbehövande som då kom in i bilden.</textBlock>
    <textBlock id="i-9dd267c67dd2286e">Dessutom har vi de humanitära skälen, som det också finns bestämmelser om. Slutligen finns det bestämmelser om krigsvägrare. I detta sammanhang bör man ge en saklig bild av vad lagar och förordningar föreskriver.</textBlock>
  </contentBlock>
  <contentBlock page="0" id="i-45d5ff622dbdd8ed">
    <textBlock id="i-7ebd8cbdebde5812">Vi har också skyldigheter gentemot UNHCR. Jag tycker att Harriet Colliander helt bortser från att</textBlock>
    <textBlock id="i-dce2a047424ff6b2">3,5 miljoner människor har blivit hemlösa i</textBlock>
    <textBlock id="i-f1f18b7072a5b096">Jugoslavien. Även om de har fått en kortare fristad i olika länder, har ändå hundratusentals människor undgått död och förintelse genom att Europa trots allt ställt upp, om än på ett ofullgånget sätt.</textBlock>
  </contentBlock>
  <contentBlock page="0" id="i-73e801b8c2d09fbd">
    <textBlock id="i-1c384dba0679e0f2">Anf. 87  HARRIET COLLIANDER (nyd)</textBlock>
    <textBlock id="i-986eabb5e84fd229">replik:</textBlock>
  </contentBlock>
  <contentBlock page="0" id="i-d44c015ed331262b">
    <textBlock id="i-a4e2d632b2ee1d50">Herr talman! De regler som Hans Göran Franck säger att vi har att följa är sådana regler som vi själva har stiftat och som vi själva också kan ändra eller tillfälligt sätta ur spel, vilket vi gjorde när vi skärpte det s.k. 13 december-beslutet. Det är precis vad vi kan göra, när vi finner att vi inte kan ta emot flera flyktingar i Sverige.</textBlock>
  </contentBlock>
  <contentBlock page="0" id="i-ed27ec13f558ad3c">
    <textBlock id="i-7a38ba2175a1697a">Regeringen tog hänsyn till vad UNHCR ansåg när det gällde att skicka tillbaka kosovoalbaner sommaren 1992. Jag menar att vi måste se till hur förhållandena är här i Sverige och hur vi bäst kan hjälpa. Vi i Sverige kan inte ta emot alla. Det förmodar jag att även Hans Göran Franck inser. Vi måste verka för att förhållandena ute i världen blir bättre, så att människor inte kommer hit.</textBlock>
  </contentBlock>
  <contentBlock page="0" id="i-b454b4acf7f09554">
    <textBlock id="i-42a0471760b82013">Anf. 88  HANS GÖRAN FRANCK (s)</textBlock>
    <textBlock id="i-9594d9d85ece0d68">replik:</textBlock>
  </contentBlock>
  <contentBlock page="0" id="i-f6bac69c35e4967c">
    <textBlock id="i-524197c9ab2a9ff4">Herr talman! Att ständigt tala om för oss att vi i</textBlock>
    <textBlock id="i-2095a72457064500">Sverige inte kan ta emot alla blir alltmer ihåligt för varje gång det sägs. Harriet Colliander bryr sig inte ett dugg om att 3,5 miljoner människor i det forna</textBlock>
    <textBlock id="i-ce8f8514e03860c8">Jugoslavien har blivit hemlösa. Vi har tagit emot</textBlock>
    <textBlock id="i-9f3c072048dc08ee">75 000--80 000 av dessa människor. Det finns en demagogi i sättet att uttala sig om det här som förekommer inte bara här utan i ännu gravare och allvarligare former när man talar ute i landet.</textBlock>
  </contentBlock>
  <contentBlock page="0" id="i-dc0c25fce094db00">
    <textBlock id="i-939159dc2b416239">Det är ju alldeles klart att Sverige har gjort bara ett mindre åtagande i detta fall. Det rör sig om att</textBlock>
    <textBlock id="i-84f3282f72d70602">700 000 människor har flytt till Västeuropa. Men bakgrunden till det hela har blivit att den återstående delen av dessa 3,5 miljoner människor har fått stanna i krigsområdena och i närområdena.</textBlock>
    <textBlock id="i-538e695df8b3cfea">Detta har blivit konsekvensen av att alltför få länder har ställt upp. I Västeuropa är det framför allt Tyskland, Schweiz, Österrike, Holland och</textBlock>
    <textBlock id="i-e6c8739152747aab">Sverige som har ställt upp på ett någorlunda hedervärt sätt. Men den stora bördan har drabbat det forna Jugoslavien, Ungern, Tjeckoslovakien och de länder som ligger närmast. Jag kan vittna om hur pass allvarlig denna situation är efter det att jag nyligen har besökt Tjeckoslovakien och en del av det forna Jugoslavien.</textBlock>
  </contentBlock>
  <contentBlock page="0" id="i-844a3023839a9eb9">
    <textBlock id="i-23b869798e3eeae8">Anf. 89  HARRIET COLLIANDER (nyd)</textBlock>
    <textBlock id="i-975a8b05a69f19ac">replik:</textBlock>
  </contentBlock>
  <contentBlock page="0" id="i-72068032dcacc8ff">
    <textBlock id="i-84247a26cdefd43a">Herr talman! Jag bagatelliserar inte förhållandena i</textBlock>
    <textBlock id="i-b66eb67230f91ab0">Jugoslavien. Vad jag menar att man skall göra, vilket också den svenska regeringen har gjort genom sina internationella kontakter, är att försöka hjälpa så nära som möjligt. Det är de möjligheter som man i första hand har.</textBlock>
  </contentBlock>
  <contentBlock page="0" id="i-887cb3f2edc58a63">
    <textBlock id="i-63efae04d69572aa">När jag säger att vi inte kan ta emot alla i Sverige, menar jag att det finns en begränsning när det gäller vad vi kan åstadkomma här i Sverige. Vi måste rikta in våra åtgärder på att hjälpa så nära de behövande som möjligt. Det är en uppfattning som jag står för.</textBlock>
  </contentBlock>
  <contentBlock page="0" id="i-a5f93025211fa3c1">
    <textBlock id="i-1903832a89fe71ac">Anf. 90  HANS GÖRAN FRANCK (s)</textBlock>
    <textBlock id="i-ac17d316bcac7f2b">replik:</textBlock>
  </contentBlock>
  <contentBlock page="0" id="i-052f709cf309992e">
    <textBlock id="i-1e0f5b2cae7921d7">Herr talman! Även detta uttalande från Harriet</textBlock>
    <textBlock id="i-6411890fc7a2739e">Colliander visar att hon har vissa svårigheter med att sätta sig in i frågan. Sanningen om historien är ju att de huvudsakliga insatserna, inte bara från</textBlock>
    <textBlock id="i-e86570d50da0da57">Sveriges sida utan även från andra länders sida, sker genom de insatser som under ledning av</textBlock>
    <textBlock id="i-a70b6040f2cd6905">UNHCR görs i grannområdena och i det forna</textBlock>
    <textBlock id="i-49f6c338f0ccfe78">Jugoslavien och som görs av FN. Där sätts ju de stora mänskliga och andra resurserna in. Jag tycker att de är otillräckliga. Men det blir ju inte bättre av att man här försöker tala om den här frågan som om alla insatser rör sig om att alla kommer hit och att man bortser från den andra sidan av saken. I detta sammanhang behövs det både och. Det tycker jag att Harriet Colliander borde inse.</textBlock>
  </contentBlock>
  <contentBlock page="0" id="i-3b53a94cf23414f0">
    <textBlock id="i-93b54c90ecda3d8f">Harriet Collianders sätt att argumentera har varit till skada. Men dess bättre växer det nu fram en stark opinion. Det visar sig också att insamlingarna till förmån för de hemlösa och för flyktingarna från det forna Jugoslavien växer sig allt starkare, och Ny demokrati blir förhoppningsvis alltmer isolerat.</textBlock>
    <textBlock id="i-eba6b3ca0af7292b">Men domen, vilket tidigare sades av Catarina</textBlock>
    <textBlock id="i-77ba4d1f6320f5b5">Rönnung och som jag vill upprepa, kommer att bli hård över Ny demokrati och dess gelikar i andra länder.</textBlock>
  </contentBlock>
  <contentBlock page="0" id="i-b03d443c042fe85b">
    <textBlock id="i-d7ef9cf87b4b7b30">Anf. 91  INGELA MÅRTENSSON (fp):</textBlock>
  </contentBlock>
  <contentBlock page="0" id="i-538ab73421778b28">
    <textBlock id="i-f67944f7af54d058">Herr talman! Jag kunde inte låta bli att begära ordet igen för att reagera på Harriet Collianders replikskifte med Catarina Rönnung, som jag tyckte var ett fasansfullt inlägg.</textBlock>
  </contentBlock>
  <contentBlock page="0" id="i-bd2e830426cc4174">
    <textBlock id="i-0cca16a42b8050f0">Jag tillåter mig att kalla det för en rasistisk åskådning när man talar om att svenskarna skall bli i minoritet framöver och om att man vill särskilja raser. Då har man enligt mitt förmenande en rasistisk åskådning. Det var precis denna typ av argumentering som fanns i den artikel i Svenska</textBlock>
    <textBlock id="i-26d7b6374c9b72b0">Dagbladet som jag tog upp i mitt anförande till att börja med och som har väckt stor förstämning hos dem som har läst artikeln och som har förundrat sig över att man över huvud taget publicerat den. Nu har vi fått höra samma argumentering här i Sveriges riksdag. Jag tycker att det är förfärligt.</textBlock>
  </contentBlock>
  <contentBlock page="0" id="i-b089f5344a36b934">
    <textBlock id="i-3933fe2ef6f8912f">Anf. 92  HARRIET COLLIANDER (nyd):</textBlock>
  </contentBlock>
  <contentBlock page="0" id="i-d7759644ae3e492c">
    <textBlock id="i-401d5862973df880">Herr talman! Jag förstår av Ingela Mårtenssons inlägg att jag inte har de rätta åsikterna. Och när jag inte har de rätta åsikterna så kallas de för rasistiska.</textBlock>
  </contentBlock>
  <contentBlock page="0" id="i-a8fe4900a310167d">
    <textBlock id="i-660d119ae088ded5">Om vi här i Sverige tar emot 50 000, 60 000 eller</textBlock>
    <textBlock id="i-f19bd8b3d3572bbd">70 000 människor varje år är det klart att svenskarna så småningom blir i minoritet. Man kan räkna fram detta genom födelsetal hos invandrare som kommer hit och genom födelsetal hos svenskarna och hur många som kommer hit. Det är inte alls så svårt att räkna ut hur befolkningsförhållandena kommer att bli här i</textBlock>
    <textBlock id="i-bfb83245ae5ddd04">Sverige.</textBlock>
  </contentBlock>
  <contentBlock page="0" id="i-ab653bbe1c9eff6d">
    <textBlock id="i-960999af2f3e4855">Jag påstår att det svenska samhället, med de stora befolkningsgrupper som vi tar in här i Sverige från olika håll i världen -- de flesta kommer faktiskt från tredje världen, trots att Jugoslavienproblemet nu skymmer detta förhållande -- blir ett mångetniskt samhälle. Vad är det för fel att säga det? Det blir ju så.</textBlock>
  </contentBlock>
  <contentBlock page="0" id="i-bd87f4e1d2e90b92">
    <textBlock id="i-b8135fa2d0ea3c79">Vi vet också att människor har svårt att leva sams i mångetniska samhällen med olika religioner. Det är inget konstigt med det heller. Många svenskar vill inte ha ett sådant samhälle. Det skall man också kunna få säga.</textBlock>
  </contentBlock>
  <contentBlock page="0" id="i-a320eacaca2d7808">
    <textBlock id="i-8b6025aac69d58b4">Om Ingela Mårtensson vill ha ett sådant samhälle, så må det vara hennes åsikt. Men jag skall inte behöva stå här och bli kallad rasist därför att jag beklagar att svenskarna så småningom blir i minoritet.</textBlock>
  </contentBlock>
  <contentBlock page="0" id="i-e6cbe503b389ee8a">
    <textBlock id="i-75a8eb19cd319604">Anf. 93  CATARINA RÖNNUNG (s):</textBlock>
  </contentBlock>
  <contentBlock page="0" id="i-ea31a28442da7a6a">
    <textBlock id="i-e953a5bc0950620f">Herr talman! Jag skulle vilja fråga Harriet</textBlock>
    <textBlock id="i-48f30876327e6c57">Colliander vad det är för fel att Sverige blir ett mångetniskt samhälle, om det inte redan är det. Är det inte bra med litet nytt och friskt blod, så att tröga svenskar får litet uppblandning från främmande nationer? Är det inte av värde att vi i</textBlock>
    <textBlock id="i-a4fb40faf9665e40">Sverige inte isolerar oss utan får andra kulturella influenser än dem som vi själva kan åstadkomma?</textBlock>
    <textBlock id="i-594876622fab4c99">Varför skulle det vara något negativt att vi öppnar våra gränser för andra folkslag? Vi har ju alla en gång invandrat till Sverige. Ingen av oss är fri från detta. Svenskar kan ju inte isolera sig i Sverige och stänga gränserna och säga att vi inte vill ha ett mångetniskt samhälle. Det har vi redan.</textBlock>
  </contentBlock>
  <contentBlock page="0" id="i-e59614a2eb32a5b2">
    <textBlock id="i-3b91038a6943c45e">Det skulle också vara roligt att få veta när svenskarna enligt Ny demokratis beräkningar kommer att vara i minoritet.</textBlock>
  </contentBlock>
  <contentBlock page="0" id="i-5a349229ad95dd0c">
    <textBlock id="i-f60e155501cc7da8">Anf. 94  INGELA MÅRTENSSON (fp):</textBlock>
  </contentBlock>
  <contentBlock page="0" id="i-0b44bc5e326317a8">
    <textBlock id="i-77e0b5fff0aec844">Herr talman! Av det sätt som Harriet Colliander resonerar på måste det vara på det sättet att hon föredrar att det skall bo bara svenskar i Sverige.</textBlock>
    <textBlock id="i-1167ccdec9b1f2fb">Om man anser det har man väl en rasistisk inställning? Men precis som Catarina Rönnung sade har vi redan ett mångkulturellt samhälle. Vi har haft invandring under väldigt många år. Vi är ju svenskar allihop. Förresten, vad är det för fel på att det kommer andra grupper hit?</textBlock>
  </contentBlock>
  <contentBlock page="0" id="i-fe78cd5700acad85">
    <textBlock id="i-99cff66f883174d8">När man resonerar på ett sådant sätt måste man vara medveten om att det är en rasistisk inställning.</textBlock>
    <textBlock id="i-d88b9529a46de82b">Om man skall behålla visa raser, så är det väl en rasistisk inställning? Och vad betyder det för de förfärliga grupper som lyckligtvis inte är så stora i</textBlock>
    <textBlock id="i-394bbf8d2d49fab2">Sverige i dag men som ändå finns där? De är skrämmande. Att Ny demokrati som ett parlamentariskt parti vill blåsa under sådana stämningar är förfärligt.</textBlock>
  </contentBlock>
  <contentBlock page="0" id="i-101d5c40a3ffcda9">
    <textBlock id="i-4b5caf34a7ba438a">Anf. 95  HARRIET COLLIANDER (nyd):</textBlock>
  </contentBlock>
  <contentBlock page="0" id="i-d95cbeadf8aa583b">
    <textBlock id="i-d0a1ab5cd94033e2">Herr talman! Först vill jag säga till Catarina</textBlock>
    <textBlock id="i-02e0da60be25f4d7">Rönnung att det finns befolkningsrapporter, det finns statistik, det finns undersökningar. Jag kan furnera Catarina Rönnung med sådana uppgifter.</textBlock>
    <textBlock id="i-169e1bdf1c2e6efe">Det är ingenting som jag står och fabricerar här.</textBlock>
    <textBlock id="i-acbcdef57f81465d">Sådant kan man ta reda på. Det är inga konstigheter med det. Man kan räkna fram detta.</textBlock>
    <textBlock id="i-917d00dc78fdb379">Det är bara objektiva siffror, man behöver inte lägga några värderande aspekter på dem, som ni gör här. Så fort jag tar fram en faktauppgift lägger ni värderande aspekter på den, vilket jag inte gör.</textBlock>
  </contentBlock>
  <contentBlock page="0" id="i-9dd7559487891381">
    <textBlock id="i-fedc332135cd9d06">Jag blev litet upprörd över Ingela Mårtensson som pratar om rasistiska grupper. Det får stå för henne själv. Jag pratar om ett mångetniskt samhälle, om etniska grupper som kommer hit. Det ligger egentligen inget negativt i det. Jag konstaterar bara att det är ett sådant samhälle som vi får. Frågan är om man vill ha ett sådant samhälle.</textBlock>
  </contentBlock>
  <contentBlock page="0" id="i-b5744d2c82b0b5f8">
    <textBlock id="i-cc428419322e92d4">Jag tycker att det finns en gräns, när den svenska kulturen inte är det som är det tongivande i Sverige längre. Om jag vill att vi skall ha en svensk kulturtradition, att det skall vara den svenska identiteten, kan jag väl få tycka och anse det. Det är många med mig som anser det.</textBlock>
  </contentBlock>
  <contentBlock page="0" id="i-08181fbb2cd73230">
    <textBlock id="i-b7c0a269d2b9d595">Det har varit skillnad på invandring. Om man ser på invandringen århundraden tillbaka, med tyskar, valloner och judar som har kommit hit, och även arbetskraftsinvandringen på 50- och 60-talen, har det varit människor som har kommit hit i mindre grupper och som så småningom har sugits upp och assimilerats i det svenska samhället.</textBlock>
  </contentBlock>
  <contentBlock page="0" id="i-e771279711c060e5">
    <textBlock id="i-1d28f5f7e52bddbc">Nu är det inte så längre. Nu är det stora grupper som kommer från helt andra kulturkretsar i världen än från Västeuropa, där vi så att säga hör hemma och har vår kulturtradition. Det är människor från tredje världen med helt andra kulturer, helt andra släkttraditioner och helt annan religion som kommer hit.</textBlock>
  </contentBlock>
  <contentBlock page="0" id="i-f499522351f1cdf1">
    <textBlock id="i-b10b4817a415edd2">Vi menar att människor skall ha rätt att leva med sina kulturtraditioner. De skall inte tvingas in i det svenska. Har man den uppfattningen och människor inte kan bli assimilerade här, får vi ett mångetniskt samhälle. Då är frågan om man tycker att det är bra eller inte. Det kan man ha olika åsikter om. Jag önskar att den dominerande kulturtraditionen i Sverige skall vara svensk. Det är</textBlock>
    <textBlock id="i-3ee826703cd85b96">Ny demokratis uppfattning, och för det behöver man inte bli beskylld för att vara rasist.</textBlock>
  </contentBlock>
  <contentBlock page="0" id="i-072c2ca8f09c2c85">
    <textBlock id="i-0a512162b8e8bc53">Anf. 96  TORGNY LARSSON (s):</textBlock>
  </contentBlock>
  <contentBlock page="0" id="i-1c807dd8e095a81c">
    <textBlock id="i-55e7e81cc1a7ce46">Herr talman! Jag är också en av dem som blev minst sagt häpen över det yttrande som Harriet</textBlock>
    <textBlock id="i-ce6f618d7ed53518">Colliander har fällt ett par gånger. Jag tycker att</textBlock>
    <textBlock id="i-52b41e5a6030426c">Harriet Colliander skall ställa sig frågan: När blir man svensk?</textBlock>
  </contentBlock>
  <contentBlock page="0" id="i-850f6bbf2946b7de">
    <textBlock id="i-1d5264645bf58487">Hon försöker räkna fram när den svenska folkstammen är i minoritet. En del av oss som befinner oss i den här kammaren har son-namn. Vi kan heta Pettersson, Mårtensson eller Larsson. Vi är troligen svenskar. Det finns i denna kammare även de som har främmande namn. Men jag betraktar dem också som svenskar. Även om man kan ha förfäder som har kommit från andra länder, blir man efter hand i stor utsträckning assimilerad.</textBlock>
    <textBlock id="i-774074a195da612e">Jag begriper mig inte på logiken i det yttrande som</textBlock>
    <textBlock id="i-e3103200e9073cf9">Harriet Colliander har fällt.</textBlock>
  </contentBlock>
  <contentBlock page="0" id="i-11fcd3c85cde3372">
    <textBlock id="i-87ce909a7a929786">Enligt det senaste inlägget tycks hon göra något slags skillnad beroende på hur långt ifrån Sverige man bor. Hon talar om att det är fråga om helt andra religioner. Jag vill bara erinra Harriet</textBlock>
    <textBlock id="i-a72a86bc41f25cc6">Colliander om att det inte är så länge sedan man på många håll här i Sverige med fasa såg på katoliker.</textBlock>
    <textBlock id="i-e991194dd3939bc5">Det var på ungefär samma sätt som vissa i vårt land ser på muslimer i dag.</textBlock>
  </contentBlock>
  <contentBlock page="0" id="i-8b1e7e2d9662f313">
    <textBlock id="i-c1c1cd734afc0ac4">Jag tycker att Harriet Colliander är skyldig att förklara, här eller i något annat sammanhang, vad som menas med svensk kulturtradition. Själv bor jag i en stad, Göteborg, där många olika folkgrupper har bidragit till den kulturtradition som finns. Det är så också med landet i övrigt.</textBlock>
  </contentBlock>
  <contentBlock page="0" id="i-0921600ab665915c">
    <textBlock id="i-c39b569f77498936">Anf. 97  CATARINA RÖNNUNG (s):</textBlock>
  </contentBlock>
  <contentBlock page="0" id="i-f017d609c017ce1c">
    <textBlock id="i-fc6b41bdacb45095">Herr talman! Det finns många grupper i samhället som propagerar för svenskhet. Det brukar vara ytterlighetsgrupper på högerkanten för det mesta.</textBlock>
  </contentBlock>
  <contentBlock page="0" id="i-9327391d45888885">
    <textBlock id="i-0a587f1fa4287e39">Jag skulle vilja fråga Harriet Colliander, som också propagerar för svenskhetens bevarande, om hon sympatiserar med gruppen Bevara Sverige svenskt eller om hon tar avstånd från den gruppens agerande.</textBlock>
  </contentBlock>
  <contentBlock page="0" id="i-1940964937c97e8f">
    <textBlock id="i-6f82ebafccf458aa">Anf. 98  HARRIET COLLIANDER (nyd):</textBlock>
  </contentBlock>
  <contentBlock page="0" id="i-17884f81f0641db9">
    <textBlock id="i-286a1905fe107d29">Herr talman! Jag har aldrig sagt bevara Sverige svenskt och jag stöder inte gruppen Bevara Sverige svenskt.</textBlock>
  </contentBlock>
  <contentBlock page="0" id="i-f1e16f3864639d66">
    <textBlock id="i-b38f7463b1b7cabc">Nu pratas det om ytterlighetsgrupper. Det var väl en ytterlighetsgrupp här i riksdagen som till slut lyckades få upp en svensk flagga här i kammaren.</textBlock>
    <textBlock id="i-c6e62ad51ee967af">Jag tycker att det får finnas gränser när man pratar om ytterlighetsgrupper.</textBlock>
  </contentBlock>
  <contentBlock page="0" id="i-72ce369ba145417a">
    <textBlock id="i-4d4cef9a1bf2ea60">Det är väl inte så konstigt vad svensk kultur och kulturtradition är, om man kan sin kulturhistoria och tittar bakåt i tiden. Vad jag vet kan vi inte konstatera att det har varit några stora invandringar till Sverige kanske sedan stenåldern. Man kan räkna upp vilka folkgrupper som kom hit under medeltiden. Vi har alltså alltid, så långt vi kan se tillbaka, tillhört den västeuropeiska kulturtraditionen. Vi har haft den katolska kyrkan här, fast vi på 1500-talet övergick till protestantismen. Det är fortfarande samma kulturkrets som vi hämtar vårt tankegods ifrån.</textBlock>
  </contentBlock>
  <contentBlock page="0" id="i-84f109e0d1457e0c">
    <textBlock id="i-c81f547ea3d5b598">Jag tycker inte att man kan dra likhetstecken mellan islam och katolska kyrkan. Det handlar om två helt olika kulturkretsar. När man plockar in väldigt många främmande element kan det bli en god uppblandning. Men det kan också bli så, om man som vi har en mycket stor invandring från tredje världen, att dessa människor inte blir assimilerade i det svenska samhället, utan att det uppstår motsättningar. Det kan vi se på många håll i världen. Det är i så fall inte något märkligt som inträffar här i Sverige.</textBlock>
  </contentBlock>
  <contentBlock page="0" id="i-822a017a055b5a37">
    <textBlock id="i-0e7a7fc6d76a07ef">Anf. 99  CATARINA RÖNNUNG (s):</textBlock>
  </contentBlock>
  <contentBlock page="0" id="i-6b4955b8027f3997">
    <textBlock id="i-92c3f6f77464e786">Herr talman! Harriet Colliander gör sig skyldig till en del glidande formuleringar. Om man skulle stå på den sida som vill ha en generös och tolerant flykting- och invandrarpolitik, står man plötsligt inte upp för Sverige som nation, vår nationalsymbol, den svenska flaggan, ifrågasätter man. Jag tycker att den argumenteringen också är egendomlig.</textBlock>
  </contentBlock>
  <contentBlock page="0" id="i-70df35b0d6e2ffca">
    <textBlock id="i-f03f1e7605e60f6f">Anf. 100  HARRIET COLLIANDER</textBlock>
    <textBlock id="i-0bdcfaf034eab2df">(nyd):</textBlock>
  </contentBlock>
  <contentBlock page="0" id="i-6df7923e6174c2ff">
    <textBlock id="i-4526a3df9a939efd">Herr talman! Nu förstår jag ingenting. Skulle jag ifrågasätta den svenska flaggan. Det var såvitt jag förstår den borgerliga majoriteten här i riksdagen som såg till att det kom upp en flagga över huvud taget här i kammaren.</textBlock>
  </contentBlock>
  <contentBlock page="0" id="i-04fcb17f9abf5927">
    <textBlock id="i-a9cd43903b912a03">Jag tycker att den här diskussionen börjar urarta.</textBlock>
    <textBlock id="i-3b5f3b552e730dbc">Man försöker misstänkliggöra Ny demokrati. Det är vad ni är ute efter.</textBlock>
  </contentBlock>
  <contentBlock page="0" id="i-b1568c45bc8a6793">
    <textBlock id="i-29e46be2d0c8995a">Det vi säger är att vi är rädda för det mångetniska samhälle som man håller på att skapa. Det har inte bara positiva drag. Vi har till Sverige importerat en grov kriminalitet. Vi har fått religioner som inte passar ihop i Sverige. Det kommer så småningom att bli problem. Det är vi övertygade om. Det kan jag få säga utan att bli kallad för rasist, hoppas jag.</textBlock>
  </contentBlock>
  <contentBlock page="0" id="i-a7ce2854ffd206b8">
    <textBlock id="i-758afcf0c486d124">Anf. 101  THAGE G PETERSON (s):</textBlock>
  </contentBlock>
  <contentBlock page="0" id="i-6a2ca1d24b449fe5">
    <textBlock id="i-a2f175cf052da204">Herr talman! Harriet Colliander var litet slarvig med fakta beträffande vår nationalsymbol, den svenska flaggan.</textBlock>
  </contentBlock>
  <contentBlock page="0" id="i-11e4fc78707f11a3">
    <textBlock id="i-12436607b454541e">Det var så att jag, när jag var talman, tog det slutliga initiativet i talmanskonferensen och förvaltningsstyrelsen till att flaggan sattes upp. Det fanns vid det tillfället också en motion. Den var skriven av Görel Bohlin, om jag inte minns fel.</textBlock>
  </contentBlock>
  <contentBlock page="0" id="i-cb4f98612e3bd461">
    <textBlock id="i-a1064f0e1d1ec076">Det var alltså i fullkomlig enighet som nationalsymbolen fick en plats i plenisalen. Jag skulle vara tacksam om Harriet Colliander inte sprider några felaktiga uppgifter om hur det gick till.</textBlock>
  </contentBlock>
  <contentBlock page="0" id="i-f7cc6f889050dc40">
    <textBlock id="i-4d38a825eba8daa3">Anf. 102  BENGT HURTIG (v):</textBlock>
  </contentBlock>
  <contentBlock page="0" id="i-c852cb13ef50af22">
    <textBlock id="i-3463807383588d7a">Herr talman! Trovärdigheten i argumentationen i de inlägg som jag har hört från Harriet Colliander skulle stärkas om vi fick se Ny demokrati ställa upp i kampen mot rasism här i Sverige. När vi deltar i den kampen på olika håll i landet ser vi inga företrädare för Ny demokrati. I stället för man fram argumentationen att vi skall stänga våra gränser.</textBlock>
    <textBlock id="i-11d248d013284bd1">Då underblåser man i själva verket den rasism som är ett visst problem i det här samhället.</textBlock>
  </contentBlock>
  <contentBlock page="0" id="i-3d34773bf67350f9">
    <textBlock id="i-e5fdd1c8481aebc9">Utnämningsfrågor</textBlock>
  </contentBlock>
  <contentBlock page="0" id="i-b8ae66b4355cc7a3">
    <textBlock id="i-239519cc040c32b2">(avsnitt 13)</textBlock>
  </contentBlock>
  <contentBlock page="0" id="i-9b8156322d3ccae3">
    <textBlock id="i-73c495de5b9ab804">Anf. 103  LISBETH STAAF-IGELSTRÖM</textBlock>
    <textBlock id="i-4d5288183533abc3">(s):</textBlock>
  </contentBlock>
  <contentBlock page="0" id="i-09d8ed8e400b73ff">
    <textBlock id="i-51f98561dc42b264">Herr talman! Låt mig först yrka bifall till reservation 6 i detta betänkande.</textBlock>
  </contentBlock>
  <contentBlock page="0" id="i-d09ad9eaf29e035a">
    <textBlock id="i-20a908aa2389d5e5">Efter bemyndigande av regeringen den 10 januari</textBlock>
    <textBlock id="i-6aa0cb55793ec22b">1991 tillkallade den dåvarande justitieministern under våren 1991 en parlamentarisk kommitté med uppdrag att utreda frågor om s.k. registrerat partnerskap m.m. Den här kommittén arbetar under namnet Partnerskapskommittén.</textBlock>
  </contentBlock>
  <contentBlock page="0" id="i-82376e519924c189">
    <textBlock id="i-d65d8e8c98dc4f54">Sedan kommitténs sekreterare hade entledigats på egen begäran utlystes sekreteraruppdraget under sommaren 1992, och två personer anmälde sitt intresse för uppdraget. Den ena av dem återkallade senare sin anmälan. Därefter beslutade statsrådet</textBlock>
    <textBlock id="i-954b777ad3c0310a">Reidunn Laurén den 11 september om förnyat förfarande med intresseanmälan. Samma dag underrättades den återstående sökande, en revisionssekreterare som börjat i hovrätt för över</textBlock>
    <textBlock id="i-ef9fb65671472f1d">20 år sedan och som tjänstgjort som rådman i hovrätt i omkring fyra år, om statsrådets beslut.</textBlock>
  </contentBlock>
  <contentBlock page="0" id="i-ad4d56eca9ffc31c">
    <textBlock id="i-184560a70df5f381">Ytterligare två sökande anmälde intresse för tjänsten. Båda dessa hade avsevärt kortare tjänstgöringstid än revisionssekreteraren. Den 16</textBlock>
    <textBlock id="i-4941155282f11eb8">oktober förordnade statsrådet Reidunn Laurén en hovrättsassessor, som börjat i hovrätt cirka sex år tidigare, att biträda som sekreterare i</textBlock>
    <textBlock id="i-6b1c0936501f1492">Partnerskapskommittén.</textBlock>
  </contentBlock>
  <contentBlock page="0" id="i-11d46871ca43dab2">
    <textBlock id="i-6c8d3651baa86162">Enligt en promemoria från Justitiedepartementet har just Partnerskapskommittén fått ett grannlaga uppdrag som bl.a. berör viktiga etiska och religiösa värderingar hos många människor. Man anser också att det är väsentligt för frågans fortsatta hantering att kommitténs arbetssätt inte kan misstänkliggöras och att dess förslag inte kan ifrågasättas annat än på rent sakliga grunder. Man anser vidare att krav på neutralitet skall kunna ställas med särskild tyngd när det gäller sekreteraruppdraget i denna kommitté.</textBlock>
  </contentBlock>
  <contentBlock page="0" id="i-a56417578b033655">
    <textBlock id="i-55db82f4b1a1d409">Enligt promemorian och statsrådet Reidunn Laurén har den nämnda revisionssekreteraren inte ansetts uppfylla kravet på neutralitet. Anledning till detta är att personen i fråga har åberopat att han har författat den av Socialstyrelsen utgivna boken</textBlock>
    <textBlock id="i-c10fec1287d02523">Homosexuellas rättigheter. Vidare har han åberopat att han sedan 1978 har följt och medverkat i den offentliga debatten rörande de homosexuellas situation i samhället. Han har tio års erfarenhet av psykologiskt, socialt och juridiskt arbete inom RFSL rådgivning för homosexuella.</textBlock>
  </contentBlock>
  <contentBlock page="0" id="i-f36d9212f820eb93">
    <textBlock id="i-d6292a3d50e6cae0">Enligt 11 kap. 9 § andra stycket i regeringsformen skall vid tillsättande av statlig tjänst avseende endast fästas vid sakliga grunder såsom förtjänst och skicklighet. I 4 kap. 3 § lagen (1976:600) om offentlig anställning (LOA) hänvisas till vad som är föreskrivet i regeringsformen eller annan författning om saklig grund för tillsättande av statlig tjänst. Vidare föreskrivs i paragrafen att bland de grunder som sålunda skall beaktas vid tillsättandet av statliga tjänster skall skickligheten sättas främst om det inte finns särskilda skäl för något annat.</textBlock>
  </contentBlock>
  <contentBlock page="0" id="i-f975c85f68f726c7">
    <textBlock id="i-084f132a762b3573">Vi socialdemokrater anser att det i detta ärende inte finns några särskilda skäl för att man skall frångå det som föreskrivits. Vi ifrågasätter därför statsrådet Reidunn Lauréns bedömning i det aktuella ärendet. Vi anser att revisionssekreteraren har en stor kunskap och erfarenhet på det område som Partnerskapskommittén har att utreda. Det är kunskaper och erfarenheter som kan vara utredningen till nytta.</textBlock>
  </contentBlock>
  <contentBlock page="0" id="i-a0df13c5310260d0">
    <textBlock id="i-a53395c6a99a0e4b">Mot denna bakgrund och med hänsyn till hans långa domstolserfarenhet torde det kunna förutsättas att han under ordförandens ledning skulle ha kunnat utföra sekreteraruppdraget i kommittén med erforderlig objektivitet. Inte ens statsrådet kan hävda något annat.</textBlock>
  </contentBlock>
  <contentBlock page="0" id="i-48eec84a4fc6b746">
    <textBlock id="i-5967e15d1c78afb5">Vi socialdemokrater anser vidare att de ledamöter som partierna har utsett att ingå i kommittén, liksom de personer som har att ta ställning till kommitténs kommande förslag, inte låter sig förledas att misstro sekreterarens arbete på grund av att han skulle kunna knytas till vissa partsintressen utifrån sina åberopanden.</textBlock>
  </contentBlock>
  <contentBlock page="0" id="i-2fc393cceb1b7146">
    <textBlock id="i-a6a0be4ba23fe847">Enligt vår uppfattning, herr talman, är detta ingen liten fråga. För oss är det mycket viktigt att yttrandefriheten respekteras och att otillbörlig diskriminering inte får ske. Därför kan statsrådet</textBlock>
    <textBlock id="i-f09c6c65795abebb">Reidunn Laurén inte undgå viss kritik.</textBlock>
  </contentBlock>
  <contentBlock page="0" id="i-fa65ac56816c0ad9">
    <textBlock id="i-9801482a6ef5de8a">Anf. 104  BENGT HURTIG (v):</textBlock>
  </contentBlock>
  <contentBlock page="0" id="i-920e231aca8862d0">
    <textBlock id="i-aeb80f0e5ea9679a">Herr talman! Jag råkar bo i ett län som var utan landshövding i ett helt år. Curt Boström lämnade landshövdingeuppdraget den 30 juni 1991. Den borgerliga regeringen tog då itu med problemet med en landshövding i Norrbotten. Det gick mycket långsamt. Först den 26 mars 1992</textBlock>
    <textBlock id="i-b604106ca81ef859">förordnades den nya landshövdingen Brodin. Han kunde då tillträda den 1 juli 1992.</textBlock>
  </contentBlock>
  <contentBlock page="0" id="i-07f14100f97d0c9e">
    <textBlock id="i-a0b7c200e8ce90c2">Jag har nöjt mig med att godta utskottets skrivning.</textBlock>
    <textBlock id="i-b903742837687896">Där framhåller man vikten av att onödigt dröjsmål undviks när det gäller att utse landshövding. Om det här händer igen är det inte uteslutet att man får göra en kraftfullare markering.</textBlock>
  </contentBlock>
  <contentBlock page="0" id="i-83186650830ec69c">
    <textBlock id="i-b5b7868ebe771657">Jag har tidigare berört tillsättandet av ledamöter i</textBlock>
    <textBlock id="i-2efb5938c44eec57">Vägverkets och Trafiksäkerhetsverkets styrelser.</textBlock>
    <textBlock id="i-6faec486bf31f426">Riksdagen slog 1988 fast att trafikpolitiken skulle ha ett övergripande mål som handlade om miljöhänsyn och hushållning med naturresurser.</textBlock>
    <textBlock id="i-21d2e09608d38d4d">Sedan dess har vi haft en debatt där såväl forskare som trafikplanerare och miljömänniskor kritiserar regering och riksdag för att man inte lyckas att uppfylla dessa målsättningar när det gäller trafikpolitiken och infrastrukturen.</textBlock>
  </contentBlock>
  <contentBlock page="0" id="i-4f73674ab18ead9c">
    <textBlock id="i-81cb12677bfa60db">I dag kan vi läsa en artikel i Dagens Nyheter som också behandlar detta att vi skall stå fast vid de mål som vi har ställt upp.</textBlock>
  </contentBlock>
  <contentBlock page="0" id="i-f1514f9b78332243">
    <textBlock id="i-226fe68ad252417a">När regeringen utsåg ledamöter i Vägverkets och</textBlock>
    <textBlock id="i-4dbbe76f8b513fde">Trafiksäkerhetsverkets styrelser föreföll det som om man har skjutit dessa övergripande målsättningar i bakgrunden. Jag tycker att det kunde ha varit en tydligare skrivning i utskottets betänkande om dessa försummelser. Därför har jag lämnat en meningsyttring som ger ett förslag till en alternativ skrivning.</textBlock>
  </contentBlock>
  <contentBlock page="0" id="i-3ac949e9c6055691">
    <textBlock id="i-92b1d9f1e2da45d7">Jag tror att det är oerhört viktigt att ledamöter i</textBlock>
    <textBlock id="i-2f654ed23de9d77d">Vägverkets styrelse är människor som kan driva igenom de politiska riktlinjer för infrastrukturen som riksdagen faktiskt har lagt fast.</textBlock>
  </contentBlock>
  <contentBlock page="0" id="i-ed362d9106da2585">
    <textBlock id="i-01cbbea9d157955f">Anf. 105  YLVA ANNERSTEDT (fp):</textBlock>
  </contentBlock>
  <contentBlock page="0" id="i-9125b03b853970e1">
    <textBlock id="i-bcacfecaf686e5ce">Herr talman! I 4 kap. 3 § lagen om offentlig anställning hänvisas till vad som är föreskrivet i regeringsformen eller annan författning om saklig grund för tillsättning av statlig tjänst.</textBlock>
  </contentBlock>
  <contentBlock page="0" id="i-8c1763d3212b7287">
    <textBlock id="i-485c7d5912a6b7f6">I paragrafen föreskrivs också att bland de grunder som skall beaktas vid tillsättning av statliga tjänster skall skickligheten sättas främst, om det inte finns särskilda skäl för något annat.</textBlock>
  </contentBlock>
  <contentBlock page="0" id="i-4c64306e12e27d4d">
    <textBlock id="i-ce1871428fa260db">Grunderna till bestämmelserna i lagen om offentlig anställning och anställningsförordningen finns i de överväganden som är redovisade i propositionen om den statliga personalpolitiken. I denna proposition framhålls att till skickligheten också skall hänföras de faktorer som är avgörande för att bedöma den sökandes lämplighet för den aktuella tjänsten.</textBlock>
  </contentBlock>
  <contentBlock page="0" id="i-ad3a5fa7a78917d0">
    <textBlock id="i-ef39469454b5b3c3">Här understryks också att det är av grundläggande betydelse för meritvärderingen att det är de krav som är förknippade med tjänsten som bestämmer vilka skicklighetsfaktorer som skall beaktas och hur tungt dessa skall väga. Yrkesskicklighet och personliga egenskaper blir mätare på de individuella förutsättningarna att fylla de krav som den aktuella befattningen ställer på sin innehavare.</textBlock>
  </contentBlock>
  <contentBlock page="0" id="i-feba1f1d1df13759">
    <textBlock id="i-b26967b1ab4beee6">Enligt Bertil Wennergren, som har skrivit I statens tjänst, brukar tjänstetillsättningsbeslut framhållas som ett typexempel på avgöranden som grundar sig på lämplighetsbedömningar och inte på rättsliga bedömningar. Han tar också fram det som i annat sammanhang kallas statsnyttan, dvs. det allmänna intresset av att offentliga funktioner utövas av personer som är bäst skickade för uppgifterna, och menar att denna också kan ingå i bedömningen.</textBlock>
  </contentBlock>
  <contentBlock page="0" id="i-e3e2e07bc7fe5651">
    <textBlock id="i-dda952a096bc9013">Statsrådet Laurén har vid den aktuella tjänstetillsättningen gjort den bedömningen att kommitténs verksamhet bäst gagnats av att sekreterarens neutralitet inte kan ifrågasättas. Inga invändningar har rests mot revisionssekreterarens kompetens. Det är emellertid av allmänt intresse att kommitténs samtliga ledamöter kan känna förtroende för sekreteraren och att resultatet av utredningsarbetet inte skall kunna misstänkliggöras med hänvisning till sekreterarens partiskhet.</textBlock>
  </contentBlock>
  <contentBlock page="0" id="i-260b61efc21ac89a">
    <textBlock id="i-563bac59030828af">Eftersom olika uppfattningar kan råda när det gäller lämplighetsbedömningar, har utskottet inga andra kommentarer till tillsättningsförfarandet än att det är viktigt att yttrandefriheten respekteras.</textBlock>
  </contentBlock>
  <contentBlock page="0" id="i-9b607d928a35ce0e">
    <textBlock id="i-2526263b0666c2dd">Jag yrkar att utskottets skrivning godkänns och att reservation 6 avslås.</textBlock>
  </contentBlock>
  <contentBlock page="0" id="i-afe0699b3fb849d5">
    <textBlock id="i-c2683eb9602b63f3">Bengt Hurtig har kommenterat tillsättningen av landshövdingeposten i Norrbottens län.</textBlock>
    <textBlock id="i-42be51adaf71a912">Konstitutionsutskottet har uttalat att man självfallet skall tillse att inget onödigt dröjsmål uppstår vid tillsättning av landshövdingeposter liksom också vad gäller andra poster. Men Bengt</textBlock>
    <textBlock id="i-8a88e7ea43f0351c">Hurtig kan inte vara omedveten om de mycket speciella förhållanden som rådde vid detta tillsättningsförfarande.</textBlock>
  </contentBlock>
  <contentBlock page="0" id="i-d7b6100b76d9e750">
    <textBlock id="i-91903165a13692b4">Bengt Hurtig kommenterar också utnämningen av ledamöter i Vägverkets och Trafiksäkerhetsverkets styrelser. KU gör en mycket genomgripande och fyllig redovisning av hela den hantering som skett av dessa utnämningar. Alla formella krav är tillgodosedda, och därför har utskottet inte funnit anledning att göra något särskilt uttalande i detta ärende.</textBlock>
  </contentBlock>
  <contentBlock page="0" id="i-235ebb8347732906">
    <textBlock id="i-f27a9ab4e448a390">Jag yrkar att utskottets skrivning godkänns.</textBlock>
  </contentBlock>
  <contentBlock page="0" id="i-2dc394a53702b564">
    <textBlock id="i-e6fcf43b097942d7">Anf. 106  LISBETH STAAF-IGELSTRÖM (s)</textBlock>
    <textBlock id="i-8225f762913d76e9">replik:</textBlock>
  </contentBlock>
  <contentBlock page="0" id="i-4b3921254307eba1">
    <textBlock id="i-78dde72ae17bf0f3">Herr talman! Vi socialdemokrater anser att det är anmärkningsvärt att utskottsmajoriteten har kommit fram till den uppfattning som den hamnat på i denna fråga. Vi anser inte att det svar som statsrådet Reidunn Laurén gav i en interpellationsdebatt här i kammaren i frågan om tillsättningen av posten som sekreterare i denna kommitté var till fyllest utifrån den bedömning som hon har gjort.</textBlock>
  </contentBlock>
  <contentBlock page="0" id="i-a8f234cb0a1a793a">
    <textBlock id="i-a04111e7727f3473">Det enda som statsrådet hänvisar till är frågan om neutraliteten. Vi anser att en person som den här berörde, som har en så god kunskap om de frågor som det gäller, mycket väl förmår att vara objektiv i sitt arbete i Partnerskapskommittén. Vi anser att den bedömning som statsrådet hänvisar till i denna fråga inte håller.</textBlock>
  </contentBlock>
  <contentBlock page="0" id="i-2f25d0105e3a3280">
    <textBlock id="i-9e6b6418e2a2c4aa">Personen i fråga har öppet deklarerat sina åsikter på området. Jag vill fråga utskottsmajoritetens talesman om hon anser att en person som uttalar sig i ett visst spörsmål i fortsättningen skall vara diskvalificerad för arbete som sekreterare i en statlig utredning på det området.</textBlock>
  </contentBlock>
  <contentBlock page="0" id="i-b5a5c265aff49967">
    <textBlock id="i-7db17da03bad2c80">Anf. 107  YLVA ANNERSTEDT (fp)</textBlock>
    <textBlock id="i-97f1a18ef9c1d1f1">replik:</textBlock>
  </contentBlock>
  <contentBlock page="0" id="i-d6445946e338f48a">
    <textBlock id="i-0c51b73f36d2636f">Herr talman! Det är inte okänt för Lisbeth Staaf-</textBlock>
    <textBlock id="i-42dc90b23706b02d">Igelström att det i den kommitté som skulle utreda förutsättningarna för ett registrerat partnerskap fanns mycket stor övervikt av personer som redan hade uttalat sig för ett registrerat partnerskap, nämligen ordföranden och två experter. Bland kommitténs ledamöter fanns inte förtroende för att kommitténs arbete med en ytterligare person som omfattade denna ståndpunkt skulle bli så neutralt som alla ledamöter av kommittén har rätt att förvänta sig.</textBlock>
  </contentBlock>
  <contentBlock page="0" id="i-f3f09f263579da07">
    <textBlock id="i-bf2e626a6fbccfaf">Det är en lämplighetsbedömning huruvida man utöver dem som redan har uttalat en bestämd mening också skall ha en sekreterare med samma uppfattning. Det kom mycket tydliga signaler att i så fall förtroende inte skulle föreligga, och då hade statsrådet att ta hänsyn till om respekten för kommitténs arbete skulle kunna bli till fyllest.</textBlock>
  </contentBlock>
  <contentBlock page="0" id="i-874d8770d1bf4b6e">
    <textBlock id="i-a88b128eee8c38e9">Utskottet har mycket klart uttalat att det faktum att en person har en eller annan uppfattning inte får diskriminera denne när det gäller att få ett visst uppdrag. Men vad som tillkommer i det här fallet är ju att det fanns en stor grupp av personer i detta arbete som redan hade uttalat sig för en viss uppfattning.</textBlock>
  </contentBlock>
  <contentBlock page="0" id="i-a22cb838af0decae">
    <textBlock id="i-6f62452f04f01497">Anf. 108  LISBETH STAAF-IGELSTRÖM (s)</textBlock>
    <textBlock id="i-7240916f1de2b5a0">replik:</textBlock>
  </contentBlock>
  <contentBlock page="0" id="i-af2be522fda28c6d">
    <textBlock id="i-42545f32c6898422">Herr talman! Jag anser fortfarande att det är mycket märkligt att utskottsmajoriteten har intagit denna ställning. Den person som vi nu diskuterar har en mycket bred yrkesmässig bakgrund på detta område och en stor kunskap och erfarenhet. Med den kunskapen och den erfarenheten bör han kunna arbeta mycket objektivt just i denna kommitté.</textBlock>
  </contentBlock>
  <contentBlock page="0" id="i-67370d9fb9829e3d">
    <textBlock id="i-35b91734ec800a07">Vi anser fortfarande att utskottsmajoriteten inte har respekterat yttrandefriheten och att det förekommit en otillbörlig diskriminering av just denna person.</textBlock>
  </contentBlock>
  <contentBlock page="0" id="i-6965b32ba407501a">
    <textBlock id="i-07130c8493f61e8c">Anf. 109  YLVA ANNERSTEDT (fp)</textBlock>
    <textBlock id="i-179635685fea93ad">replik:</textBlock>
  </contentBlock>
  <contentBlock page="0" id="i-0baff4bf79b60502">
    <textBlock id="i-ed6469da305977fc">Herr talman! I utskottets skrivning görs det mycket klart att utskottet inte på något vis ifrågasätter revisionssekreterarens kompetens. Vad vi uttalar oss om är principerna för tjänstetillsättning, och vi pekar på att det finns olika sätt att göra lämplighetsbedömningar. I det här fallet har statsrådet bedömt att det inte var lämpligt att ytterligare tillföra personer med en klart uttalad uppfattning när det redan fanns så många som hade samma uppfattning. Samtliga ledamöter i kommittén skall kunna känna förtroende för sekreterarens arbete. Det är den lämplighetsbedömning som statsrådet har gjort.</textBlock>
  </contentBlock>
  <contentBlock page="0" id="i-5eba8adc0c437da3">
    <textBlock id="i-626eabc042433393">Anf. 110  HARRIET COLLIANDER</textBlock>
    <textBlock id="i-e98957ab79047e5c">(nyd):</textBlock>
  </contentBlock>
  <contentBlock page="0" id="i-b64a73c72f42b1cc">
    <textBlock id="i-3f912c2cb64cde54">Herr talman! Jag har till KU anmält för granskning hur regeringen använder sin utnämningsmakt. Jag gjorde min anmälan mycket vid. Den omfattade nämligen i stort sett alla utnämningar. Men jag hade inte i min vildaste fantasi anat att den ena A4-</textBlock>
    <textBlock id="i-155608201c259992">bunten med utnämningar efter den andra skulla komma in till kansliet. När utskottet sade -- inte utan viss skadeglädje -- att jag nu måste precisera mig, gick jag hem och, enligt order, preciserade mig. Därvid försökte jag lyfta fram en principiellt intressant frågeställning, som gällde på vilket sätt verkställande direktörer utnämns i statliga aktiebolag. Jag snävade alltså in min granskningsanmälan till att gälla sättet på vilket verkställande direktörer i statliga aktiebolag utnämns.</textBlock>
  </contentBlock>
  <contentBlock page="0" id="i-8d639fde82693f5f">
    <textBlock id="i-8d409b24f763be0a">Tillvägagångssättet är raffinerat. Regeringen tar helt enkelt fram en kandidat som en av regeringen för detta ändamål speciellt tillsatt bolagsstyrelse får i uppgift att utnämna. Samtidigt säger regeringen när kritik framförs att den inte har med utnämningen att göra. Det är bolagsstyrelsens ansvar. Regeringen gör på detta enkla sätt utnämningar utan att beakta regeringsformens stadganden.</textBlock>
  </contentBlock>
  <contentBlock page="0" id="i-89ca0ae65bb5b8c7">
    <textBlock id="i-778adccb84b5285a">Jag lyfte fram utnämningarna av Christina</textBlock>
    <textBlock id="i-c850156d85c11212">Rogestam till verställande direktör i</textBlock>
    <textBlock id="i-b3a64efb9cb8e228">Utbildningsfastigheter i Göteborg AB och Larz</textBlock>
    <textBlock id="i-45732783d0d90b68">Johansson till verkställande direktör i AMU-</textBlock>
    <textBlock id="i-8a2f79ef94341fcb">gruppen AB. Beträffande dessa utnämningar syns tydligt det stegvisa förfarandet, dvs. att flytta över ansvaret från regering till bolagsstyrelse. Jag beklagar att personer har namngivits, eftersom det är principen jag är speciellt ute efter.</textBlock>
  </contentBlock>
  <contentBlock page="0" id="i-b9b8cf3c096a1232">
    <textBlock id="i-def11d24a4f305d7">Jag börjar med utnämningen av Christina</textBlock>
    <textBlock id="i-99c0676bf2a97bae">Rogestam. Hon var chef för Invandrarverket, med något år kvar av sitt förordnande, när hon bad regeringen att få lämna verket och få ett annat arbete. Den 16 december 1992, när riksdagen fattade beslut om en ny organisation för statens fastighetsförvaltning, stod det klart att Christina</textBlock>
    <textBlock id="i-526a7e3ba284ee20">Rogestam skulle bli VD i den fastighetskoncern som skulle bildas.</textBlock>
  </contentBlock>
  <contentBlock page="0" id="i-dfe9ea4d67638093">
    <textBlock id="i-c9e1ab0ffd412c3a">Regeringen beslutade sedan att bilda</textBlock>
    <textBlock id="i-abc73a6882544678">Utbildningsfastigheter i Göteborg AB och gav två tjänstemän i uppdrag att genomföra bolagiseringen. De fick fullmakt att föra statens talan vid den konstituerande bolagsstämman då bolaget bildades. Tre ledamöter utsågs -- Christina</textBlock>
    <textBlock id="i-024e9a8eab02ae7c">Rogestam och två tjänstemän från</textBlock>
    <textBlock id="i-00d500edb227408d">Finansdepartementet. Samma dag hade denna trepersonersstyrelse konstituerande sammanträde och utsåg Christina Rogestam till VD.</textBlock>
  </contentBlock>
  <contentBlock page="0" id="i-cb93ed1ec7f81b8f">
    <textBlock id="i-089b3b945e835b9d">Detta ärende visar på två saker. Det första är att regeringen, i egenskap av ägare till de statliga bolagen, i praktiken utser VD. Det andra är att den som en gång fått en chefspost i ett statligt företag är försedd med fallskärm i form av utnämning till ny chefspost.</textBlock>
  </contentBlock>
  <contentBlock page="0" id="i-52679af227ca0b7c">
    <textBlock id="i-8d770dd81e44f2d1">Jag hävdar att Christina Rogestam blev offer för en dålig regeringspolitik. Det har tydligt framgått i granskningen av flyktingpolitiken. Hon räddades av regeringen ur en ohållbar situation -- som Birgit</textBlock>
    <textBlock id="i-52d61f321a8541f9">Friggebo och regeringen hade skapat sommaren</textBlock>
    <textBlock id="i-1e30ceb95bca98d3">1992.</textBlock>
  </contentBlock>
  <contentBlock page="0" id="i-172dfaf158a060d4">
    <textBlock id="i-1aa73962e43e87e0">Mycket av den kritik som finns att rikta mot</textBlock>
    <textBlock id="i-f0beef992bce1194">Invandrarverket beror på otillräckliga direktiv från regeringen. De problem som Ny demokrati har påtalat kvarstår fortfarande i verket. Det är djupt olyckligt om Ny demokratis kritik mot</textBlock>
    <textBlock id="i-3a6aae8adc057fa6">Invandrarverket har kommit att drabba Christina</textBlock>
    <textBlock id="i-9c28df777b2f36c0">Rogestam personligen. Detta var aldrig vår mening, utan vi önskade bara diskutera principfrågan.</textBlock>
  </contentBlock>
  <contentBlock page="0" id="i-37c2bf33fe48ccc9">
    <textBlock id="i-16a9ab69a36059a3">När det gäller bolagiseringen av AMU och tillsättandet av Larz Johansson var gången följande. Den 22 mars 1993 avgick AMU:s ordförande, förre centerpartistiske riksdagsmannen Håkan Hansson, i protest mot att regeringen ämnade utse Larz Johansson till VD.</textBlock>
    <textBlock id="i-40731e9b494bc494">Hansson ansåg att hans uppdrag att leda AMU-</textBlock>
    <textBlock id="i-4a82a12a7eb27276">gruppen in i en bolagisering omöjliggjordes.</textBlock>
    <textBlock id="i-95408cffadede488">Hansson hade bl.a. i uppdrag att organisera en ledning och styrelse till det nya bolaget.</textBlock>
    <textBlock id="i-d6d06fe679b25d54">Statssekreteraren i Arbetsmarknadsdepartementet sade: ''Vi tar ansvar för tillsättningen.'' Håkan</textBlock>
    <textBlock id="i-4923ec0b75727b46">Hansson klargjorde att han motsatte sig det sätt på vilket Larz Johansson skulle tillsättas.</textBlock>
  </contentBlock>
  <contentBlock page="0" id="i-9b52677aeb889bc4">
    <textBlock id="i-57c06af21f38b0c1">Den 25 mars fick bolagiseringskommittén regeringens uppdrag att bilda ett interimsbolag. En interimsstyrelse utsågs, i vilken Larz Johansson var en av ledamöterna.</textBlock>
  </contentBlock>
  <contentBlock page="0" id="i-63c7d40bba24bd3a">
    <textBlock id="i-b92f37eea6bdef37">Skarp kritik har bl.a. riktats från Ny demokratis sida mot regeringens hantering av chefsurvalet.</textBlock>
  </contentBlock>
  <contentBlock page="0" id="i-52c7292ddae06bb4">
    <textBlock id="i-7218777df9d66d83">För att freda sig mot kritiken anlitade interimsstyrelsen ett chefsrekryteringsföretag, som fick i uppgift att ta fram en kravprofil för tjänsten som VD för AMU. Den 19 april presenterades kravprofilen för interimsstyrelsen, och den 26 april beslutade styrelsen att Larz Johansson motsvarade kravspecifikationen.</textBlock>
  </contentBlock>
  <contentBlock page="0" id="i-79bb936cb3a646c7">
    <textBlock id="i-cb92709a0492a81b">Jag ringde dagen efter till</textBlock>
    <textBlock id="i-bf9dde5aa0944305">Arbetsmarknadsdepartementet och frågade om utnämningen var klar. Det var den. Jag frågade också vilka andra kandidater som hade varit aktuella. Jag fick till svar att det fanns inga andra kandidater än regeringens kandidat, dvs. Larz</textBlock>
    <textBlock id="i-411efabf6d6cd078">Johansson. Detta anser jag vara anmärkningsvärt.</textBlock>
  </contentBlock>
  <contentBlock page="0" id="i-5bf29e248fd12d88">
    <textBlock id="i-db9e703c7e48f783">Jag har med intresse studerat kravspecifikationen och Larz Johanssons meritförteckning. Larz</textBlock>
    <textBlock id="i-4a8c335920db065e">Johansson har ovedersägligen specialkompetens från utbildningsområdet, vilket är en av de sju huvudrubrikerna i kravspecifikationen. I övrigt är överensstämmelsen klen och på vissa viktiga kompetensområden obefintlig.</textBlock>
  </contentBlock>
  <contentBlock page="0" id="i-a9c2cddce2990c71">
    <textBlock id="i-caf6cb00b43743f4">Det är väl känt i riksdagen att regeringen med denna utnämning löst interna samarbetsproblem inom utbildningspolitikens område. Men frågan är om det är rimligt att belöna en person som de borgerliga partierna anser vara besvärlig med att utnämna denne till VD i ett statligt aktiebolag med</textBlock>
    <textBlock id="i-36429a0dc2dec7ee">7 000 anställda och 4 miljarder i omsättning. Det borde vara ett oeftergivligt krav att vederbörande har kompetens och erfarenhet av att leda ett stort företag med fastställda lönsamhetsmål. Det handlar dock om förvaltning av offentliga medel, dvs. skattepengar.</textBlock>
  </contentBlock>
  <contentBlock page="0" id="i-95558d665c56e0c3">
    <textBlock id="i-cc43f0a23de1c0a4">Det råder en väsentlig skillnad i dessa två utnämningar. Det var inget fel på Christina</textBlock>
    <textBlock id="i-eb6163f910c84cc4">Rogestam, men väl på den situation som regeringen räddade sig ur genom att flytta på henne. I det andra fallet klarade inte regeringspartierna att styra</textBlock>
    <textBlock id="i-445626a39c6d6d90">Larz Johansson, och då löste regeringen det problemet med hjälp av en chefsutnämning.</textBlock>
  </contentBlock>
  <contentBlock page="0" id="i-a27a73fc40429e63">
    <textBlock id="i-e263fce428ac9e85">Det finns ledamöter från både borgerligt och socialdemokratiskt håll som har sagt till mig att det här är väl inget att bråka om. Det är ju så här det går till. Det måste ju finnas manöverutrymme.</textBlock>
  </contentBlock>
  <contentBlock page="0" id="i-f278558dcfab46da">
    <textBlock id="i-84df44f002eaf9b7">Det är mot den här bakgrunden som det principiellt intressanta blir ointressant för det politiska etablissemanget. Här håller alla ihop oavsett partifärg. Efter nästa val kanske de sitter vid makten, och då förväntar de sig att andra accepterar att de gör likadant.</textBlock>
  </contentBlock>
  <contentBlock page="0" id="i-7e7410141fe40ae6">
    <textBlock id="i-e85502b9fe6541cc">Således är det inte intressant för de sedan länge etablerade partierna i utskottet att granska utnämningarna i de statliga aktiebolagen. En sådan granskning skulle nämligen visa att regeringen dribblar sig runt kravet på att den skall fatta beslut på sakliga grunder, såsom det stadgas i 1 kap. 9 § i regeringsformen. Vidare gäller att när regeringen utnämner någon skall avseende fästas endast vid förtjänst och skicklighet, såsom det stadgas i</textBlock>
    <textBlock id="i-25e3c6499f6d721c">11 kap. 9 §.</textBlock>
  </contentBlock>
  <contentBlock page="0" id="i-86d75227e37562af">
    <textBlock id="i-ae4b9835793e1170">Det är ett oeftergivligt krav att regeringsformen följs i alla utnämningsärenden och att bolagiseringen inte får bli ett sätt att skapa nya arbetstillfällen för obekväma personer.</textBlock>
    <textBlock id="i-dee9d473838040c8">Bolagiseringen skall vara ett steg på vägen mot en privatisering, som med hjälp av konkurrens skapar ett bättre och mer effektivt utnyttjande av resurser.</textBlock>
  </contentBlock>
  <contentBlock page="0" id="i-ea8a47c7550e6ad9">
    <textBlock id="i-7a17ef0065664983">Jag utgår från att samtliga partier instämmer i den utnämningspolitik som fastställts i regeringsformen. Inga avsteg härifrån skall kunna accepteras. Det vore katastrof för skattebetalarna om inte regeringen till varje post som inbegriper ett stort ansvar utnämnde den därför mest lämpade personen. Det är konkurrensupphandling som skall gälla även i fråga om statliga företagschefer.</textBlock>
  </contentBlock>
  <contentBlock page="0" id="i-e0b37f7cbcc749b1">
    <textBlock id="i-376f2c4576af3635">Anslagsfrågor inom Utbildningsdepartementet</textBlock>
  </contentBlock>
  <contentBlock page="0" id="i-d04b8868a99bd49b">
    <textBlock id="i-56b79e6e2692e36f">(avsnitt 14)</textBlock>
  </contentBlock>
  <contentBlock page="0" id="i-29f3ca0e9d998b36">
    <textBlock id="i-be034467c54fbfe5">Anf. 111  INGVAR JOHNSSON (s):</textBlock>
  </contentBlock>
  <contentBlock page="0" id="i-ca2636004eda42ff">
    <textBlock id="i-4889362cd7074b64">Fru talman! Konstitutionsutskottet har granskat utbildningsministerns handläggning av dels frågan om utökning av antalet högskoleplatser hösten</textBlock>
    <textBlock id="i-ea23e798356c1969">1992, dels frågan om anslag till den nyinrättade</textBlock>
    <textBlock id="i-18cabcacfba1e906">Idrottshögskolan i Stockholm. I båda frågorna redovisar konstitutionsutskottet enhälliga skrivningar som är mycket kritiska till bristerna i utbildningsministerns handläggning. Jag tycker att det är positivt att de borgerliga instämmer i denna kritik.</textBlock>
  </contentBlock>
  <contentBlock page="0" id="i-07cfbfbf9a3a017a">
    <textBlock id="i-fe297a77d5f57c62">Först och främst föreslog Socialdemokraterna och</textBlock>
    <textBlock id="i-1624067701468f8a">Vänsterpartiet i utskottet under sommaren 1992 att utskottet skulle ta ett initiativ för att få fram fler högskoleplatser.</textBlock>
  </contentBlock>
  <contentBlock page="0" id="i-9837b8779d4567e9">
    <textBlock id="i-ec0802e8c8463ae0">Detta initiativ avvisades av de borgerliga. Men den</textBlock>
    <textBlock id="i-7b60d053092ce15c">20 augusti beslöt regeringen om 4 000 nya platser i högskolan fr.o.m. hösten 1992. Detta regeringsbeslut innehöll dock inget förbehåll om riksdagens godkännande, och någon proposition i frågan förelåg inte vid riksmötets öppnande.</textBlock>
  </contentBlock>
  <contentBlock page="0" id="i-b1b59d390b0f4e05">
    <textBlock id="i-4e4ce8b5997780aa">Krisuppgörelsen den 20 september samma år innehöll förslag om ytterligare 2 000</textBlock>
    <textBlock id="i-ea0e6f7d090ee69c">högskoleplatser från våren 1993. Tiden gick utan att regeringen kom med någon proposition, vare sig om de 4 000 eller de 2 000 platserna.</textBlock>
  </contentBlock>
  <contentBlock page="0" id="i-343d8a3b7a6c8b85">
    <textBlock id="i-093dbbe5fc813d02">Först den 25 november, med en fördröjning på över tre resp. två månader, presenterades förslagen för riksdagen. Vid den tidpunkten var de 4 000</textBlock>
    <textBlock id="i-3cc52339a949d740">platserna sedan lång tid intagna av studenter på de högskolor som tilldelats platserna. När propositionen väl kom saknades dessutom förslag till fördelning på högskolorna av de 2 000</textBlock>
    <textBlock id="i-f108690b60d38b11">ytterligare platserna.</textBlock>
  </contentBlock>
  <contentBlock page="0" id="i-51d1288945f8a6e4">
    <textBlock id="i-828bcd138babb2a7">Riksdagen fick genom bristerna i utbildningsministerns handläggning inte möjlighet att påverka utläggningen av platser på högskolorna. Det var ändå känt för utbildningsministern att Socialdemokraterna ville ha en annan fördelning än regeringen föreslog, med fler av platserna till de mindre högskolorna.</textBlock>
  </contentBlock>
  <contentBlock page="0" id="i-aa44b7b2400199a4">
    <textBlock id="i-5314827a5067c62a">Det var därför mycket tillfredsställande att ett enhälligt utbildningsutskott senare reagerade mycket skarpt på utbildningsministerns handläggning och uttalade att ''det fann ärendets hantering otillfredsställande''.</textBlock>
  </contentBlock>
  <contentBlock page="0" id="i-ab22758c3d361ac2">
    <textBlock id="i-fc84c61673d38781">Utbildningsutskottet markerade vidare ''att det nu inte finns skäl att frångå den hittillsvarande ordningen att det är riksdagen som fastställer planeringsramarna i högskoleutbildningen''.</textBlock>
  </contentBlock>
  <contentBlock page="0" id="i-6130d279e0e3b92b">
    <textBlock id="i-ca26fecd55751ae7">I det granskningsbetänkande vi nu behandlar instämmer ett likaså enhälligt KU i utbildningsutskottets kritiska bedömning av ärendets handläggning och uttalar vidare:</textBlock>
    <textBlock id="i-fa83f2fcc9564f63">''Regeringsbeslutet borde ha försetts med förbehåll av riksdagens godkännande och propositionen borde ha förelagts riksdagen vid riksmötets början.''</textBlock>
  </contentBlock>
  <contentBlock page="0" id="i-5fe33413e863584a">
    <textBlock id="i-625685a0bc222319">Konstitutionsutskottet erinrar också om att budgetmakten, vid sidan av lagstiftningen, i svensk konstitutionell rätt framstår som en särskild, riksdagen tillhörig statsfunktion. Redan i regeringsformens portalkapitel fastslås att riksdagen bestämmer hur statens medel skall användas. Därav följer att regeringen icke självständigt kan ikläda staten ekonomiska åtaganden utanför av riksdagen godkända ramar.</textBlock>
  </contentBlock>
  <contentBlock page="0" id="i-c686cfe42d08d9c5">
    <textBlock id="i-f5b814919df5a2cd">Den andra frågan som har granskats handlar om anslaget till Idrottshögskolan i Stockholm. I</textBlock>
    <textBlock id="i-aab48fdfa97c6c44">propositionen om lärarutbildning föreslogs att högskolan skulle erhålla 14 855 000 kronor, vilket också blev riksdagens beslut. I regleringsbrevet angavs emellertid det av riksdagen anvisade beloppet till 11 717 000 kronor.</textBlock>
  </contentBlock>
  <contentBlock page="0" id="i-77c1b6a8438360f2">
    <textBlock id="i-bc9a0ab14a50ad71">Detta lägre belopp angavs stämma med vad som redovisats i samband med riksdagens godkännande av Idrotthögskolans inrättande. Senare beviljades högskolan dock ytterligare 2 miljoner ur anslagsposten till regeringens disposition. Om detta noterar ett enhälligt konstitutionsutskott att riksdagen ej informerades om felräkningen av anslagsposten för Idrottshögskolan.</textBlock>
  </contentBlock>
  <contentBlock page="0" id="i-fcb2c9b920b9669d">
    <textBlock id="i-83ea982ef9f05001">Konstitutionsutskottet säger vidare: ''Det är för utgiftsprövningen viktigt att riksdagen i likhet med berörda myndigheter erhåller uppgift av</textBlock>
    <textBlock id="i-962d4120d9afe5cb">Utbildningsdepartementet om felräkningar i enskilda anslagsposter och i ändringar av anslag.''</textBlock>
  </contentBlock>
  <contentBlock page="0" id="i-b1223324935d74fb">
    <textBlock id="i-4a31421cd59ab27c">Fru talman! Med dessa markeringar om bristerna i utbildningsministerns handläggning av nämnda frågor vill jag yrka bifall till konstitutionsutskottets enhälliga skrivning på denna punkt.</textBlock>
  </contentBlock>
  <contentBlock page="0" id="i-86574bb331af6e20">
    <textBlock id="i-2177448523234dcf">Regeringens handläggning av ansökningar om undantag från förbudet mot handel med Sydafrika</textBlock>
  </contentBlock>
  <contentBlock page="0" id="i-5db8036c6f71bb02">
    <textBlock id="i-a2b6288d0a69f863">(avsnitt 15)</textBlock>
  </contentBlock>
  <contentBlock page="0" id="i-dc131aba3fbc0738">
    <textBlock id="i-1fd4b1017acf26b2">Anf. 112  HANS GÖRAN FRANCK (s):</textBlock>
  </contentBlock>
  <contentBlock page="0" id="i-22427b27b977ea13">
    <textBlock id="i-e415d14d250743c3">Fru talman! Det har förekommit alltför många felbedömningar av utvecklingen i Sydafrika. En del av dem har präglats av bristande insikter och önsketänkande. Det har också funnits mycket starka ekonomiska företagarintressen som utövat kraftiga påtryckningar på politiker och andra beslutsfattare.</textBlock>
  </contentBlock>
  <contentBlock page="0" id="i-f7b5442b0c61cc7b">
    <textBlock id="i-e02e195af817be61">Det har inte hjälpt att det funnits objektiva och oberoende källor att ösa ur. Amnesty international,</textBlock>
    <textBlock id="i-70ec5351f98ce5f0">Kyrkornas världsråd, Internationella juristkommissionen och Internationella röda korset har regelbundet presenterat inträngande rapporter som varnat för tendentiös missvisande information om Sydafrika. Framträdande vita sydafrikaner som författarna Nadine Gordimer, nobelpristagare, och</textBlock>
    <textBlock id="i-6ca3b50a0468ab1b">Albie Sachs, liksom den svarte biskop Tutu, har man inte heller lyssnat tillräckligt till.</textBlock>
  </contentBlock>
  <contentBlock page="0" id="i-a5a0584917964c97">
    <textBlock id="i-84088140503525c8">Mycket betänkliga har varit de upprepade påståendena under de senaste åren om att en lösning är nära förestående och dröjer bara några veckor. Så uttalade sig bl.a. statsminister Carl Bildt förra sommaren.</textBlock>
  </contentBlock>
  <contentBlock page="0" id="i-14103fc189e6a710">
    <textBlock id="i-eb032b72060fa9a1">Det kanske inte är så lätt för en moderat politiker att verka för svenska sanktioner, när partiet under hela sin oppositionstid varit motståndare till dem. I</textBlock>
    <textBlock id="i-b29226749c1ac249">regeringsställning har Moderata samlingspartiet ett stort inflytande över utrikes- och handelspolitiken genom att partiet besätter stats-, utrikes- och handelsministerposterna.</textBlock>
  </contentBlock>
  <contentBlock page="0" id="i-02a4224627593fc7">
    <textBlock id="i-abb6d150c8eb748e">Detta påverkar också utskottsmajoritetens bedömning av regeringens handläggning av ansökningar om undantag från förbudet mot handel med Sydafrika. En granskning av majoritetens skrivning ger visst belägg för detta.</textBlock>
  </contentBlock>
  <contentBlock page="0" id="i-e6c2e8e3fafd5a42">
    <textBlock id="i-741a3a628ff4e304">Men låt mig först säga vad majoritet och reservanter är ense om.</textBlock>
  </contentBlock>
  <contentBlock page="0" id="i-29044e89f91603c4">
    <textBlock id="i-025a0456f2f773fc">Avgörande för de svenska åtgärderna vad avser sanktionerna mot Sydafrika skall vara utvecklingen i landet. Handelsförbudet skall kunna upphävas när det föreligger en bindande överenskommelse om en interrimsregering i Sydafrika, och investeringsförbudet skall inte längre tillämpas när en sådan regering har bildats.</textBlock>
  </contentBlock>
  <contentBlock page="0" id="i-961f89e096ae7bb1">
    <textBlock id="i-e56fb2a125afbbdd">Något avtal om övergångsregering finns emellertid inte. Långt mindre har den installerats. Trots intensiva ansträngningar har man ännu inte uppnått några avgörande resultat.</textBlock>
  </contentBlock>
  <contentBlock page="0" id="i-8dee6bfd16157eb6">
    <textBlock id="i-d9cbd180dfaea4f5">Varför? Motsättningarna är betydande. Framför allt konservativa och högerextrema krafter, särskilt bland den vita befolkningen men även bland svarta grupper, gör allt för att sabotera en utveckling mot ett demokratiskt, ickerasistiskt Sydafrika. Detta har varit mycket tydligt under den senaste veckan.</textBlock>
    <textBlock id="i-d39af9001e0deacb">Även de Klerk-regeringen, som råder över polis, militär och administration, har ett stort ansvar för den allvarliga våldsspiralen och andra övergrepp.</textBlock>
  </contentBlock>
  <contentBlock page="0" id="i-edc2bd4f2f9440a2">
    <textBlock id="i-e1566c6fd08f2e39">Vad gäller möjligheten att använda sig av dispensförfarandet säger utskottsmajoriteten att regeringen tillämpat den ''på ett sätt som står i överensstämmelse med handelsförbudsförordningens bestämmelser och vad som uttalats i förarbetena''.</textBlock>
  </contentBlock>
  <contentBlock page="0" id="i-e318218a070babc0">
    <textBlock id="i-afa3960da6385df4">I förordningen sägs att regeringen i det enskilda fallet kan medge undantag för in- och utförsel dels om ett upprätthållande av förbuden skulle medföra effekter som är ägnade att motverka syftet med förbudet, dels om det i övrigt finns särskilda skäl. I</textBlock>
    <textBlock id="i-274a6513bd43606b">förarbetena anges följande: ''Beträffande möjligheterna till undantag från förbuden, hänvisades i propositionen till 9 § i internationella sanktionslagen, enligt vilken paragraf regeringen för visst fall kan medge undantag från förbud som har meddelats med stöd av lagen. I den proposition som föregick lagen anförde föredragande bl.a. att dispensgivningen är avsedd att vara restriktiv.''</textBlock>
  </contentBlock>
  <contentBlock page="0" id="i-81912ac37c5f5d59">
    <textBlock id="i-dbeb5620d43f8a30">I de följande riksdagsbesluten uttalades ''att undantagsreglerna emellertid, såsom framhållits i en motion (c) bör tillämpas strikt''. Med hänsyn till det kraftigt ökande och stora antalet beviljade dispenser sedan regeringsskiftet 1991, gör jag bestämt gällande att angivna rättsliga förutsättningar inte är uppfyllda.</textBlock>
  </contentBlock>
  <contentBlock page="0" id="i-56ea51b7bb520e92">
    <textBlock id="i-90afd4444a4bbf72">Regeringen har i stället under sitt maktutövande tillämpat rakt motsatt dispensgivning, nämligen en</textBlock>
    <textBlock id="i-621c2eadb5c32b45">''generös politik'', vilket också handelsministern uttryckligen uttalat vid flera tillfällen. Detta i sin tur beror på att regeringen räknat med att häva handelsförbudet redan under april månad detta år, vilket alltså inte skett.</textBlock>
  </contentBlock>
  <contentBlock page="0" id="i-c8513eceaf64fe20">
    <textBlock id="i-03d1c8082337220e">I den senare frågan har regeringen fått bakslag under riksdagsbehandlingen tack vare en stark kritik från alla partier utom Moderata samlingspartiet och Ny demokrati.</textBlock>
  </contentBlock>
  <contentBlock page="0" id="i-e298babb816abde9">
    <textBlock id="i-04a381be345d5b7a">Majoriteten åberopar ett uttalande av utrikesutskottet, upprepat i årets betänkande från samma utskott, i vilket sägs att avsikten beträffande dispensförfarandet generellt inte vore att ''frångå gällande sanktionssyfte, men att ge visst utrymme för en tillämpning anpassad till utvecklingen i</textBlock>
    <textBlock id="i-c468bc66ccb24c90">Sydafrika''.</textBlock>
  </contentBlock>
  <contentBlock page="0" id="i-5af2e3334c42c763">
    <textBlock id="i-fc9a12c16fe873b0">Men detta uttalande liksom aktuell förordning och förarbeten ger inte stöd för att som handelsministern lägga stor vikt vid sysselsättningsskäl vid dispensgivningen. Detta framgår av hans uttalanden i riksdagen, bl.a. den 12</textBlock>
    <textBlock id="i-00a1b139eceae8ec">mars i år. Han förklarade också att samma hänsyn kommer i fortsättningen att tas till sysselsättningen i Sverige.</textBlock>
  </contentBlock>
  <contentBlock page="0" id="i-9241f019ab4ef256">
    <textBlock id="i-2654e4a73c4924ba">Det står dock helt klart det vi s-ledamöter har framhållit i vår reservation: ''Att handelsförbudets införande kunde medföra negativa konsekvenser för svenska företag och orter kunde enligt förarbetena inte uteslutas. I första hand borde eventuella problem kunna lösas av företagen. Den fördel ett undantag skulle kunna innebära för ett företags sysselsättning och produktion i Sverige kan i linje härmed inte utgöra skäl för att tillämpa undantagsbestämmelsen. Handelsförbudets syfte och förarbetenas uttalanden om en restriktiv tillämpning av undantagsbestämmelsen ger inte heller vid handen att undantag kan medges i sådana fall.''</textBlock>
  </contentBlock>
  <contentBlock page="0" id="i-2e27b87869367cb3">
    <textBlock id="i-0fbfe22c99489a94">Birger Hagård kan enligt vad jag förstår inte finna något uttalande i förarbeten eller riksdagsbeslut som talar just om svenska sysselsättningsskäl. Det framhölls i stället i förarbetena att svårigheterna för de personer som direkt drabbades av sysselsättningseffekterna av Sydafrikabojkotten skulle solidariskt bäras av hela samhället. Det är för övrigt uppenbart att inga sanktioner av någon betydelse kan genomföras, om sysselsättningsskälet får den betydelse som detta tillmätts i en lång rad dispensbeslut, en stor del efter avstyrkan från Kommerskollegium.</textBlock>
  </contentBlock>
  <contentBlock page="0" id="i-d978c4985a9aacf6">
    <textBlock id="i-56e6c5612ffe4b02">De skäl som Atlas Copco åberopat kan också enligt s-reservationen medföra dispens.</textBlock>
  </contentBlock>
  <contentBlock page="0" id="i-9ba3e10accf3a62a">
    <textBlock id="i-284e387a5428d7fa">I likhet med anmälarna till KU kan man dock fråga sig om det finns stöd för en generell dispensgivning, vilket var fallet för Atlas Copco. Dispensen borde ha haft en konkret specificering. I</textBlock>
    <textBlock id="i-7f17d3aa83c962c0">handelsförbudsförordningen liksom i förarbetena finns inget föreskrivet om generell dispensgivning.</textBlock>
  </contentBlock>
  <contentBlock page="0" id="i-9c3bcbc4f7e3e8a2">
    <textBlock id="i-d857b3381e0d2dd0">Min uppfattning är att det finns goda skäl för slutsatsen i s-reservationen, nämligen att regeringen får till viss del anses under år 1992 ha tillämpat möjligheten att medge undantag från handelsförbuden på ett sätt som inte står i överensstämmelse med vad som anges i förordningen och dess förarbeten. Riksdagens uttalanden har inte heller gett utrymme för en sådan tillämpning av undantagsbestämmelsen som skett från regeringens sida. Statsrådet Dinkelspiel kan därför inte undgå kritik härför.</textBlock>
  </contentBlock>
  <contentBlock page="0" id="i-df95e2e217319c0b">
    <textBlock id="i-f8edc9b05167aa5c">Fru talman! Jag yrkar bifall till s-reservationen nr 7.</textBlock>
  </contentBlock>
  <contentBlock page="0" id="i-79f7b22700390d45">
    <textBlock id="i-95a6ac1c18f97569">Anf. 113  BIRGER HAGÅRD (m):</textBlock>
  </contentBlock>
  <contentBlock page="0" id="i-8a51ef67a9076745">
    <textBlock id="i-2b860e1353a4217c">Fru talman! Den här reservationen från s-sidan är utomordentligt svagt grundad, om den över huvud taget har någon grund alls.</textBlock>
  </contentBlock>
  <contentBlock page="0" id="i-82b15b3a2f47bd17">
    <textBlock id="i-fd2761570a76410d">Jag skall inte falla för frestelsen att diskutera</textBlock>
    <textBlock id="i-e184181d2bbeedd0">Sydafrikapolitik med Hans Göran Franck. Det skulle jag mycket väl kunna göra, men jag tror inte att vi har något gemensamt på en enda punkt. Jag skall i stället enbart hålla mig till det ärende som vi har här i kammaren, nämligen frågan om utrikeshandelsministern på något sätt skulle ha begått någonting som kan sägas vara konstitutionellt oriktigt.</textBlock>
  </contentBlock>
  <contentBlock page="0" id="i-506aa740b4183636">
    <textBlock id="i-eb04defb482f1ae5">Då kan jag konstatera att något sådant finns inte.</textBlock>
    <textBlock id="i-689d2efb63c65533">Beslutet om dispenser fattades av regeringen den</textBlock>
    <textBlock id="i-12931a22a2b62fe3">29 oktober 1992 för ett antal olika företag. Man kan i utskottets eget betänkande se grunderna för detta.</textBlock>
    <textBlock id="i-5860985e4f6e456d">På s. 122 står det att läsa: ''Beslutet hade i sedvanlig ordning föregåtts av samråd med den parlamentariska Sydafrikadelegationen och i</textBlock>
    <textBlock id="i-621ea7d4b7446574">Utrikesnämnden.'' Dessutom hade</textBlock>
    <textBlock id="i-22ca71db39728fc5">Kommerskollegieum tillstyrkt framställningen.</textBlock>
  </contentBlock>
  <contentBlock page="0" id="i-1b94ad0508c81014">
    <textBlock id="i-2a80dd192b2c3d46">Också utrikesutskottet har behandlat frågan, senast för några veckor sedan, och den var uppe här i kammaren för, vill jag minnas, 10--14 dagar sedan.</textBlock>
    <textBlock id="i-a5d4e8d282cc28c2">Utrikesutskottet konstaterar att ''hittillsvarande beslut om dispenser från handelsförbudet gjorts efter prövning av varje enskilt ärende, i enlighet med de principer som regeringen lagt fram i</textBlock>
    <textBlock id="i-641a65781c7fc645">Utrikesnämnden''.</textBlock>
  </contentBlock>
  <contentBlock page="0" id="i-711d60f59824f7d8">
    <textBlock id="i-4204567e6b79b905">Jag hittar inte några som helst reservationer från</textBlock>
    <textBlock id="i-22df715255724b65">Socialdemokraterna i det betänkandet. Frågan är alltså vilka jag skall lita på. Skall jag lita på socialdemokraterna i utrikesutskottet, på socialdemokraterna i Utrikesnämnden eller på socialdemokraterna i konstitutionsutskottet?</textBlock>
  </contentBlock>
  <contentBlock page="0" id="i-7bf2971f2ec13f56">
    <textBlock id="i-f6aa8afdc48a8354">Det finns ingenting som kan åberopas till stöd för den socialdemokratiska reservationen. Jag undrar om inte ett misstag har blivit begånget här, att man har slarvat över det hela.</textBlock>
  </contentBlock>
  <contentBlock page="0" id="i-2aaebe1a375e7fa2">
    <textBlock id="i-e79b69ac20baa0af">Om man nu närde en misstanke om att allt inte var konstitutionellt riktigt, varför ställde man då inte en fråga till statsrådet Dinkelspiel, när han fanns i utskottet? Det hade sagts ifrån från början att den möjligheten gavs. Ingen enda fråga ställdes om detta till Ulf Dinkelspiel. Audiatur et altera pars --</textBlock>
    <textBlock id="i-96dcfe4c6e60a8b6">hör också den andra sidan! -- är en gammal god princip.</textBlock>
  </contentBlock>
  <contentBlock page="0" id="i-f5f3c555b25b7181">
    <textBlock id="i-fa78782c5ee4edf8">Jag yrkar, fru talman, avslag på den socialdemokratiska reservationen och bifall till konstitutionsutskottets skrivning.</textBlock>
  </contentBlock>
  <contentBlock page="0" id="i-11440ae3c27b802c">
    <textBlock id="i-43bb78932ef2c5cb">Anf. 114  HANS GÖRAN FRANCK (s):</textBlock>
  </contentBlock>
  <contentBlock page="0" id="i-961440f924b6593e">
    <textBlock id="i-1f4c07c11ed57f4d">Fru talman! Birger Hagård säger att den reservation som vi socialdemokrater har avgivit är svagt grundad, men han har inte på en enda punkt bemött det jag anförde i mitt inlägg.</textBlock>
  </contentBlock>
  <contentBlock page="0" id="i-26498081289875f6">
    <textBlock id="i-e6535d42c79741bb">Vi skall inte ha en Sydafrikadebatt nu, men det ligger i sakens natur att man i ett ärende av detta slag givetvis får ge en kort bakgrund till situationen, och det var det jag gjorde.</textBlock>
  </contentBlock>
  <contentBlock page="0" id="i-f2a4471ea8309aa0">
    <textBlock id="i-2c73978ebf904aa1">Vad gäller det beslut som Birger Hagård hänvisar till förhåller det sig så att utrikesutskottet har yttrat sig i den här saken. Utskottet utgick ifrån att avsikten med dispensgivningen inte vore att frångå gällande sanktioners syfte men att ge visst utrymme för en tillämpning anpassad till utvecklingen i</textBlock>
    <textBlock id="i-4411d5583f7280fe">Sydafrika. Det uttalandet gjordes också året dessförinnan. Det var alltså utskottets mening att man inte skall ha en dispensgivning som är så vidsträckt att den frångår sanktionernas syfte.</textBlock>
  </contentBlock>
  <contentBlock page="0" id="i-18922ab18c4f60b4">
    <textBlock id="i-ff009828316ee16c">Sedan skrev utrikesutskottet: ''Utskottet vidhåller denna uppfattning. Utskottet noterar samtidigt att hittillsvarande beslut om dispenser från handelsförbudet gjorts efter prövning av varje enskilt ärende i enlighet med de principer som regeringen lagt fram i utrikesnämnden.''</textBlock>
  </contentBlock>
  <contentBlock page="0" id="i-db10503c34900bbe">
    <textBlock id="i-b581562596c82156">Det är bara ett konstaterande om att den nuvarande regeringen har lämnat en rapport om detta. Den har där anfört att de principer som jag har beskrivit i mitt första inlägg har varit vägledande. Det betyder kort och gott att det inte är fråga om den restriktiva tillämpning som både förordning och riksdagsbeslut går ut på, utan det är motsatsen.</textBlock>
  </contentBlock>
  <contentBlock page="0" id="i-53847fa3afff81e8">
    <textBlock id="i-2df311b864097fd2">Det regeringen har redogjort för är att man i strid med dessa ställningstaganden har lagt om praxis till att bli en liberal och generös praxis. Detta har regeringen vidgått både i skrivelse och i yttranden här i riksdagen.</textBlock>
  </contentBlock>
  <contentBlock page="0" id="i-aa370151517be5bd">
    <textBlock id="i-3905209be40c478a">Jag har ställt frågor om detta. Det har ägt rum flera frågedebatter och interpellationsdebatter i denna fråga. Vi visste precis var utrikeshandelsminister</textBlock>
    <textBlock id="i-9e44b09f4d431db8">Dinkelspiel stod.</textBlock>
  </contentBlock>
  <contentBlock page="0" id="i-1758a551b1565be4">
    <textBlock id="i-533745c0d7d60bc1">Anf. 115  BIRGER HAGÅRD (m):</textBlock>
  </contentBlock>
  <contentBlock page="0" id="i-ee9463cbdf6a8b54">
    <textBlock id="i-ddb1fcdf7055d483">Fru talman! Hans Göran Franck citerar just det som jag citerade. Jag kan bara konstatera att utrikesnämnden inte har haft några invändningar mot det förfaringssätt som det här har varit fråga om -- ej heller Kommerskollegium eller utrikesutskottet.</textBlock>
  </contentBlock>
  <contentBlock page="0" id="i-6fa7584574987ed6">
    <textBlock id="i-b8b1a6022e270227">Min fråga kvarstår: Vem skall jag tro på? Skall jag tro på socialdemokraterna i utrikesnämnden, i utrikesutskottet eller i konstitutionsutskottet? Än en gång: Varför ställdes inte en enda fråga till statsrådet Dinkelspiel när han besökte utskottet?</textBlock>
    <textBlock id="i-6cb5f7f0d7790d10">Det finns inte någon som helst grund för försöket att rikta kritik mot statsrådet Dinkelspiel.</textBlock>
  </contentBlock>
  <contentBlock page="0" id="i-847e55f07607422d">
    <textBlock id="i-0234018fa121d27e">Anf. 116  HANS GÖRAN FRANCK (s):</textBlock>
  </contentBlock>
  <contentBlock page="0" id="i-130de159db58cbdf">
    <textBlock id="i-fbb28ea1134a93bb">Fru talman! Vi har haft utfrågningar med utrikeshandelsminister Dinkelspiel här i riksdagen.</textBlock>
    <textBlock id="i-5814e3ca67e364db">Vi har noga penetrerat dessa frågor i flera debatter med honom. Dessa protokoll har funnits fogade till ärendet. Jag vet inte om Birger Hagård har läst protokollen från interpellationsdebatterna. Där framgår just de saker som jag har berört i mitt första inlägg.</textBlock>
  </contentBlock>
  <contentBlock page="0" id="i-fa6102179962c53c">
    <textBlock id="i-fd9530ace09ae837">Vad sedan angår utrikesnämnden vet jag inte hur det förhåller sig med Birger Hagårds kunskaper om vad som har förekommit där. Men så mycket vet jag: I den debatt som har förekommit här i kammaren har utrikeshandelsminister Dinkelspiel blivit utsatt för precis samma kritik som vi framför i vår reservation och som jag har framfört i mitt inlägg. Bl.a. har Pierre Schori i den debatt som förekom här i kammaren framfört just en sådan kritik.</textBlock>
  </contentBlock>
  <contentBlock page="0" id="i-ad05b854a8c060ac">
    <textBlock id="i-8041930079f49eca">Anf. 117  BIRGER HAGÅRD (m):</textBlock>
  </contentBlock>
  <contentBlock page="0" id="i-21a8f25992bf7f63">
    <textBlock id="i-f4cbe3cfded3b622">Fru talman! Hans Göran Franck må gilla eller ogilla den politik som förs av regeringen, och i det här fallet utrikeshandelsministern. Det är relativt ointressant i sammanhanget. Den fråga som vi har att besvara är om det finns någon konstitutionell anmärkning som kan riktas mot statsrådet. Vi har kunnat klara ut att någon sådan inte finns.</textBlock>
  </contentBlock>
  <contentBlock page="0" id="i-0403e729c91846f7">
    <textBlock id="i-d2b532457a642b3c">Min fråga kvarstår. Statsrådet Dinkelspiel var hos utskottet. Det fanns alla möjligheter -- det hade sagts ifrån i förväg -- att diskutera</textBlock>
    <textBlock id="i-0ac179f3f736724f">Sydafrikaärendet, eftersom det fanns en anmälan hos konstitutionsutskottet. Det var ingen som tog den chansen. Det framgår tydligt av de protokoll vi har från utfrågningar.</textBlock>
  </contentBlock>
  <contentBlock page="0" id="i-23f474425aec37bd">
    <textBlock id="i-7e7b2a22186bee6e">Vad Hans Göran Franck refererar till är något helt annat. Det är en interpellationsdebatt som förekom i sammanhanget. Det jag talar om är den utfrågning som skedde i utskottet. Där berördes denna fråga icke med ett ord.</textBlock>
  </contentBlock>
  <contentBlock page="0" id="i-f30873f25328e008">
    <textBlock id="i-f4be38d87a0f58bb">Anf. 118  HANS GÖRAN FRANCK (s):</textBlock>
  </contentBlock>
  <contentBlock page="0" id="i-9521db996a4025b7">
    <textBlock id="i-7d27b6c252df53b0">Fru talman! Det är i och för sig riktigt att det inte ställdes några frågor till utrikeshandelsminister</textBlock>
    <textBlock id="i-42ec4a9123aae88a">Dinkelspiel, som då hördes i ett helt annat ärende.</textBlock>
    <textBlock id="i-88f7afb0e4542856">Vi ansåg från vår sida att det inte var påkallat att ställa ytterligare frågor till honom eftersom ärendet var tillräckligt belyst. Om nu Birger Hagård ansåg att det inte var tillräckligt belyst hade han själv kunnat ställa frågor till utrikeshandelsministern, vilket han inte gjorde.</textBlock>
  </contentBlock>
  <contentBlock page="0" id="i-86a99f161a6ba866">
    <textBlock id="i-c4799fdbbce5ff6b">Jag har lagt märke till att Birger Hagård med stor tvärsäkerhet ständigt talar om att alla andra för fram uppfattningar som inte har någon konstitutionell aspekt. Det blir inte särskilt mycket bättre av att han ständigt upprepar det.</textBlock>
  </contentBlock>
  <contentBlock page="0" id="i-6498cc8a06e285d0">
    <textBlock id="i-1d082606e94de617">Vad jag här gör gällande är att den dispensgivning som har förekommit efter regimskiftet -- framför allt under 1992, men också den som nu fortsätter --</textBlock>
    <textBlock id="i-f83947f55b72337d">inte är förenlig med den förordning som finns, och som inte har ändrats, samt de förarbeten som finns.</textBlock>
    <textBlock id="i-733586f439644d07">Den är inte heller förenlig med de beslut som riksdagen har fattat i dessa frågor. Det är av den anledningen som utrikeshandelsministern inte kan undgå kritik.</textBlock>
  </contentBlock>
  <contentBlock page="0" id="i-02a5c64e6fdfd6f9">
    <textBlock id="i-54249d1f42510f81">Anf. 119  BIRGER HAGÅRD (m):</textBlock>
  </contentBlock>
  <contentBlock page="0" id="i-c920173eeb34b54c">
    <textBlock id="i-eb8e34f5898796a5">Fru talman! Hans Göran Franck får verkligen ursäkta mig om det är så att jag talar om konstitutionella frågor när ärendet gäller konstitutionsutskottets granskning. Det är just det som saken skall gälla, och absolut inte någonting annat.</textBlock>
  </contentBlock>
  <contentBlock page="0" id="i-32e606410bbf529a">
    <textBlock id="i-3e0e809b8bb79762">Hans Göran Franck må ha vilken uppfattning han vill när det gäller själva sakfrågan -- huruvida man har följt gällande regler eller inte. Jag kan endast slå fast att utrikesnämnden inte har haft någonting att invända och inte heller utrikesutskottet, där frågan primärt hör hemma. Det finns inte några som helst reservationer någonstans. Det är därför som jag är förvånad över att man över huvud taget har fört fram den här reservationen.</textBlock>
  </contentBlock>
  <contentBlock page="0" id="i-c161692c2c3a86b4">
    <textBlock id="i-980e0faa9b3ea616">Anf. 120  TALMANNEN</textBlock>
  </contentBlock>
  <contentBlock page="0" id="i-b48a0631685bd032">
    <textBlock id="i-0cf86650d65c4bb2">Jag får meddela att anslag nu har satts upp om att detta sammanträde skall fortsätta efter kl. 19.00.</textBlock>
  </contentBlock>
  <contentBlock page="0" id="i-76b9705641c4170c">
    <textBlock id="i-c60346d8c9bc1244">Övriga ärenden</textBlock>
  </contentBlock>
  <contentBlock page="0" id="i-d6de21aff96708d5">
    <textBlock id="i-a25e01375fd05ecf">(avsnitt 16)</textBlock>
  </contentBlock>
  <contentBlock page="0" id="i-9e3db1aefedc98d6">
    <textBlock id="i-7e3cd3f8d5b89767">Anf. 121  BENGT HURTIG (v):</textBlock>
  </contentBlock>
  <contentBlock page="0" id="i-daeffa757378bf10">
    <textBlock id="i-ff54240ac9adc566">Fru talman! I betänkande 1990/91:UU8 sade utrikesutskottet: Mot bakgrund av de uttalanden utskottet tidigare gjort rörande svenskt medlemskap i EG anser utskottet att ytterligare informationsinsatser är nödvändiga i syfte att främja en allsidig belysning av och diskussion om</textBlock>
    <textBlock id="i-5c833289ac5851ec">Sveriges Europasamarbete. Utskottet förutsätter att regeringen kommer med förslag med denna innebörd.</textBlock>
  </contentBlock>
  <contentBlock page="0" id="i-7bf8b4bd24773bfb">
    <textBlock id="i-f95eafb15624f54d">I ett tillkännagivande till regeringen sade kulturutskottet samma år: Det är viktigt att den bredd och flexibilitet och tidigare erfarenheter från studie- och informationskampanjer som finns inom folkbildningen tas till vara i informationsarbetet om</textBlock>
    <textBlock id="i-a49942218a94093b">EG.</textBlock>
  </contentBlock>
  <contentBlock page="0" id="i-f5b4cc49ecd9b65c">
    <textBlock id="i-0a9f8efea0422dd3">I kompletteringspropositionen 1991/92 föreslog regeringen att 50 miljoner skulle användas för informationsinsatser om europeisk integration.</textBlock>
    <textBlock id="i-fcabf6b4b9fc8e46">Man har alltså infört ett nytt begrepp. När utrikesutskottet talar om Europasamarbete har det hos regeringen blivit fråga om europeisk integration. Någon fördelning av summor på olika informationsinsatser förslås inte i denna proposition.</textBlock>
  </contentBlock>
  <contentBlock page="0" id="i-12172f61a96113de">
    <textBlock id="i-6c2f25f0d45ae9f7">När man sedan i regeringsbeslutet i juni 1992 skulle fördela pengarna hamnade 35 miljoner kronor hos</textBlock>
    <textBlock id="i-e79cabecc5b81d12">Utrikesdepartementet och 15 miljoner kronor hos den nyinrättade delegationen för informationsinsatser om europeisk integration.</textBlock>
    <textBlock id="i-6d9881d0927f49e0">Detta vållade en kraftig indignation i den allmänna opinionen. Under sommaren diskuterades dessa frågor, och den 8 oktober ändrade regeringen fördelningen så att ytterligare 10 miljoner fördes över till delegationen från Utrikesdepartementet.</textBlock>
  </contentBlock>
  <contentBlock page="0" id="i-5b4102729baad18f"/>
  <contentBlock page="0" id="i-73de2cabb288729c">
    <textBlock id="i-ec6eb9b2233ce2c8">Av de medel som delegationen har fördelat har en mycket liten del gått till organisationer och verksamhet som inte önskar ett medlemskap i den europeiska unionen. I huvudsak har dessa pengar gått till organisationer som antingen inte har tagit ställning eller som är för ett medlemskap. Jag kan inte finna att det är helt i enlighet med andemeningen i de beslut som riksdagen har fattat beträffande inriktningen av informationsinsatsen.</textBlock>
    <textBlock id="i-eb4493503dc018fe">Allsidighet, bredd och flexibilitet i informationsinsatserna har inte uppnåtts. Jag anser att kritik borde ha riktats mot regeringen för den bristen.</textBlock>
  </contentBlock>
  <contentBlock page="0" id="i-0baebca41f0f2be3">
    <textBlock id="i-dc25bb0769856cae">Fru talman! Jag yrkar bifall till min meningsyttring i avsnitt 16 c.</textBlock>
  </contentBlock>
  <contentBlock page="0" id="i-ce9293663e305a6f">
    <textBlock id="i-f597889445ab67f5">Anf. 122  ÅKE GUSTAVSSON (s):</textBlock>
  </contentBlock>
  <contentBlock page="0" id="i-19c8e4f765e3a033">
    <textBlock id="i-a69705924a93e2ff">Fru talman! Jag kan instämma i delar av den kritik som framfördes här senast mot regeringens handläggning av informationsinsatser beträffande europeisk integration. Jag var den som anmälde ärendet för konstitutionsutskottet på uppdrag av den socialdemokratiska gruppen i kulturutskottet.</textBlock>
  </contentBlock>
  <contentBlock page="0" id="i-f7282594fd05991f">
    <textBlock id="i-312efd1c052f991d">Regeringen tvingades sedan också att ändra sig och föra över ytterligare 10 miljoner kronor till olika organisationer. Jag är för min del beredd att nu acceptera detta med den markering som har gjorts i det särskilda yttrandet från socialdemokraternas sida. Det är också en viss markering av att det är viktigt att regeringen nu faktiskt ser till att handlägga den här frågan på ett rimligare sätt.</textBlock>
  </contentBlock>
  <contentBlock page="0" id="i-a07ddbbc221bee8e">
    <textBlock id="i-a0a828f4dd637d33">Jag skall dock i huvudsak göra några kommentarer till avsnitt 16 d om handläggningen av Sveriges</textBlock>
    <textBlock id="i-2077d94bea141428">Radio AB. Även i den frågan har jag lämnat en anmälan till KU. Den gäller framför allt tre punkter. En av punkterna handlar om uttalanden som kulturministern på regeringens vägnar gör inför Sveriges riksdag om förutsättningarna för ett nytt avtal mellan Sveriges Radio och staten.</textBlock>
    <textBlock id="i-ce26ea4458a6a4d1">Kulturministern har sagt att de överenskommelser som tidigare har gjorts mellan riksdagspartierna gäller. Strax därefter meddelade regeringen att man på en rad avgörande punkter har ändrat på de överenskommelser som har gjorts. Man har tagit ställning som strider mot detta. Jag menar att dessa ändringar är så pass allvarliga att man har anledning att ifrågasätta vilka krav man skall ställa på regeringens redogörelser inför riksdagen. Man kan säga att detta är mer en politisk än en konstitutionell fråga, men den har den konstitutionella bäringen att regeringen på något sätt måste kunna tolereras av en majoritet i riksdagen. Det är förutsättningen för parlamentarismen.</textBlock>
  </contentBlock>
  <contentBlock page="0" id="i-571eae9f1ce8e4d1">
    <textBlock id="i-1dc5e6af2a5c16f2">Den andra punkten i min anmälan gäller att kulturministern har sagt att man har haft en arbetsgrupp mellan departementet och ägarna för att arbeta fram en plan för extra bolagsstämma, aktieöverlåtelser m.m. Ägarna som då åberopades känner inte till att något sådant har förekommit.</textBlock>
    <textBlock id="i-83c08a39e5fbb8e1">Enligt deras uppfattning är det som kulturministern påstår felaktigt. Är det rimligt att riksdagen ur konstitutionell synpunkt accepterar att regeringen, i detta fall genom kulturministern, lämnar felaktiga uppgifter till riksdagen? Det borde åtminstone vara en tillräcklig grund för att man skall undersöka om så de facto har skett.</textBlock>
  </contentBlock>
  <contentBlock page="0" id="i-67cf78bd04b2293a">
    <textBlock id="i-9564c67a2c7e2049">Dessa två frågor har inte kommenterats av KU.</textBlock>
    <textBlock id="i-c053f63b52e27017">Från KU:s sida har man över huvud taget inte nämnt att dessa frågor har anhängiggjorts i form av en anmälan.</textBlock>
  </contentBlock>
  <contentBlock page="0" id="i-6b503dfdf94af233">
    <textBlock id="i-19ed9dd463bdbab5">I den tredje punkten riktade jag kritik mot en regeringsskrivelse som var mycket sent inlämnad.</textBlock>
    <textBlock id="i-f0a4744b10909886">Man fattade beslut i slutet av förra året, den 19</textBlock>
    <textBlock id="i-d627008800ca2de3">november. Först den 24 november överlämnades skrivelsen till riksdagen. Motionstiden utgick den 9</textBlock>
    <textBlock id="i-7fb31081e1fb1ce9">december. Riksdagens juluppehåll var planerat till den 19. Detta ledde till att kulturutskottet tvingades att sammanträda innan motionstiden hade gått ut. På den punkten har dock konstitutionsutskottet kommit med en viss, om än något mjuk, kritik. Den bör ändock vara så pass tydlig att regeringen borde inse att den i fortsättningen bör bedriva denna verksamhet med litet större skyndsamhet och inte närmast provocera -- vilket jag uppfattade det som --</textBlock>
    <textBlock id="i-34249f446afdff1d">riksdagen genom att vänta en hel vecka med att lägga fram ett ärende på riksdagens bord efter det att man fattat beslut. Därmed kunde inte heller motionstiden börja löpa.</textBlock>
  </contentBlock>
  <contentBlock page="0" id="i-1bf842c63861e7cd">
    <textBlock id="i-ebac9e39e1373ace">Fru talman! Slutligen tycker jag att man inom KU</textBlock>
    <textBlock id="i-2d6239f39c991ee5">skulle fundera över hur man skall hantera anmälningsärenden fortsättningsvis. Jag menar att det är rimligt att det som är utgångspunkten för en granskning på något sätt skall anmälas i handlingen. I detta fall är det två anmälningar --</textBlock>
    <textBlock id="i-60636321724aa75f">dels om informationsverksamheten beträffande den europeiska unionen, dels kulturministerns handläggning av dessa ärenden -- som inte finns med. I och med detta har jag inget annat yrkande än de som har framförts ifrån socialdemokraternas sida i KU.</textBlock>
  </contentBlock>
  <contentBlock page="0" id="i-a34d2ffe907fbc44">
    <textBlock id="i-9e4f68c8eb91d94c">Överläggningen var härmed avslutad.</textBlock>
  </contentBlock>
  <contentBlock page="0" id="i-23ca2f763397d674">
    <textBlock id="i-900c0f3a157b582d">Beslut</textBlock>
  </contentBlock>
  <contentBlock page="0" id="i-16e26a76d8e2be48">
    <textBlock id="i-19c2dd30c5dcd1b5">Talmannen meddelade att propositioner först skulle ställas beträffande envar av de frågor som berördes i de reservationer och den meningsyttring som fogats till betänkandet och därefter i ett sammanhang på övriga frågor.</textBlock>
  </contentBlock>
  <contentBlock page="0" id="i-b4664adb772f7cab">
    <textBlock id="i-11ac40c99b8f7a5f">Statsrådens innehav av värdepapper, jäv m.m.</textBlock>
  </contentBlock>
  <contentBlock page="0" id="i-3773380bdc0f8642">
    <textBlock id="i-ab67a1533b3e77d5">Först biträddes reservation 1 av Thage G Peterson m.fl. med 127 röster mot 11 för meningsyttringen av Bengt Hurtig i motsvarande del. 164 ledamöter avstod från att rösta.</textBlock>
  </contentBlock>
  <contentBlock page="0" id="i-b474827ab0e9b784">
    <textBlock id="i-24105cb597e32f14">Härefter avgavs 168 röster för godkännande av utskottets anmälan i förevarande del och 135 för godkännande av anmälan i reservation 1 av Thage</textBlock>
    <textBlock id="i-5dea6169c278907b">G Peterson m.fl. 1 ledamot avstod från att rösta.</textBlock>
  </contentBlock>
  <contentBlock page="0" id="i-0e6c2be9c4b4fc5c">
    <textBlock id="i-27200bcbbf388cc2">Kommunikationsministerns engagemang i vårdhemmet Majgården i Gnesta</textBlock>
  </contentBlock>
  <contentBlock page="0" id="i-b65c22844776a56f">
    <textBlock id="i-c93de7b6ddab7521">Beslöts med 169 röster att godkänna utskottets anmälan i förevarande del. 133 röster avgavs för godkännande av anmälan i reservation 2 av Thage</textBlock>
    <textBlock id="i-59884f06db819931">G Peterson m.fl. 1 ledamot avstod från att rösta.</textBlock>
  </contentBlock>
  <contentBlock page="0" id="i-cec626a1242f4191">
    <textBlock id="i-799b751395ddc1fb">Regeringens handläggning av svensk hjälp till skogsindustrin m.m. i Polen</textBlock>
  </contentBlock>
  <contentBlock page="0" id="i-25a9e75a207859e4">
    <textBlock id="i-33d77001b07b64f8">Beslöts med 170 röster att godkänna utskottets anmälan i förevarande del. 133 röster avgavs för godkännande av anmälan i reservation 3 av Thage</textBlock>
    <textBlock id="i-ff8cd215881cb46f">G Peterson m.fl. 1 ledamot avstod från att rösta.</textBlock>
  </contentBlock>
  <contentBlock page="0" id="i-ddd5f3b36bc9d26e">
    <textBlock id="i-528437c0fbdf187d">Regeringens planering och handläggning av flyktingpolitiken</textBlock>
  </contentBlock>
  <contentBlock page="0" id="i-8a8aaba9ab9ed37f">
    <textBlock id="i-fd8e17a90897248b">Först biträddes reservation 4 av tredje vice talman</textBlock>
    <textBlock id="i-43ee731a129a2fad">Bertil Fiskesjö m.fl. med 143 röster mot 20 för reservation 5 av Harriet Colliander. 140 ledamöter avstod från att rösta.</textBlock>
  </contentBlock>
  <contentBlock page="0" id="i-9c4630f0f6b591e3">
    <textBlock id="i-7acded65a321df41">Härefter avgavs 150 röster för godkännande av anmälan i reservation 4 av tredje vice talman Bertil</textBlock>
    <textBlock id="i-0a39b858b20795f9">Fiskesjö m.fl. och 136 för godkännande av utskottets anmälan i förevarande del. 16 ledamöter avstod från att rösta.</textBlock>
  </contentBlock>
  <contentBlock page="0" id="i-137f6a6a9613b0d7">
    <textBlock id="i-cb8ba7b45e96708b">Statsrådet Reidunn Lauréns handläggning av visst tjänstetillsättningsärende</textBlock>
  </contentBlock>
  <contentBlock page="0" id="i-407cdd5f37583f0f">
    <textBlock id="i-2455aef7224149eb">Beslöts med 171 röster att godkänna utskottets anmälan i förevarande del. 133 röster avgavs för godkännande av anmälan i reservation 6 av Thage</textBlock>
    <textBlock id="i-b43e2fd5c3ef85f3">G Peterson m.fl.</textBlock>
  </contentBlock>
  <contentBlock page="0" id="i-74b360a2efe0a33a">
    <textBlock id="i-4bd8c2d9bc2027e6">Regeringens handläggning av ansökningar om undantag från förbudet mot handel med Sydafrika</textBlock>
  </contentBlock>
  <contentBlock page="0" id="i-696412d9ecad7d4e">
    <textBlock id="i-c6bd2203b9f1e2fd">Beslöts med 170 röster att godkänna utskottets anmälan i förevarande del. 133 röster avgavs för godkännande av anmälan i reservation 7 av Thage</textBlock>
    <textBlock id="i-12402dd2d0497b5a">G Peterson m.fl.</textBlock>
  </contentBlock>
  <contentBlock page="0" id="i-347a0ef3211cf972">
    <textBlock id="i-fc7d4d1ce6bf56c9">Regeringsbeslut om medel för informationsinsatser om europeisk integration</textBlock>
  </contentBlock>
  <contentBlock page="0" id="i-56a75e020ec7459c">
    <textBlock id="i-fdad14024a2f99a8">Beslöts med 292 röster att godkänna utskottets anmälan i förevarande del. 10 röster avgavs för godkännande av anmälan i meningsyttringen av</textBlock>
    <textBlock id="i-4bcf642d80aac6fd">Bengt Hurtig i motsvarande del. 1 ledamot avstod från att rösta.</textBlock>
  </contentBlock>
  <contentBlock page="0" id="i-66b69cd2f688c22a">
    <textBlock id="i-33a4853f092547cc">Övriga i betänkandet upptagna frågor</textBlock>
  </contentBlock>
  <contentBlock page="0" id="i-c0e31f28b8c6b101">
    <textBlock id="i-9cde1e899a5fd929">Utskottets anmälan godkändes.</textBlock>
  </contentBlock>
  <contentBlock page="0" id="i-806cb33a634c437c">
    <textBlock id="i-99ac7bdb89a6342b">Utskottets genom de nu fattade besluten godkända anmälan lades till handlingarna.</textBlock>
  </contentBlock>
  <contentBlock page="0" id="i-9ec911db6819db8e">
    <textBlock id="i-b1c8cdbce7002b5e">Beslut om uppskjuten votering</textBlock>
  </contentBlock>
  <contentBlock page="0" id="i-8449ee4f8afa6360">
    <textBlock id="i-b7febe81eb2b729e">På förslag av talmannen medgav kammaren att de ärenden som hann debatteras färdigt under återstoden av dagens sammanträde skulle företas till avgörande vid morgondagens arbetsplenum.</textBlock>
  </contentBlock>
  <contentBlock page="0" id="i-dc82a42f7364fe29">
    <textBlock id="i-3f0493ba6441c644">5 §  Ändringar i jordbalkens hyresregler</textBlock>
  </contentBlock>
  <contentBlock page="0" id="i-04dba0e3d3d1595f">
    <textBlock id="i-6f20803894397954">Föredrogs</textBlock>
  </contentBlock>
  <contentBlock page="0" id="i-5efc19804b63071e">
    <textBlock id="i-f79818f7d59c8ea4">bostadsutskottets betänkande</textBlock>
  </contentBlock>
  <contentBlock page="0" id="i-6fc36a7b1d000d5e">
    <textBlock id="i-6437da5666f94712">1992/93:BoU24 Ändringar i jordabalkens hyresregler (prop. 1992/93:115).</textBlock>
  </contentBlock>
  <contentBlock page="0" id="i-e637f3850a89f82b">
    <textBlock id="i-8eda9795e45ff961">Anf. 123  LARS STJERNKVIST (s):</textBlock>
  </contentBlock>
  <contentBlock page="0" id="i-dfbe6c7c9a7b6916">
    <textBlock id="i-ad95b76261efe82d">Fru talman! Det här betänkandet, som handlar om hyreslagen och förändringar i den, kan man litet förenklat säga innehåller två typer av förslag. För det första vill regeringen med sin proposition förbättra skyddet för alla dem som av ekonomiska skäl har svårt att klara sina boendekostnader. För det andra vill man försämra skyddet för dem som är störande och som därför inte längre är välkomna i sin lägenhet. På båda dessa punkter är minoriteten och majoriteten i utskottet i princip överens.</textBlock>
  </contentBlock>
  <contentBlock page="0" id="i-3e022d913b75ec31">
    <textBlock id="i-2fcf46d7af103b33">För att ta det sista först: Vi tycker att det är orimligt att begära av någon att man skall behöva stå ut med allvarliga störningar i boendet. Alla har rätt att bo tryggt och kunna sova om nätterna. Vi kan därför ställa upp på de förslag som innebär att man vid mycket allvarliga fall av störningar skall kunna säga upp en hyresgäst. Men jag vill betona att det handlar om mycket allvarliga störningar; våld eller hot om våld nämns som exempel.</textBlock>
  </contentBlock>
  <contentBlock page="0" id="i-d4b58479d5d9a337">
    <textBlock id="i-773f292d92d21f03">Utskottet gör en del justeringar och preciseringar som rättar till en del skönhetsfel i propositionen.</textBlock>
    <textBlock id="i-dc3b27f5131753c1">Det är bra.</textBlock>
  </contentBlock>
  <contentBlock page="0" id="i-96586a177818e24c">
    <textBlock id="i-504f789083485ff2">När det gäller skyddet för dem som av ekonomiska skäl har svårt att klara sitt boende, gör utskottsmajoriteten visserligen en del förbättringar jämfört med det ursprungliga förslaget, men det räcker inte. De förslag som läggs står inte i rimlig proportion till den oerhört dramatiska utveckling som i dag sker i landet.</textBlock>
  </contentBlock>
  <contentBlock page="0" id="i-619b259c53430312">
    <textBlock id="i-8e370341c780e07a">Under de två senaste åren har 166 000 människor, enligt Boverkets beräkningar, tvingats försämra sin boendestandard på grund av ekonomin. Antalet vräkningar har ökat och uppgick i fjol till 6 000.</textBlock>
    <textBlock id="i-3d010228b05b4205">Alla rapporter tyder på att antalet vräkningar ökar ytterligare i år.</textBlock>
  </contentBlock>
  <contentBlock page="0" id="i-94be931e13c5d963">
    <textBlock id="i-c116f9ea6f41393b">För första gången sedan 1940-talet ökar trångboddheten i landet. För dem som har små ekonomiska resurser blir porten till den ordinarie bostadsmarknaden allt svårare att ta sig igenom.</textBlock>
  </contentBlock>
  <contentBlock page="0" id="i-4aa17469cf56a7a7">
    <textBlock id="i-ae08cc303b4bc615">Det finns flera orsaker till den oerhört dramatiska förändringen. Viktigast är naturligtvis den kraftiga nedskärningen av bostadssubventionerna, den allmänna konjunkturnedgången och ökningen av arbetslösheten. Men det är inte bara ekonomiska förklaringar som ligger bakom, utan en hel serie förslag till regelverk på bostadsmarknaden -- var för sig ganska små och harmlösa förändringar -- har tillsammans bidragit till den här dramatiska utvecklingen.</textBlock>
  </contentBlock>
  <contentBlock page="0" id="i-b4713a53a06f1016">
    <textBlock id="i-d268d05198f1e847">Jag skall som allra hastigast nämna några exempel.</textBlock>
  </contentBlock>
  <contentBlock page="0" id="i-71c9d8ba9923ce54">
    <textBlock id="i-1d1c96baba1fe99a">Det började redan omedelbart efter regimskiftet med att den nya regeringen förändrade stödsystemet så att de allmännyttiga företagen i dag har precis samma villkor som de privata värdarna.</textBlock>
  </contentBlock>
  <contentBlock page="0" id="i-e01251d1aa183982">
    <textBlock id="i-728e95f8923acaad">Nästa steg som vi här i kammaren inom kort skall ta -- jag befarar att det, tyvärr, blir så -- är att de allmännyttiga företagen också i all annan lagstiftning likställs med de privata. Följden blir naturligtvis att de allmännyttiga företagen meddelar sin uppdragsgivare, kommunen: Nu kan vi inte längre ta större socialt ansvar än de privata värdarna. Nu har vi precis samma spelregler som de privata värdarna. Därför måste vi behandla våra bostadskonsumenter med samma kritiska ögon som alla andra gör. Vi spelar på samma karga marknad som alla andra.</textBlock>
  </contentBlock>
  <contentBlock page="0" id="i-91993152a1ed1da4">
    <textBlock id="i-8bb349702fc62a8b">Det är detta som sammantaget har lett till stora förändringar. I en kommun som inte ligger så långt från huvudstaden har det kommunala bostadsföretaget meddelat att långtidsarbetslösa inte längre tas emot. Det är ett alldeles för stort risktagande att välkomna sådana i våra lägenheter, säger man.</textBlock>
  </contentBlock>
  <contentBlock page="0" id="i-aebed9a9b1255e17">
    <textBlock id="i-967179d197f996c5">I väldigt många kommuner meddelar det kommunala bostadsföretaget att man inte längre kan ta emot fler invandrare.</textBlock>
  </contentBlock>
  <contentBlock page="0" id="i-9214456955708bca">
    <textBlock id="i-7c2d050427aa7537">Det är alltså inte bara människor som av olika skäl kan betraktas som störande eller besvärliga utan också andra oerhört stora grupper som omfattas av den här hårdare attityden på bostadsmarknaden.</textBlock>
    <textBlock id="i-839c54626610382d">En mängd enskilda tragedier blir resultatet. Det är sådant här som döljer sig bakom den oerhört dramatiska statistiken. 166 000 människor har nämligen under de senaste åren tvingats flytta.</textBlock>
  </contentBlock>
  <contentBlock page="0" id="i-c1d8b081caac633e">
    <textBlock id="i-f69a3b35292f5947">Från majoritetens sida kommer man naturligtvis att säga: Det här förslaget och det här betänkandet kan väl ändå inte bidra till en sådan här utveckling. Det är sant. Den kan inte det. Som jag sade förut kan varje isolerat förslag i sig kan tyckas rätt så harmlöst. I det här fallet rör det sig faktiskt om ett i och för sig litet steg, men ett steg i rätt riktning.</textBlock>
    <textBlock id="i-c012428df3cabdff">Sammantaget skapar ändå de här regelförändringarna ett oerhört kärvt klimat.</textBlock>
  </contentBlock>
  <contentBlock page="0" id="i-cbd35195d3f2e191">
    <textBlock id="i-38fb5b961b5873a1">Därför ville vi socialdemokratiska reservanter med hjälp av det här betänkandet skärpa det skyddsnät som nu mer än någonsin behövs för de hyresgäster som har det besvärligt ekonomiskt och som, tyvärr, blir allt fler.</textBlock>
  </contentBlock>
  <contentBlock page="0" id="i-d51fadb1efb67a4b">
    <textBlock id="i-6163a7a11fd54e1c">Självfallet står jag bakom samtliga s-reservationer.</textBlock>
    <textBlock id="i-1634e135d13d34b3">Jag nöjer mig dock med att yrka bifall till reservation nr 1 om återvinningsfristen. Det gäller alltså den tid som de familjer eller de enskilda som inte längre klarar av sin hyra och som har sagts upp av värden har på sig att rätta till det hela och återvinna sin lägenhet. I dag är den fristen för kort.</textBlock>
    <textBlock id="i-6d32ae6544d4dec0">Regeringen gör en kosmetisk förändring som egentligen inte innebär någon förbättring.</textBlock>
    <textBlock id="i-b11ab6dc64e839a0">Utskottsmajoriteten gör en justering, men denna är inte tillräckligt bra.</textBlock>
  </contentBlock>
  <contentBlock page="0" id="i-ec3834f9ba037009">
    <textBlock id="i-0911ab3ea9147463">Vi vill förlänga den här återvinningsfristen, som vi tycker skall vara fyra veckor. Då har man säkert en månad på sig. Under den tiden får man försöka komma till rätta med misstaget.</textBlock>
  </contentBlock>
  <contentBlock page="0" id="i-45c3655db948b00d">
    <textBlock id="i-baa8f6192211cac3">Det är, som sagt, sant att en skillnad om en vecka när det gäller utskottsmajoritetens och -</textBlock>
    <textBlock id="i-02fb3fe698d4e168">minoritetens förslag om återvinningsfristen kan synas vara högst marginell. Men om kammaren väljer att stödja vår reservation innebär det att ett litet litet steg tas när det gäller att så att säga rulla tillbaka den utveckling som har bidragit till de ökade orättvisorna och den ökade utslagningen på bostadsmarknaden.</textBlock>
  </contentBlock>
  <contentBlock page="0" id="i-b05f054519d7c8de">
    <textBlock id="i-e6535c3cf99bd40e">Nästa betänkande som kammaren skall behandla gäller dramatiskt försämrade villkor för dem som har det ekonomiskt besvärligt. Även där kan ytterligare ett antal små steg tas, just för att värna den sociala bostadspolitiken. Jag hoppas innerligt att kammaren så småningom gör det.</textBlock>
  </contentBlock>
  <contentBlock page="0" id="i-dc151b0eea9c9f5b">
    <textBlock id="i-bdb24538f32f8c7e">Jag yrkar alltså bifall till reservation nr 1 i betänkandet.</textBlock>
  </contentBlock>
  <contentBlock page="0" id="i-839f754de2c69726">
    <textBlock id="i-87ac2260b22422b4">Anf. 124  EVA ZETTERBERG (v):</textBlock>
  </contentBlock>
  <contentBlock page="0" id="i-ca94eed34ca48b2b">
    <textBlock id="i-eb6891952951341c">Herr talman! Det är mycket positivt att det kommer ett förslag till ny hyreslag. Ett sådant har vi länge väntat på. Man kan undra om inte själva orden ändringar i jordabalken också borde ha ändrats.</textBlock>
    <textBlock id="i-065383e3198ca75d">Folk måste ju förstå vad det handlar om.</textBlock>
  </contentBlock>
  <contentBlock page="0" id="i-f6d405dee40daef1">
    <textBlock id="i-ac3bf51dada5490f">Vad det handlar är en förbättring av situationen för hyresgäster både för att skötsamma hyresgäster skall få möjlighet att bo i lugn och ro utan störningar och för att de människor som vill göra rätt för sig men som av någon anledning inte har kunnat betala sin hyra i tid ändå skall få en chans att bo kvar.</textBlock>
  </contentBlock>
  <contentBlock page="0" id="i-b92558a3edd6ac43">
    <textBlock id="i-0b31c47f94f6766d">Därför finns det en hel del positiva inslag i lagstiftningen. Men jag skulle vilja ställa en fråga till regeringens företrädare, men det finns inte någon sådan här: Hur kan det komma sig att detta tagit så lång tid?</textBlock>
  </contentBlock>
  <contentBlock page="0" id="i-282278aa383d68e6">
    <textBlock id="i-d135f0db3a8075a5">Hyreslagskommittén var färdig 1991 med sitt förslag. Vad har man gjort? Så omfattande är inte den här propositionen att det behövs två år för att få fram ett lagförslag. Möjligtvis antyder det att intresset från regeringens sida inte har varit alltför stort.</textBlock>
  </contentBlock>
  <contentBlock page="0" id="i-d5fe655b4f0ce2e3">
    <textBlock id="i-a80910f376a8be36">Det är, som sagt, trots allt viktigt att det här förslaget i dag föreligger och att vi kan göra en del förändringar. I själva propositionen finns det en del förslag som jag ser positivt på, t.ex. att förverkandefristen utökas till en vecka och man inte skall kunna kräva att en ny hyresgäst skall betala en tidigare hyresgästs hyresskuld, som tidigare gällde.</textBlock>
  </contentBlock>
  <contentBlock page="0" id="i-814ef35a3c7fc49d">
    <textBlock id="i-50676b1e4530a1b3">Vidare är det bra att utskottsmajoriteten har tagit upp definitionen av detta med störande hyresgäster och att man påpekar att det inte handlar om anledningen till att någon är störande eller om att peka ut en viss grupp, de psykiskt sjuka -- som man från regeringens sida har pekat ut. I stället pekar man på att det handlar om arten av grav störning.</textBlock>
    <textBlock id="i-0107278fd2b1705d">Det är det väsentliga när det gäller diskussionen om förverkad hyresrätt. Det väsentliga är alltså inte t.ex. om en person är psykiskt sjuk.</textBlock>
  </contentBlock>
  <contentBlock page="0" id="i-59e4531569852e8e">
    <textBlock id="i-d3b7fd686639714d">Herr talman! Vi i Vänsterpartiet är alltså positiva till en del av förslagen i propositionen och betänkandet. Men det finns också en hel del minustecken och brister som vi tycker att det borde ha gått att komma till rätta med. Vi instämmer därför i samtliga s-reservationer.</textBlock>
  </contentBlock>
  <contentBlock page="0" id="i-961198c96f0f7566">
    <textBlock id="i-dd0b01dc4d62ac53">Vidare yrkar jag bifall till meningsyttringen vad gäller mom. 2 om förverkandefristen, mom. 7 om upprepade betalningsförseelser och mom. 18 om kabel-TV. Jag skall helt kort förklara varför vi har dessa yrkanden.</textBlock>
  </contentBlock>
  <contentBlock page="0" id="i-fa77c7dcb4390294">
    <textBlock id="i-485144ab053b5b67">Herr talman! Det grundläggande, nämligen den allvarliga situation på bostadsmarknaden som många människor i dag upplever -- Lars Stjernkvist var inne på den frågan -- har man från majoritetens sida över huvud taget inte tagit upp. Att antalet vräkningar ökar och att problemen kan vara stora för människor som faktiskt vill betala sin hyra, som vill bo kvar och som vill sköta sitt boende nämns alls inte.</textBlock>
  </contentBlock>
  <contentBlock page="0" id="i-f29bc1db209562f0">
    <textBlock id="i-34f03d3910dac201">Det viktiga här tycker jag är att förverkandefristen, som utökas med några dagar, är för kort. Vi i</textBlock>
    <textBlock id="i-a2f2ef1f3d8570a2">Vänsterpartiet kräver att förverkandefristen skall vara två veckor. Det beror just på att de allra flesta som hamnar i nämnda situation inte gör det därför att de inte vill betala sin hyra utan därför att de har akuta ekonomiska problem.</textBlock>
  </contentBlock>
  <contentBlock page="0" id="i-3ea1a83f32f917b6">
    <textBlock id="i-d6c47ec9e7d6a541">Sedan gäller det återvinningsfristen. Vi anser, i likhet med Socialdemokraterna, att den skall vara fyra veckor just för att människor skall ha en möjlighet att bo kvar. En bostad är inte någon handelsvara, som de borgerliga partierna i många sammanhang hävdar, utan bostaden är en grundläggande social rättighet. Vi måste till det yttersta se till att människor inte mot sin vilja tvingas flytta därför att de inte har råd med boendet. De skall ges möjlighet att hitta ett sätt att komma ur sin ekonomiska situation, få hjälp från socialnämnden eller på annat sätt och kunna bo kvar.</textBlock>
  </contentBlock>
  <contentBlock page="0" id="i-b3a8b66deb4a54d2">
    <textBlock id="i-e2af508ef273e498">Frågan om upprepade betalningsförseelser tas upp i vår meningsyttring, men Socialdemokraterna har bara ett särskilt yttrande. Jag undrar varför</textBlock>
    <textBlock id="i-9695e7bc7c6b7c64">Socialdemokraterna inte vill ta upp den frågan. Det finns klara och konkreta anledningar -- även om det inte rör sig om oförutsedd sjukdom -- till att människor borde få en chans. Jag tror att samtliga här som är intresserade av bostadsfrågor har fått konkreta exempel på att det har varit förutsebart när människor inte har betalat sin hyra. Det kan vara långvarig sjukdom eller annat som har inträffat, men man har trots allt inte kunnat övertyga värden och därmed inte fått bo kvar. Jag tycker alltså att vi skulle kunna vara överens på den här punkten.</textBlock>
  </contentBlock>
  <contentBlock page="0" id="i-5c08bb4240486aa0">
    <textBlock id="i-58ad1bde5ab10c08">Jag vill också ta upp frågan om kabel-TV, som har varit föremål för viss diskussion. Jag hade hoppats på en reservation från Folkpartiet, eftersom delar av Folkpartiet och Vänsterpartiet har förefallit vara överens på den här punkten, nämligen om att avgifter för kabel-TV inte borde räknas in i hyran.</textBlock>
    <textBlock id="i-15af7173863dcea3">Jag saknar både en reservation och ett särskilt yttrande, och jag ser fram mot att höra Olle</textBlock>
    <textBlock id="i-202731e26423bd5d">Schmidts förklaring.</textBlock>
  </contentBlock>
  <contentBlock page="0" id="i-465b4c8feb854803">
    <textBlock id="i-8e7bbb3bdcd4f361">Herr talman! Jag stannar här och står kvar vid mitt tidigare yrkande. Jag konstaterar att vi måste ha en förstärkt hyreslagstiftning för att kunna se till att människor har möjlighet att bo kvar och se till att stoppa utslagningen. Det är de viktigaste insatserna som vi kan göra på hyresområdet.</textBlock>
  </contentBlock>
  <contentBlock page="0" id="i-1354f05dbeabdf1b">
    <textBlock id="i-4fe66f6de191bbd8">Anf. 125  BIRGER ANDERSSON (c):</textBlock>
  </contentBlock>
  <contentBlock page="0" id="i-4fc80c5b31b5aac5">
    <textBlock id="i-00f806a1e798e8f2">Herr talman! När jag hörde Lars Stjernkvist i inledningen fick jag nästan uppfattningen att han ville ha en allmän bostadspolitisk debatt, men efter ett tag kom han in på de saker som vi skall diskutera med anledning av detta betänkande.</textBlock>
  </contentBlock>
  <contentBlock page="0" id="i-dff905d0f76e957c">
    <textBlock id="i-a7ddf154504a6954">Det är glädjande att vi i de olika partierna är tämligen överens om tagen. Därför tänker jag inte upprepa att vi är överens om förbättringar, utan jag skall närmast ta upp en sak som vi tydligen inte är helt överens om, nämligen återvinningsfristen.</textBlock>
  </contentBlock>
  <contentBlock page="0" id="i-3f5f9f55a6a33e1a">
    <textBlock id="i-79acf557bd41ee77">När det gäller förverkandefristen råder det i stort sett en ganska bred politisk enighet i utskottet, och den förlängs nu till en vecka. Däremot föreligger delade meningar om längden på återvinningsfristen. I regeringens proposition föreslås två veckor, men utskottsmajoriteten är inte nöjd med det utan föreslår tre veckor. I en reservation, som Lars Stjernkvist nämnde, föreslår</textBlock>
    <textBlock id="i-7df3cb52d6945e01">Socialdemokraterna fyra veckor, och</textBlock>
    <textBlock id="i-34f7790b882acb24">Vänsterpartiet ansluter sig till den.</textBlock>
  </contentBlock>
  <contentBlock page="0" id="i-5a8a363f903695b0">
    <textBlock id="i-25c62f0d1ca06023">Jag vill gärna redovisa majoritetens ställningstagande i den här frågan.</textBlock>
  </contentBlock>
  <contentBlock page="0" id="i-7df58388bb67c3db">
    <textBlock id="i-9507557bf64f6efc">Om förfallodagen när det gäller hyresbetalning är den sista dagen i månaden har hyresgästen en vecka på sig att betala hyran innan hyresrätten är förverkad. Eftersom hyresgästen får betala per post, kan hyresvärden behöva avvakta ytterligare ett par dagar innan han kan börja agera. Det kan ta ytterligare några dagar innan återvinningsfristen börjar löpa, just beroende på att hyresvärden dels skall underrätta hyresgästen, dels skall meddela socialnämnden om uppsägningen och anledningen till uppsägningen. Det meddelandet skall gå till den kommun i vilken lägenheten är belägen. Först därefter börjar återvinningsfristen löpa.</textBlock>
  </contentBlock>
  <contentBlock page="0" id="i-25fab63c43f79436">
    <textBlock id="i-eb49e024ba6714eb">Enligt majoritetsförslaget skall återvinningsfristen utsträckas till tre veckor. Den totala tiden blir då ungefär fem veckor, vilket vi bedömer som fullt tillräcklig tid för att hyresgästen med mycket god tidsmarginal skall kunna få en ny månadslön och hinna betala hyran.</textBlock>
  </contentBlock>
  <contentBlock page="0" id="i-f2cc14c67d8d1314">
    <textBlock id="i-87c99eec85b1f002">Vi bedömer också återvinningsfristen som fullt tillräcklig för att socialnämnden skall hinna agera och kunna åta sig ett betalningsansvar, som får uppfyllas även efter återvinningsfristens utgång.</textBlock>
    <textBlock id="i-9dbc688148d84f50">Genom ett sådant åtagande från socialnämndens sida förlorar inte hyresgästen sin bostad. I den nya kommunallagen, som vi antog här i riksdagen för ett eller två år sedan, har delegationsmöjligheterna dessutom kraftigt utökats, vilket ytterligare underlättar för sociala myndigheter att kunna agera.</textBlock>
  </contentBlock>
  <contentBlock page="0" id="i-ef5759221f489c4f">
    <textBlock id="i-6564030279712e7c">Det finns dessutom i förslaget till hyreslag en passus som säger att hyresgästen i klart ursäktliga fall kan få bo kvar i sin hyreslägenhet även om hyresgästen betalat sin hyra efter återvinningsfristens utgång.</textBlock>
    <textBlock id="i-642e33b7552c9803">Hyresgästen kan ha drabbats av sjukdom eller liknande oförutsedda omständigheter.</textBlock>
  </contentBlock>
  <contentBlock page="0" id="i-428b775323ad562e">
    <textBlock id="i-d85cfb7530691591">Jag vill i alla fall understryka att det normala givetvis är att hyresgästen skall betala sin hyra i tid.</textBlock>
    <textBlock id="i-147106f23c4fd091">Hyresvärden skall inte behöva finna sig i att hyran betalas långt senare än vad som står i hyresavtalet.</textBlock>
    <textBlock id="i-bfc28b5b846696ac">En väl fungerande fastighetsförvaltning bygger på att hyresgästerna betalar sin hyra enligt gällande hyresavtal.</textBlock>
  </contentBlock>
  <contentBlock page="0" id="i-9a73ae2820d6d46f">
    <textBlock id="i-b2ce8b23c00f7b9f">Jag hade tänkt att nu gå in på begreppet störande hyresgäster, men jag lämnar det avsnittet just beroende på att vi är helt överens om de förändringar och förbättringar som görs i bostadsutskottets betänkande.</textBlock>
  </contentBlock>
  <contentBlock page="0" id="i-5a2b2b0e80f6d01c">
    <textBlock id="i-eb13eee4fd1f6321">Herr talman! Jag skulle vilja avsluta mitt anförande med att säga, att i det betänkande som vi nu diskuterar tas delar av hyreslagstiftningen upp. En allmän uppfattning om hyreslagen är att den är både svåröverskådlig och ganska svår att förstå för gemene man. När man läser propositionen ser man att regeringen utlovar en redaktionell och språklig översyn. Det är bra. Hyreslagen är ju en lag som berör många av oss, och därför är det särskilt viktigt med en hyreslag som många kan förstå och tillämpa.</textBlock>
  </contentBlock>
  <contentBlock page="0" id="i-1ead60b0477276de">
    <textBlock id="i-45d1726afbfc4a08">Herr talman! Jag yrkar bifall till utskottets hemställan och avslag på de reservationer som har fogats till betänkandet.</textBlock>
  </contentBlock>
  <contentBlock page="0" id="i-cf3518009ac350ca">
    <textBlock id="i-faaa22b47f57966f">Anf. 126  OLLE SCHMIDT (fp):</textBlock>
  </contentBlock>
  <contentBlock page="0" id="i-66fa56bcb704e6a5">
    <textBlock id="i-9dade2ad066a4348">Herr talman! Jag vill ta upp en mindre del av betänkandet, och det handlar om rätten att avstå från kabel-TV och möjligheten att slippa betala för något som man inte alls vill ha.</textBlock>
  </contentBlock>
  <contentBlock page="0" id="i-62e181ef624e4c33">
    <textBlock id="i-a97c3e639396bbd1">Diskussionen är inte ny, och den värsta debatten får väl anses ha blåst över. Men jag tycker, precis som</textBlock>
    <textBlock id="i-0918716e3c96021a">Eva Zetterberg, lika fullt att frågan är principiellt och ideologiskt viktig.</textBlock>
  </contentBlock>
  <contentBlock page="0" id="i-d1c309b98a44877d">
    <textBlock id="i-84f2552e450b0547">Det förslag om en ny hyreslag som i dag ligger på riksdagens bord är bättre än tidigare lag, men den ger fortfarande inte den enskilde hyresgästen möjlighet att säga nej och slippa betala för kabel-</textBlock>
    <textBlock id="i-976915dab7bec1c7">TV.</textBlock>
  </contentBlock>
  <contentBlock page="0" id="i-0ab2917ef48b47f3">
    <textBlock id="i-a1a1dda6f32a41b3">Innehav av kabel-TV jämställs med gemensamma nyttigheter som vatten, el, tvättstuga och lekplatser. Ända från början när kabel-TV på allvar började introduceras i vårt land -- i min hemstad</textBlock>
    <textBlock id="i-204a42331bf2d842">Malmö var man bland de första att installera kabel-</textBlock>
    <textBlock id="i-1ee25f1862bf1963">TV i stor omfattning -- kritiserades detta synsätt.</textBlock>
    <textBlock id="i-3b0ef09924bf473d">Många hyresgäster klagade och opponerade sig mot det kollektiva beslutandet över deras huvuden, men alltid förgäves.</textBlock>
  </contentBlock>
  <contentBlock page="0" id="i-ed9d694734c203d6">
    <textBlock id="i-a236b35e034eed68">I flera domar, också i högre instans, har man ställt sig på kollektivets sida mot individens egna beslutandemöjligheter. Jag har alltid funnit detta lika stötande.</textBlock>
  </contentBlock>
  <contentBlock page="0" id="i-81b1c1d3e9ad2145">
    <textBlock id="i-87a429fb9cdd884e">Jag kanske skall säga att jag personligen inte har någonting emot kabel-TV som sådan. Jag har själv bortåt 15 kanaler -- även om jag måste säga att mycket av det som visas är av diskutabel kvalitet.</textBlock>
    <textBlock id="i-02cfccfe9675cfe0">Men det är inte poängen. Det viktiga är att jag anser att den som inte vill ha dessa kanaler heller inte skall behöva betala för dem. Så är det tyvärr inte i dag.</textBlock>
  </contentBlock>
  <contentBlock page="0" id="i-ab4d7c8f02236d72">
    <textBlock id="i-335dc8c3497c49eb">Om kabel-TV installeras får man i varierande grad ett antal kanaler utöver de svenska kanalerna, vare sig man vill eller inte.</textBlock>
  </contentBlock>
  <contentBlock page="0" id="i-66ba53709b26dbfa">
    <textBlock id="i-0430577632242669">Tekniken möjliggör både installering av kabel-TV i omgångar och filtrering och avgränsning av innehavet. Det finns alltså inga tekniska skäl för att påtvinga alla hyresgäster kabel-TV. Det är endast praktiska och ekonomiska skäl som i sann kollektivistisk anda har varit vägledande. Principen tycks vara att någon annan alltid vet bättre än man själv.</textBlock>
  </contentBlock>
  <contentBlock page="0" id="i-2d4f08555bdea1aa">
    <textBlock id="i-20840ca8aa2ef152">Herr talman! Det är sant att den här beslutsmodellen är enkel och smidig. Den är ganska typisk för hur vi i Sverige under många år har resonerat.</textBlock>
  </contentBlock>
  <contentBlock page="0" id="i-64d3fa62955bdce8">
    <textBlock id="i-112c4077232dc8a0">Ganska talande för hur man från bostadsföretagen och hyresgäströrelsen ser på de här principiella synpunkterna är den kommentar som jag ofta har mött under de här åren: Äsch, det här med kabel-</textBlock>
    <textBlock id="i-a0cf645a1b2777f4">TV är väl ingenting att tjafsa om. Vi hade en precis likadan diskussion om tvättstugor på 60-talet, och den debatten har ju alla glömt.</textBlock>
  </contentBlock>
  <contentBlock page="0" id="i-7ff3928c88cb10ac">
    <textBlock id="i-4fa6b855ebe0e2e4">Herr talman! Detta är ju ett pragmatiskt synsätt, men det är inte desto mindre stötande.</textBlock>
  </contentBlock>
  <contentBlock page="0" id="i-f10bf366b13e66ee">
    <textBlock id="i-4e0813e561521f15">En av våra viktigaste uppgifter i den här kammaren är att öka medborgarnas möjligheter att själva bestämma över sina liv. Att påtvinga människor någonting som de inte vill ha ökar inte friheten. Det är precis tvärtom. Det är därför med visst vemod, får jag väl säga, som jag här får argumentera för vad jag tycker är riktigt -- och vad jag faktiskt tycker är väldigt liberalt -- utifrån en vänsterpartistisk meningsyttring. I korthet fångar den mycket väl det som jag anser vara en självklarhet.</textBlock>
  </contentBlock>
  <contentBlock page="0" id="i-9a203f4b1719a408">
    <textBlock id="i-241adad3ef7fb73c">Eva Zetterberg begärde en förklaring. Möjligen kan min förklaring smältas av Eva Zetterberg. Jag försökte de aktuella dagarna att hjälpa min hustru att föda medlem nummer två i familjen, som sedermera också kom den 28 april. Jag hoppas att</textBlock>
    <textBlock id="i-8ca6c7dcaffdf168">Eva Zetterberg tycker att det är ett tillräckligt skäl till att jag inte kunde vara närvarande vid utskottets sammanträde. Jag får väl också säga att den uppfattning som jag har inte delas av alla mina partivänner. De kan säkert uppfatta mig som något rigid.</textBlock>
  </contentBlock>
  <contentBlock page="0" id="i-f77f19d5d3186cd4">
    <textBlock id="i-9be823cd54fb1d21">Utskottet i övrigt tycker tydligen inte att människor själva skall få välja vad de skall kunna se på sina</textBlock>
    <textBlock id="i-90a429581332883c">TV-apparater i vardagsrummen. Det tycker jag är konstigt. I varje fall tycker tydligen utskottet att människor skall betala får något som de varken vill betala för eller ens ha. Man skall t.o.m. kunna bli vräkt från sin lägenhet om man inte snällt ställer upp på de här villkoren.</textBlock>
  </contentBlock>
  <contentBlock page="0" id="i-21b1f03ad164e323">
    <textBlock id="i-4a063ecd4d5bf360">Herr talman! Ännu konstigare blir utskottets ställningstagande när man hänvisar till regeringens departementspromemoria om ändringar i hyresförhandlingslagen. Den syftar ju till att stärka hyresgästernas ställning och ge dem större möjligheter att själva bestämma, dvs. stå utanför det kollektiva förhandlingssystemet. Det betyder rimligen att man också skall kunna välja bort kabel-</textBlock>
    <textBlock id="i-fc0f28e596f5f30e">TV. Detta är en bra utveckling som stärker individen mot kollektivet. Det hade varit naturligt att utskottet också i frågan om kabel-TV hade gått på samma ideologiska linje. Men så har det tyvärr inte blivit.</textBlock>
  </contentBlock>
  <contentBlock page="0" id="i-32e2516734182178">
    <textBlock id="i-9c0e53b8d4a54dd8">Herr talman! Avslutningsvis vill jag bara för tydlighetens skull komma in på ett omtalat fall i</textBlock>
    <textBlock id="i-f76b5b1ea89501df">Hässleholm. Där vägrar en 85-årig dam att betala kabel-TV-avgiften. Hon hotas nu med vräkning.</textBlock>
    <textBlock id="i-c19599f32733264d">Jag talade senast med henne för några timmar sedan. Man har inte gett vika. Man vill att hon skall bli vräkt, men ännu har hon inte blivit det. I hennes fall handlar det dock om en bostadsrättsförening.</textBlock>
    <textBlock id="i-b93cf5024035b1ab">Då gäller som bekant en speciell lagstiftning. Jag har i en motion i det här ärendet föreslagit att regler liknande dem som vi i den här diskussionen talar om skall gälla, men den motionen kommer först att behandlas till hösten.</textBlock>
  </contentBlock>
  <contentBlock page="0" id="i-ecc6d8fa8140d427">
    <textBlock id="i-41488765b025d4b6">Principiellt är det givetvis ingen skillnad mellan en bostadsrättsinnehavares och en hyresgästs möjlighet att säga nej till kabel-TV och slippa betala för något som de inte alls vill ha.</textBlock>
  </contentBlock>
  <contentBlock page="0" id="i-ca1dbc9b2a1f2d12">
    <textBlock id="i-6f84c3d27fcbabe4">Vi svenskar är ju ett fogligt folk, även om det under de senaste åren har knakat en del i de fasta fogarna.</textBlock>
    <textBlock id="i-2f56b3e781c3649b">Men, herr talman, det är skönt, och det är tur att det finns oppositionella personer, som Martha</textBlock>
    <textBlock id="i-5bb2c5dfa40dc70c">Högberg i Hässleholm, som orkar stå emot när etablissemang och beslutsfattare marscherar fram i stram takt. Martha Högberg är ju ändå 85 år.</textBlock>
  </contentBlock>
  <contentBlock page="0" id="i-729b8dc1051674e9">
    <textBlock id="i-cda43a01f2f23d62">Om vi skall fullgöra vårt uppdrag -- de enskilda väljarnas uppdrag -- i det här huset vore det nog på tiden att vi i viktiga principiella frågor inte så ofta valde att solidarisera oss med starka och mäktiga organisationer eller intressen utan mer entydigt valde att stå på de enskildas sida. Det kanske skulle vara litet mer ideologi framför det pragmatiska och praktiska.</textBlock>
  </contentBlock>
  <contentBlock page="0" id="i-9d3668a47fcbca94">
    <textBlock id="i-bd6ba9b914ddbf25">Frågan om kabel-TV är för mig både ideologisk och principiell, som jag inledningsvis sade.</textBlock>
  </contentBlock>
  <contentBlock page="0" id="i-bfb2f4bd15f0b04d">
    <textBlock id="i-7ea06d1e4b50298d">Jag vill med detta faktiskt yrka bifall till Lars</textBlock>
    <textBlock id="i-305d06da3741df1f">Werners meningsyttring avseende mom. 18 om avgift för kabel-TV, som Eva Zetterberg talade för.</textBlock>
  </contentBlock>
  <contentBlock page="0" id="i-da9ed3ea5cca5d7c">
    <textBlock id="i-99b602b634ca9045">Överläggningen var härmed avslutad.</textBlock>
  </contentBlock>
  <contentBlock page="0" id="i-598c9ec116662dda">
    <textBlock id="i-ab7176e3ad120951">Ajournering</textBlock>
  </contentBlock>
  <contentBlock page="0" id="i-86ec575c1362919f">
    <textBlock id="i-6da3c49e98834862">Kammaren beslöt kl. 17.54 på förslag av tredje vice talmannen att ajournera förhandlingarna till kl.</textBlock>
    <textBlock id="i-d103d4ed13029453">19.00 för middagsuppehåll.</textBlock>
  </contentBlock>
  <contentBlock page="0" id="i-a93d5659cf503ff6">
    <textBlock id="i-d9c21f581b28d614">Återupptagna förhandlingar</textBlock>
  </contentBlock>
  <contentBlock page="0" id="i-eedddfcf2e855eaf">
    <textBlock id="i-48fcb8ca072d138e">Förhandlingarna återupptogs kl. 19.00.</textBlock>
  </contentBlock>
  <contentBlock page="0" id="i-faca09afac726297">
    <textBlock id="i-54aa951106abff8b">6 §  Minskad statlig reglering av kommunernas ansvar för boendefrågor</textBlock>
  </contentBlock>
  <contentBlock page="0" id="i-d34ba9b0e649203a">
    <textBlock id="i-d7707c4964f2e637">Föredrogs</textBlock>
  </contentBlock>
  <contentBlock page="0" id="i-d82585f38bf8384a">
    <textBlock id="i-70df427262ab3914">bostadsutskottets betänkande</textBlock>
  </contentBlock>
  <contentBlock page="0" id="i-25e66113c046a46f">
    <textBlock id="i-279e2f9aac67480e">1992/93:BoU19 Minskad statlig reglering av kommunernas ansvar för boendefrågor</textBlock>
    <textBlock id="i-5c0232a3ead032d3">(prop.1992/93:242).</textBlock>
  </contentBlock>
  <contentBlock page="0" id="i-6a71df7e103ef0fc">
    <textBlock id="i-cca7b143d34a949c">Anf. 127  MARIANNE CARLSTRÖM (s):</textBlock>
  </contentBlock>
  <contentBlock page="0" id="i-c444c064aeb1cebe">
    <textBlock id="i-8a9ec4f336ffa7bc">Herr talman! Vi skall nu debattera BoU19,</textBlock>
    <textBlock id="i-82be04a7903629f2">Minskad statlig reglering av kommunernas ansvar för boendefrågor. Det låter inte särskilt dramatiskt, men det är en viktig del i de borgerliga partiernas plan för omvandlingen av bostadsmarknaden.</textBlock>
  </contentBlock>
  <contentBlock page="0" id="i-ae9da46692d0c7e7">
    <textBlock id="i-bbe50ea20caf2d15">För oss socialdemokrater är en god bostad åt alla grundläggande i bostadspolitiken. Vi tror på det demokratiska system där valda politiker kan ställas till svars för sitt handlande. Skall vi kunna föra en rättvis bostadspolitik som tar hänsyn till människors behov, måste vi ha bostadspolitiska instrument. Det är dessa instrument som regeringen nu vill ta ifrån oss.</textBlock>
  </contentBlock>
  <contentBlock page="0" id="i-a3e53bfb08055786">
    <textBlock id="i-0e918b78a1f03b52">Nu är det marknaden som skall ta ansvar.</textBlock>
    <textBlock id="i-f3a0a8a075d08649">Marknaden skall planera och fördela. Men marknaden kan inte ställas till svars, och marknaden har inget samvete. På område efter område flyttas nu ansvaret från den offentliga sektorn till den privata. Lösningarna skall vara individuella. Samhällets ansvar reduceras mer och mer till att bli någon form av välgörenhetsinrättning för att trots allt upprätthålla skenet av en social trygghet. Detta gäller inte minst på bostadsmarknaden.</textBlock>
  </contentBlock>
  <contentBlock page="0" id="i-4d90c4a29f3bf33c">
    <textBlock id="i-d2df92aa7e0c0be8">Majoriteten vill att vi i dag skall fatta beslut som fråntar kommunerna deras ansvar för den kommunala bostadsförsörjningen. Kommuner och fastighetsägare skall få förmedla lägenheter efter egen önskan.</textBlock>
  </contentBlock>
  <contentBlock page="0" id="i-5d151de0ae2b7205">
    <textBlock id="i-3f7f6168a8e3d83c">För oss socialdemokrater är kommunernas ansvar för bostadsförsörjningen och bostadsförmedlingen viktigt. Dessa hör dessutom ihop. För att de boende i kommunerna skall kunna få en överblick över hur bostadsmarknaden ser ut utan att ta kontakt och anmäla sig som sökande hos varenda fastighetsägare, är det viktigt att det finns en sammanhållen bostadsförmedling i kommunen. Då kan kommunen och byggföretagen få en uppfattning om hur behoven ser ut och vad som efterfrågas.</textBlock>
  </contentBlock>
  <contentBlock page="0" id="i-ffba3bf94b986610">
    <textBlock id="i-e5c77cc60ff19015">En undersökning visar att i 59 kommuner måste de bostadssökande ställa sig i 22 olika köer hos fastighetsägare för att få en bostad. Det säger sig självt att det är ganska tidskrävande och besvärligt.</textBlock>
    <textBlock id="i-77e455f9d7774f8a">Det är svårt att få en rättvis fördelning efter en sådan process.</textBlock>
  </contentBlock>
  <contentBlock page="0" id="i-e9bb601fa1ecde83">
    <textBlock id="i-13e9c51f32fc7275">Vi tror på samhällsplanering. Vi tror på en demokratisk planering där människor är delaktiga.</textBlock>
    <textBlock id="i-65733e2ea40ec9f3">Det ger mer valfrihet för den enskilda människan än den marknadstyrda planeringen för människor efter köpkraft. Vår modell ger levande områden och samhällen med den kringservice som människor behöver för det goda boendet.</textBlock>
    <textBlock id="i-906c542828b824c1">Samhällsplanering motverkar segregation.</textBlock>
  </contentBlock>
  <contentBlock page="0" id="i-99784c2a7874e607">
    <textBlock id="i-cbf3a8bc759646f1">Behovet av samhällsplanering har inte minskat på senare år, snarare tvärtom. Det är enklare att planera bra områden när allt byggs nytt än att förnya de befintliga bostadsområdena. Inom överskådlig tid kommer mycket av byggverksamheten att bestå av förnyelse av de befintliga områdena.</textBlock>
  </contentBlock>
  <contentBlock page="0" id="i-ef3092ec04d6041a">
    <textBlock id="i-24e66194ce1ffc80">En bostadsförmedlings centrala uppgift är att hjälpa människor att få en bostad, oavsett deras sociala och ekonomiska situation.</textBlock>
    <textBlock id="i-e99fca6e0864ab44">Bostadsförmedlingarna inrättades en gång för att erfarenheten visade att marknaden själv inte lyckades eller kanske inte hade viljan att se till att alla hade tak över huvudet. Det var godtycke, kontakter och pengar som i stället blev de avgörande faktorerna för vem och vilka som gavs möjlighet till en god bostad.</textBlock>
  </contentBlock>
  <contentBlock page="0" id="i-6d8989125e591a7c">
    <textBlock id="i-71a1210a5d3d77d1">Kritik mot bostadsförmedlingarnas verksamhet har inte saknats. Uppgiften att förmedla bostäder, vilka under lång tid har varit avsevärt färre än antalet sökande, har inte varit lätt. En kommunal bostadsförmedling löser inte en bristsituation, den är bara ett fördelningspolitiskt instrument.</textBlock>
  </contentBlock>
  <contentBlock page="0" id="i-a72c0704694f7a32">
    <textBlock id="i-649899b428757856">Men det grundläggande problemet diskuteras sällan. Hur skall vi kunna garantera alla någonstans att bo? Hur skall vi i framtiden undvika systemet med ''social housing'', som man bl.a. har i England, där mindre bemedlade grupper hänvisas till ett boende med lägre standard? Där markeras deras standard och deras utslagning tydligt i samhället.</textBlock>
  </contentBlock>
  <contentBlock page="0" id="i-713b61bc383c419f">
    <textBlock id="i-525cbd046d32af2d">De flesta är nog eniga om att en förändring av bostadsförmedlingarnas organisation och verksamhet är nödvändig för att anpassa dem till nya villkor och nya förhållanden i samhället. Men steget mellan en förändring och ett avskaffande är ganska långt. Ett avskaffande löser definitivt inte de problem som existerar för många bostadsökande. Det kan inte heller frånta kommunen ansvaret att försörja sina medborgare med bostäder.</textBlock>
  </contentBlock>
  <contentBlock page="0" id="i-c586d6442f9030ce">
    <textBlock id="i-aa18aac625ba9bbe">I stället borde vi alla inse fördelarna med att undvika social utslagning och segregering, inte bara för att vara snälla mot svaga grupper, utan för att hela samhället tjänar på det. Sociala spänningar och ökade klyftor ger ofrånkomligen större otrygghet och osäkerhet, vilket alla får känna av.</textBlock>
  </contentBlock>
  <contentBlock page="0" id="i-cc533a207acf7344">
    <textBlock id="i-b1b6449a76535c22">Vi socialdemokrater föreslår att kommunen skall ha kvar ansvaret för bostadsförsörjningen samt en sammanhållen bostadsförmedling. Det skall vara en aktiv och serviceinriktad bostadsförmedling som förmedlar alla lägenheter i kommunen. Kommunen avgör vem som skall svara för verksamheten. Den kan utföras i kommunal regi eller läggas ut på entreprenad.</textBlock>
  </contentBlock>
  <contentBlock page="0" id="i-cb40809ab39fedac">
    <textBlock id="i-50c0de30d6348b20">Om vi får gehör för en sammanhållen bostadsförmedling är vi beredda -- men endast då --</textBlock>
    <textBlock id="i-f48211b4620d9e12">att acceptera regeringens förslag om en förmedlingsavgift.</textBlock>
  </contentBlock>
  <contentBlock page="0" id="i-361c0a517159afbf">
    <textBlock id="i-1cf993382ffc8f82">Regeringen arbetar på olika sätt för att jämställa de allmännyttiga bostadsföretagen med de privata.</textBlock>
    <textBlock id="i-56d00e6baa587609">Dessa förändringar kan endast accepteras om alla bostadsföretag, även de privata, tar sitt sociala ansvar och om vi får behålla de lagliga möjligheterna att agera för en rättvis fördelning på bostadsmarknaden.</textBlock>
  </contentBlock>
  <contentBlock page="0" id="i-dce3b0a135c63c12">
    <textBlock id="i-6bfea82154f3fb95">Om bostadsmarknaden skall fungera bra för de boende och om kommunerna skall kunna fullgöra sina skyldigheter och ansvara för en bra bostadsförsörjning åt alla, krävs en fungerande bostadsanvisningslag.</textBlock>
  </contentBlock>
  <contentBlock page="0" id="i-b3bb3d7517c7fb41">
    <textBlock id="i-9972369828e937d4">Även om inte de befintliga lagarna alltid används aktivt i dag, ger de i alla fall kommunerna och de ansvariga politikerna en möjlighet att lagvägen göra en rättvis fördelning av de befintliga bostäderna. Vi socialdemokrater anser därför att den kommunala bostadsanvisningslagen skall vara kvar.</textBlock>
  </contentBlock>
  <contentBlock page="0" id="i-44d86d7843b88eb7">
    <textBlock id="i-761ff53c5b2c11e3">Till sist tycker vi att det är positivt att utskottet har enats om ett tillkännagivande om befrielse från stämpelskatten när det gäller övergång från kommunal bostadsstiftelse till kommunalt bostadsaktiebolag.</textBlock>
  </contentBlock>
  <contentBlock page="0" id="i-a35a4618c7b974a3">
    <textBlock id="i-2aa190231c477ae7">Herr talman! Med de förändringar som nu i rask takt genomförs på bostadsmarknaden, med minskade bostadssubventioner, nya villkor för bostadsföretagen, minskat ansvar och minskade möjligheter för kommunerna att agera kommer bostadssegregationen att öka i vårt land. Jag yrkar bifall till de socialdemokratiska reservationerna och avslag på propositionen.</textBlock>
  </contentBlock>
  <contentBlock page="0" id="i-eb84e5b05b6e2772">
    <textBlock id="i-2aa7da5a50aed385">Anf. 128  EVA ZETTERBERG (v):</textBlock>
  </contentBlock>
  <contentBlock page="0" id="i-92bd5403ba80a7e8">
    <textBlock id="i-30f672c0f643c229">Herr talman! Minskad statlig reglering av kommunernas ansvar för boendefrågor kan väl låta bra. Jag tror inte att någon av oss som arbetar med bostadsfrågor tycker att det är bra med detaljregleringar eller att staten i onödan lägger sig i vad kommunerna har att göra.</textBlock>
  </contentBlock>
  <contentBlock page="0" id="i-bc5412ccec87af10">
    <textBlock id="i-ae4c2ed55a11e56c">Men det är inte riktigt det som saken gäller här, utan det är att den borgerliga regeringen med utskottsmajoritetens goda minne vill avskaffa bostadsförmedlingarna, de instrument som kommunerna har för en kommunal bostadsförsörjning. Vänsterpartiet säger därför självfallet nej till denna förändring. Vi vill ha kvar en bostadsförsörjningslag. Vi anser att den är ett mycket viktigt medel för att få rättvisa i boendet.</textBlock>
  </contentBlock>
  <contentBlock page="0" id="i-6a5ece973c542308">
    <textBlock id="i-9425df06f21d6ce8">Vi vill tvärtom stärka den lagen och önskar att det skulle vara obligatoriskt för alla kommuner att ha bostadsförmedling. Men vi menar självfallet också att den kan utformas på mycket olika sätt. Det behöver inte innebära en utökad byråkrati ute i kommunerna, utan varje kommun kan själv avgöra hur bostadsförmedlingen skall skötas. Det kan t.ex.</textBlock>
    <textBlock id="i-1cbcf83afe90774a">vara så att en tjänsteman som redan har andra uppgifter kan förena dessa med uppdraget att handha bostadsförmedlingen. Vi menar att det är ett allvarligt ingrepp som den borgerliga majoriteten gör när man nu vill avskaffa kommunernas möjligheter på detta område.</textBlock>
  </contentBlock>
  <contentBlock page="0" id="i-2f2db5a3a5c857df">
    <textBlock id="i-5ba884670eac2640">Jag vill också peka på att vi från Vänsterpartiet tagit upp frågan om segregeringen. Vi menar att denna redan i dag är ett allvarligt problem och vill ha betydligt starkare medel för att försöka minska segregeringen. Vi har därför ett särskilt yrkande på den punkten. Jag tror att vi alla är klara över att segregeringen ökar.</textBlock>
  </contentBlock>
  <contentBlock page="0" id="i-2882202b00b4d493">
    <textBlock id="i-2578fab43a49930f">Det gavs häromdagen en rapport i Dagens Nyheter om inkomstskillnader och ökad segregering i</textBlock>
    <textBlock id="i-43af1bb1018adee8">Storstockholmsområdet, och jag vet att liknande tendenser finns i andra storstäder. Denna fråga är mera aktuell än någonsin. Men den borgerliga majoriteten tycks inte ha något som helst intresse för att åstadkomma förändringar på denna punkt.</textBlock>
  </contentBlock>
  <contentBlock page="0" id="i-3d0b8a7aab237103">
    <textBlock id="i-2ae3f0255e7c1524">Herr talman! Jag yrkar avslag på propositionen och instämmer i de socialdemokratiska reservationerna. Men jag vill också yrka bifall till yrkande 2 i motion Bo51, dvs. till vårt yrkande beträffande segregering i boendet.</textBlock>
  </contentBlock>
  <contentBlock page="0" id="i-f93345586e0c4a3e">
    <textBlock id="i-d506d1c82c791490">Herr talman! Jag vill till slut dra en parallell som jag tagit upp i andra sammanhang men som fortfarande känns aktuell. Det gäller frågan om bostadsförsörjningen eller människors rätt att bo.</textBlock>
    <textBlock id="i-39513829a3ba6e54">Eftersom jag också är intresserad av de kyrkliga frågorna, har jag gjort en jämförelse med situationen vad gäller begravningsväsendet.</textBlock>
  </contentBlock>
  <contentBlock page="0" id="i-f4982f257aedb2cb">
    <textBlock id="i-340ed9064473a2ac">Man tycks över partigränserna vara helt överens om att samhället har ett ansvar för att var och en får en god begravning, vilken sedan som bekant kan utformas på olika sätt. Det tycks mig märkligt att samma intresse inte tycks finnas vad gäller en god bostad. Jag tycker att det är väl så angeläget att människor kan få bo bra medan de lever. Därefter kan vi också se till att människor dessutom får en bra begravning.</textBlock>
  </contentBlock>
  <contentBlock page="0" id="i-c05a88181f863884">
    <textBlock id="i-f05a899ec9a9b4c0">Anf. 129  AGNE HANSSON (c):</textBlock>
  </contentBlock>
  <contentBlock page="0" id="i-8b25e01a12984055">
    <textBlock id="i-b339c354ab67b18f">Herr talman! Minskad statlig reglering av kommunernas ansvar för bostadsförsörjningen låter inte särskilt dramatiskt, säger både Marianne</textBlock>
    <textBlock id="i-699209c48ced3836">Carlström och Eva Zetterberg, och det är det ju inte heller. Men sedan målar de med stora överdrifter upp omfattande förändringar som det inte är fråga om. Det är som om utskottets två värderade ledamöter inte har en aning om att vi har ändrat i regeringens förslag på fyra väsentliga punkter, inte minst på den mycket väsentliga punkt som gäller kommunernas möjligheter att även i framtiden stödja de kommunala bostadsbolagen och bostadsstiftelserna. Detta gör, herr talman, att jag tvingas att något beskriva innehållet i betänkande BoU19, som vi nu behandlar.</textBlock>
  </contentBlock>
  <contentBlock page="0" id="i-62b0ebaf050cdfc6">
    <textBlock id="i-d6d776977efb4c4a">Utgångspunkten är att förenkla och avbyråkratisera kommunernas hantering av boendet. Alla talar varmt om förenklingar och avregleringar -- det låter ju så bra, som nyss framhölls från denna talarstol -- men när det gäller att verkligen ta tag i frågorna och ta fram de konkreta förslagen kommer samma gamla regleringsdiskussion tillbaka, och då är det tydligen inte lika lätt.</textBlock>
  </contentBlock>
  <contentBlock page="0" id="i-585ef3bac63b3f23">
    <textBlock id="i-4e9eb3fede522952">Det framlagda förslaget innebär att bostadsförsörjningslagen och anvisningsrättslagen avskaffas och att kommunernas ansvar för bostadsförsörjningen fortsättningsvis skall regleras efter vad som stadgas i kommunallagen och i socialtjänstlagen. Man rensar alltså upp i lagarna.</textBlock>
    <textBlock id="i-f89b22e8e033b5c7">En särskild lag stiftas som gör det möjligt för kommunerna att även i fortsättningen ge ekonomiskt stöd till det enskilda hushållet.</textBlock>
  </contentBlock>
  <contentBlock page="0" id="i-cb1e7c13860adbb7">
    <textBlock id="i-e488fb1dddb0382d">Utskottet tillstyrker i sina huvuddrag regeringsförslagen. På fyra punkter gör utskottet förtydliganden, ändringar eller tillkännagivanden.</textBlock>
  </contentBlock>
  <contentBlock page="0" id="i-1cf2e9d96434c6a5">
    <textBlock id="i-4d6cd4e096de0be4">Det gäller för det första i fråga om möjligheterna för kommunerna att fullfölja sina borgensåtaganden i nybyggnadsärenden enligt 1992</textBlock>
    <textBlock id="i-0eea7a94ff1ddc5d">års finansieringsregler, i sådana ärenden som ännu inte fullföljts. I dessa fall får kommunen möjlighet att ligga kvar med tidigare utfästelser om kommunal borgen enligt vad som utlovats i samband med att preliminärt beslut fattats.</textBlock>
  </contentBlock>
  <contentBlock page="0" id="i-6c667011837cb6ca">
    <textBlock id="i-08a334052ee598c8">För det andra gäller det ett tillkännagivande om befrielse från stämpelskatt i två år, om en kommunal stiftelse vill övergå till att bli ett aktiebolag. Det gäller också i vissa andra sammanhang.</textBlock>
  </contentBlock>
  <contentBlock page="0" id="i-748dbf0c633470ba">
    <textBlock id="i-ad9ca147f3ebaa31">För det tredje -- och det är mycket viktigt -- gör utskottet ett klarläggande om vad som stadgas i kommunallagen om möjlighet för kommuner att även i fortsättningen stödja kommunala bostadsstiftelser ekonomiskt. Enligt kommunallagen blir detta möjligt precis som tidigare gällt i bostadsförsörjningslagen.</textBlock>
  </contentBlock>
  <contentBlock page="0" id="i-4ebb91084b839a26">
    <textBlock id="i-ccc7968996b3f2a4">Vad som i sak förändras i förhållande till vad som tidigare har gällt enligt bostadsförsörjningslagen, förutom de förenklingar som åstadkoms genom att en rad onödiga lagtexter försvinner, är att kommunernas uppgift att göra upp bostadsförsörjningsplaner inte längre skall vara obligatorisk utan blir frivillig. Genom att anvisningsrättslagen avskaffas försvinner kommunernas möjlighet att genom lag tvinga fram en anvisningsrätt. Även här kommer den frivilliga linjen med icke obligatoriska avtal att gälla i framtiden.</textBlock>
  </contentBlock>
  <contentBlock page="0" id="i-1ef88b68b22a7326">
    <textBlock id="i-6adae5f697818414">Bostadsförmedlingstvånget avskaffas, som sagts.</textBlock>
    <textBlock id="i-eea5cca1df2f2ccc">En effektivisering av förmedlingsverksamheten görs genom att flera konkurrerande förmedlingar får förekomma. En avgift får tas ut, som skall återbetalas om en förmedling inte leder till resultat.</textBlock>
  </contentBlock>
  <contentBlock page="0" id="i-dffe289cb41e5709">
    <textBlock id="i-0928cf236fa59315">Socialdemokraterna vill ha kvar den tvingande lagstiftningen och är tydligen fortfarande motsträviga när det gäller att förenkla. Men det gäller ändock inte helt, och det är positivt.</textBlock>
    <textBlock id="i-558f7fdc687d8159">Socialdemokraterna är beredda att gå ett steg åt rätt håll genom att gå med på att bostadsförmedlingsverksamheten, som visserligen även fortsättningsvis skall vara ett kommunalt ansvar, kan läggas ut på entreprenad.</textBlock>
  </contentBlock>
  <contentBlock page="0" id="i-fb9d74907bc3bfe3">
    <textBlock id="i-fdc1793fee57da5c">Herr talman! Huvudfrågan gäller således det kommunala ansvaret för bostadsförsörjningen. Det finns då anledning att erinra om att förenklingarna i lagstiftningen i praktiken inte innebär några förändringar i kommunernas ansvar för bostadsförsörjningen. Detta ansvar har tidigare inte varit fastlagt i bostadsförsörjningslagen annat än indirekt, genom tvånget att upprätta bostadsförsörjningsplaner och genom möjligheten att tvinga fram anvisningrätt, när frivilliglinjen inte har kunnat hävdas.</textBlock>
  </contentBlock>
  <contentBlock page="0" id="i-6c6b1ba4fa025acc">
    <textBlock id="i-caf52a0eec3c9737">De nu gjorda förändringarna innebär självfallet inte att kommunerna skall sluta att planera för bostadsförsörjningen. Den kommun som gör det kommer säkerligen snart att möta en stark opinion från kommunmedborgare och olika intresseorganisationer. Kommunala bostadsförsörjningsplaner är minst lika viktiga dokument i framtiden som de har varit hittills. De kommer också att kunna tas fram på precis samma sätt som hittills.</textBlock>
  </contentBlock>
  <contentBlock page="0" id="i-5dc1b516aab0a93b">
    <textBlock id="i-617edfa4a17d7ab8">För det första visar de kommunala planerna en kommuns ambition för bostadsförsörjningen och ger information om hur kommunen vill lösa bostadsförsörjningsfrågorna.</textBlock>
  </contentBlock>
  <contentBlock page="0" id="i-e3b3fb606dfac5d4">
    <textBlock id="i-2394ba51d989d6f1">För det andra ger de viktig information till alla entreprenörer och andra intressenter om vilka kommande projekt som kan bli aktuella att sätta i gång och som kan innebära sysselsättning inom entreprenad- och byggbranschen. Jag tror inte att kommunerna vill avhända sig möjligheten att ge information till allmänheten och andra intressenter.</textBlock>
  </contentBlock>
  <contentBlock page="0" id="i-1850d1fda6954cc0">
    <textBlock id="i-e97a7365906b9ff8">Arbetet med att ta fram, forma och fatta beslut om bostadsförsörjningsplanerna har ytterligare ett viktigt syfte, nämligen att stimulera till debatt om hur den framtida bostadsförsörjningen skall utformas. Jag tror inte heller här att kommunerna frivilligt avstår från dessa möjligheter. Dumma vore de annars. Om de skulle avstå, skulle det förmodligen bero på en tandlös opinion eller dåliga intresseorganisationer i kommunerna. Tvärtom kan frivilliglinjen stimulera till en vitaliserad och utökad debatt om den kommunala bostadsförsörjningen. I så fall har vi uppnått ett viktigt och mycket positivt resultat, eftersom det i själva verket är på det lokala planet som den egentliga bostadsdebatten hör hemma. Det här har varit min och Centerns utgångspunkt i arbetet med att ta fram dessa förslag. Jag tycker att det är värdefullt att föra ned debatten dit den hör hemma.</textBlock>
  </contentBlock>
  <contentBlock page="0" id="i-916ee53ebe34e73a">
    <textBlock id="i-ab4667405d639123">Jag tycker att det är dags att släppa förmyndarattityden gentemot kommunerna och att våga lita på att kommunfolket har positiva syften med vad de genomför. I vår civiliserade värld anser jag att det är förlegat att tro att kommunalpolitikerna inte är vuxna uppgiften att se till att alla kommuninvånare får tillgång till så många bostäder som det finns behov av. I dag tävlar snarare kommunerna om att bygga så attraktiva bostadsområden som möjligt för att dra till sig så många kommuninvånare som möjligt. Jag tror inte att någon kommun skulle komma på tanken att inte ombesörja en så effektiv bostadsförsörjning som möjligt. Det är inte nödvändigt att med hjälp av diktat i lagstiftningen använda en förmyndarattityd över de lokala kommunalpolitikerna. Det är dags att myndigförklara kommunerna också på bostadspolitikens område.</textBlock>
  </contentBlock>
  <contentBlock page="0" id="i-019b4e0a0416affa">
    <textBlock id="i-1f0af1821d683657">Herr talman! Detsamma gäller i fråga om bostadsförmedlingen och anvisningsrätten. Det kommunala bostadsförmedlingsmonopolet och den kommunala anvisningsrätten har, där de har tillämpats, inte visat sig utgöra det skydd för de svaga bostadskonsumenterna som var meningen när de inrättades. Bl.a. Marianne Carlström och</textBlock>
    <textBlock id="i-c2505515c62b933b">Eva Zetterberg har talat sig varma för detta.</textBlock>
    <textBlock id="i-fea650de64a996a4">Fortfarande har de som har kontakter och pengar möjlighet att skaffa sig den bostad de vill ha och tränga sig före i de förmedlingsköer som finns. Det har ju personer i högt uppsatta positioner inom de kretsar som står reservanterna nära och som omhuldar just tvångslinjen själva gjort.</textBlock>
  </contentBlock>
  <contentBlock page="0" id="i-89a1464b1c6c9bfe">
    <textBlock id="i-e62b1221f7f13df8">Om inte en reglering ger avsett resultat måste man försöka pröva andra vägar. Vi från Centern är beredda att göra det, och det är det vi försöker att göra nu. Systemet med konkurrens är en väg som vi nu vill pröva. Men samtidigt vill vi gardera de svaga bostadskonsumenterna från att hanma vid sidan av eller att förlora sin trygghet. Därför finns det mycket klart markerade skrivningar i utskottsbetänkandet och i propositionen angående den arbetsgrupp med representanter från berörda myndigheter som skall följa utvecklingen av effekterna av att anvisningsrätten tas bort.</textBlock>
    <textBlock id="i-a7cb6a2240293882">Arbetsgruppen skall reagera och lägga fram förslag om något går snett. Det är den garanti vi har krävt.</textBlock>
    <textBlock id="i-b87fdc57d756b20d">Den finns i förslaget, och det tycker jag är bra.</textBlock>
  </contentBlock>
  <contentBlock page="0" id="i-2ecf587e9a6c49df">
    <textBlock id="i-6fc65e44c65b7e63">Härigenom går vi ytterligare ett steg på vägen mot att försöka lösa problemen för dem som har det svårt att få en bostad. Vi har hittills inte lyckats, och nu vill vi pröva andra vägar för att det skall gå bättre. Vi hjälper inte dessa människor genom att behålla samma byråkratiska regler som tidigare har visat sig vara olämpliga för att klara de svagas situation.</textBlock>
  </contentBlock>
  <contentBlock page="0" id="i-cba81ef87f33eefa">
    <textBlock id="i-8407ae5f3a8454d4">Herr talman! Med det anförda ber jag att få yrka bifall till utskottets hemställan i sin helhet och avslag på de två reservationerna och det bifallskrav som Eva Zetterberg tidigare framfört i talarstolen.</textBlock>
  </contentBlock>
  <contentBlock page="0" id="i-438ffbdfe3fd8eea">
    <textBlock id="i-1a9be3e680ed9250">Anf. 130  MARIANNE CARLSTRÖM (s):</textBlock>
  </contentBlock>
  <contentBlock page="0" id="i-c537df363d31f06d">
    <textBlock id="i-4f1011f60358d3e8">Herr talman! Precis som jag sade i mitt anförande har bostadsförmedlingen inte alltid fungerat. Men den har fungerat i många fall. Vilken väg väljer regeringen? Jo, att avreglera, sluta planera och att överlämna åt marknaden att sköta bostadsförsörjningen och bostadsförmedlingen.</textBlock>
    <textBlock id="i-ee847f71f8d2746c">Kan det vara en lösning?</textBlock>
  </contentBlock>
  <contentBlock page="0" id="i-1a662c13408c3b53">
    <textBlock id="i-52fe4a948e15a1ce">Jag tror visst att man behöver förnya och förändra.</textBlock>
    <textBlock id="i-f3da743065d704e6">Men vi skall inte överlämna åt marknaden att sköta detta själv. Jag tror också, Agne Hansson, att vissa kommuner kommer att fortsätta ungefär som vanligt, dvs. upprätta ett bostadsförsörjningsprogram. Det kommer att fungera bra. Men vad gör Agne Hansson om kommunerna inte gör detta? Varför skall de lagliga möjligheterna tas bort?</textBlock>
  </contentBlock>
  <contentBlock page="0" id="i-4bfca0dcdf119d36">
    <textBlock id="i-0709d542aba948cf">Visst tycker jag att kommunerna skall vara självständiga. Det kan de ju vara ändå och med hjälp av de lagliga möjligheterna se till att det viktigaste ges, nämligen en god bostad för alla --</textBlock>
    <textBlock id="i-15c523e5b0f27504">även för dem som är svaga. Hur skall denna grupp som nämns i propositionen kunna se till att alla de svaga i hela landet skall få bostäder? Jag har svårt att hänga med där, Agne Hansson.</textBlock>
  </contentBlock>
  <contentBlock page="0" id="i-aee3ff3e44693ea7">
    <textBlock id="i-f9b8aaf166aa9d04">Det är klart att vi är eniga på vissa punkter. Vissa förbättringar har kommit fram under utskottsbehandlingen. Men är det verkligen Agne</textBlock>
    <textBlock id="i-ef4716dd73b15bd2">Hanssons uppfattning att avregleringen skall ske på detta sätt, eller är det ett resultat av den moderata bostadspolitiken?</textBlock>
  </contentBlock>
  <contentBlock page="0" id="i-bf2f00c0d4384f67">
    <textBlock id="i-a9880f452c91d5fa">Anf. 131  AGNE HANSSON (c):</textBlock>
  </contentBlock>
  <contentBlock page="0" id="i-ba57682daf220193">
    <textBlock id="i-f10e2397e7148bcb">Herr talman! Det är möjligt att förslagen till avregleringen hade sett annorlunda ut om inte</textBlock>
    <textBlock id="i-663ccb7ed9a6f78f">Centern hade varit med i arbetet med att utforma förslagen. Det finns två reservationer fogade till betänkandet. Jag förstår att Marianne Carlström gärna försöker att göra en höna av en fjäder. Men jag tycker inte att skillnaderna är så stora.</textBlock>
  </contentBlock>
  <contentBlock page="0" id="i-ea997f12e9614fe9">
    <textBlock id="i-9976e892744d92c2">Precis som har skett hittills kommer säkert de flesta kommuner att upprätthålla ett bostadsförsörjningsprogram, säger Marianne</textBlock>
    <textBlock id="i-9c3d2a572c64a426">Carlström. Ja, just det. Jag tror att samtliga kommuner kommer att göra det utan att det behövs pekpinnar och diktat i lagstiftningen.</textBlock>
  </contentBlock>
  <contentBlock page="0" id="i-7dd62cb6fb6c309f">
    <textBlock id="i-19a00812e66c4abd">Marianne Carlström frågade vad jag kommer att göra om vissa kommuner inte kommer att upprätthålla ett bostadsförsörjningsprogram. Jag tror inte att det finns kommunalpolitiker som inte vill göra så i dag. Då får de ju inte människor att flytta till kommunen. Alla kommuner vill ju växa.</textBlock>
    <textBlock id="i-f165372c45aab996">I samband med att den fysiska riksplaneringen genomfördes, planerade varje kommun för ett befolkningstal som låg skyhögt över vad vi någonsin kommer att få i detta land. Jag tror att det var ca 50</textBlock>
    <textBlock id="i-c870e1ee8983568c">miljoner.</textBlock>
  </contentBlock>
  <contentBlock page="0" id="i-adf34499950dbff7">
    <textBlock id="i-2b464b5d09b8db62">Vad gör jag? Ja, alla centerpolitiker i dessa kommuner kommer att driva en utomordentligt tuff oppositionspolitik -- om de inte redan är i majoritet. I centerkommuner kommer denna situation aldrig att inträffa. Självklart kommer vi att vinna opinionen och få majoritet. Då kommer vi att se till att det skapas fungerande bostadsförsörjningsprogram i kommunerna. Då har vi lyckats med att vitalisera den kommunala debatten och flytta ned bostadspolitiken på den nivå den hör hemma på. Man skall inte diskutera centrala regler och central lagstiftning på ett tekniskt plan -- fjärran från människors vardag och verklighet. Det är i verkligheten som vi skall diskutera hur vi bäst skall ordna vårt eget boende.</textBlock>
    <textBlock id="i-063562257bfd932d">Det vitaliserar kommunalpolitiken, och det vitaliserar våra lokala intresseföreningar på området.</textBlock>
  </contentBlock>
  <contentBlock page="0" id="i-2efd276b74ea29a7">
    <textBlock id="i-30ebce1540fd1551">Det stimulerar totalt sett till att vi får en betydligt bättre bostadsförsörjning och en betydligt bättre bostadsförmedling, med ökad rörlighet och bättre anpassning. Det blir resultatet av det förslag som vi nu skall besluta om.</textBlock>
  </contentBlock>
  <contentBlock page="0" id="i-1a1eabce03cd998f">
    <textBlock id="i-ffa0d29080d95c4d">Anf. 132  MARIANNE CARLSTRÖM (s):</textBlock>
  </contentBlock>
  <contentBlock page="0" id="i-2dd87b36565ddcc3">
    <textBlock id="i-e25ed79777f87acc">Herr talman! Agne Hansson tycker att skillnaden mellan oss är väldigt liten. Men jag känner att den blir större ju mer vi pratar. Jag har inte den tilltron till alla politiker. Framför allt har jag inte den tilltron till marknaden. Nu lämnar vi över t.ex.</textBlock>
    <textBlock id="i-0a30a76fe4d77cba">bostadsförmedlingen till marknaden att sköta, med konkurrens och frivillighet. Jag förstår inte hur en svag bostadskonsument, som får ställa sig i en mängd olika köer, skall klara av att få en bostad till ett rimligt pris, på samma villkor som en person som har det gott ställt.</textBlock>
  </contentBlock>
  <contentBlock page="0" id="i-68ca6be0e54d3121">
    <textBlock id="i-b120b4d1b4346e9d">Visst kan man ställa politiker till svars en gång vart tredje år. Men jag tror inte att det är så lätt för den enskilde. Det hade varit mycket enklare om vi hade haft kvar lagstiftningen och dessa möjligheter. Jag är övertygad om att framtiden kommer att utvisa att segregationen kommer att öka med dessa förändringar, och det är bara att beklaga.</textBlock>
  </contentBlock>
  <contentBlock page="0" id="i-02f440a5465efa57">
    <textBlock id="i-ffbc6dcc3775d3f9">Anf. 133  AGNE HANSSON (c):</textBlock>
  </contentBlock>
  <contentBlock page="0" id="i-d51694a071a9f490">
    <textBlock id="i-3623d0ab77fe1aa7">Herr talman! Kan Marianne Carlström svara på hur man bättre kan ställa en kommunalpolitiker till svars, som har ansvaret för bostadsförsörjningen, när vi har en central lagstiftning, som den enskilde politikern inte bär ansvaret för? Det är betydligt enklare att sätta tummen i ögat på en kommunalpolitiker och utkräva ansvar om detta är något som är frivilligt, och han inte uppfyller kraven.</textBlock>
  </contentBlock>
  <contentBlock page="0" id="i-763e79e9536bcca1">
    <textBlock id="i-8e109721a88d3c58">Har Marianne Carlström så dåliga erfarenheter av sina egna partikamrater? Litar hon inte på sina egna politiker? Kanske får jag svaret att det kan finnas kommuner där varken centerpartister eller socialdemokrater har majoriteten. Men det är väl ingen nackdel. Då driver vi en opposition så att vi får majoritet, om vi kan ställa kommunalpolitikerna till svars.</textBlock>
  </contentBlock>
  <contentBlock page="0" id="i-0653f3abc2a5479a">
    <textBlock id="i-526183bdefe38095">Vi vill att det skall finnas både kommunala bostadsförmedlingar och privata eller andra förmedlingar i konkurrens. Det måste väl vara ett effektivare system än att låta en privat förmedlare få monopol. Kan det vara bättre? Då finns det väl risk för att vi kommer i delo med konkurrenslagstiftningen. Genom att flera stimuleras att vara med och förmedla lägenheter borde vi få en effektivare förmedling. Alla fastighetsägare är naturligtvis intresserade av att få sina lägenheter uthyrda. Ingen är väl så dum att han låter sina lägenheter vara tomma, om han kan ta chansen att hyra ut dem. Då har han ett intresse av att välja en effektiv väg att få lägenheter förmedlade. Det är givet att de effektivaste och bästa förmedlingarna kommer att vara framgångsrikare än om vi har en monopolsituation, där förmedlingen inte har något tryck på sig för att få finnas kvar i framtiden.</textBlock>
  </contentBlock>
  <contentBlock page="0" id="i-f30e2acd5dd545c4">
    <textBlock id="i-23b05941171f8a71">Anf. 134  MARIANNE CARLSTRÖM (s):</textBlock>
  </contentBlock>
  <contentBlock page="0" id="i-bd1883f75d230e66">
    <textBlock id="i-7f9069c32becdb94">Herr talman! Jag tror inte heller att någon fastighetsägare vill ha tomma lägenheter. Men denna fråga är mycket större än så. Det hör också ihop med bostadsförsörjningsprogrammet och att kommunen skall ha det övergripande ansvaret för planering och bilda fullständiga, fullgoda bostadsområden. jag tror att kommunalpolitiker och rikspolitiker tillsammans skall agera för en bra bostadsmarknad. Därför vill jag inte ta bort den centrala lagstiftningen.</textBlock>
  </contentBlock>
  <contentBlock page="0" id="i-59bc82c959a3f713">
    <textBlock id="i-6c2198c6e36572ad">Överläggningen var härmed avslutad.</textBlock>
  </contentBlock>
  <contentBlock page="0" id="i-4b268e846f73d0a9">
    <textBlock id="i-1a8e02f3fcf11012">(Beslut skulle fattas den 27 maj.)</textBlock>
  </contentBlock>
  <contentBlock page="0" id="i-18048c5f05edd06d">
    <textBlock id="i-204c92c967253a09">7 §  En ny skogspolitik</textBlock>
  </contentBlock>
  <contentBlock page="0" id="i-edb82c16459889e7">
    <textBlock id="i-3b63f8301cff2539">Föredrogs</textBlock>
  </contentBlock>
  <contentBlock page="0" id="i-16b9942acfb5bf64">
    <textBlock id="i-f283c7514829c381">jordbruksutskottets betänkande</textBlock>
  </contentBlock>
  <contentBlock page="0" id="i-4a869e7df654e286">
    <textBlock id="i-2b0f339eb3cc3af8">1992/93:JoU15 En ny skogspolitik (prop.</textBlock>
    <textBlock id="i-caac822e80bf4679">1992/93:226).</textBlock>
  </contentBlock>
  <contentBlock page="0" id="i-df9e9578b2a36a8e">
    <textBlock id="i-17ca4617102332b5">Anf. 135  SINIKKA BOHLIN (s):</textBlock>
  </contentBlock>
  <contentBlock page="0" id="i-b2eb0ad7d299c728">
    <textBlock id="i-c17b5b2b3248a812">Herr talman! I morgon kommer riksdagen att fatta ett s.k. klassiskt beslut -- ett beslut om den framtida skogspolitiken, i dag kallad ny skogspolitik eller, som centern annonserar i tidningen Land, revolution inom skogsbruket. Med klassiskt menar jag att liknande beslut under det senaste decenniet har fattats med tio, tjugo års mellanrum. Ofta är det konjunkturen som har styrt utredningar och beslut. Revolution är nog inte heller det rätta ordet.</textBlock>
  </contentBlock>
  <contentBlock page="0" id="i-50f7d95b3e8b2a74">
    <textBlock id="i-868887950548824f">Skogspolitik har det funnits sedan landisen drog sig tillbaka. I medeltidens landskapslagar skymtar omtanken om framför allt de bärande träden.</textBlock>
    <textBlock id="i-8f6c2d16cac2cbc9">Gustav Vasa -- vår store riksbyggare -- snuddade vid skogspolitiken i sina ofta tämligen bryska brev och plakat. I 1734 års allmänna lag finns regler för skogen. Sparsamhet anbefalles. Tankegångarna följdes också upp i senare skogsordningar, både allmänna och lokala.</textBlock>
  </contentBlock>
  <contentBlock page="0" id="i-8706c05213e2a2bb">
    <textBlock id="i-211a57ac69683055">Mönstret på 1900-talet är ganska entydigt:</textBlock>
    <textBlock id="i-25c36e0f5613962a">reglering och liberalisering. Efter varje avreglering har riksdagen fått besluta om en reglering. Känns mönstret igen i dagens förslag?</textBlock>
  </contentBlock>
  <contentBlock page="0" id="i-b2ef4dae4372cf1e">
    <textBlock id="i-3f42a2418e470b50">Det som skiljer 1990 års skogspolitiska utredning och följande proposition från de tidigare är att naturvårdsfrågorna har kommit på tapeten.</textBlock>
    <textBlock id="i-d3cf19c62251019a">Sydsveriges ädla löv och Norrlands fjällnära barr väckte allt hetare känslor. Tidningen Land hade en artikel med rubriken ''En svart epok går i graven''</textBlock>
    <textBlock id="i-25b207641a74b846">om 20 års diskussioner om hormoslyr, biologisk mångfald m.m., och om miljöopinionens kamp för bättre miljö.</textBlock>
  </contentBlock>
  <contentBlock page="0" id="i-1a08377a065b726b">
    <textBlock id="i-657b175b325b953f">Enligt vår mening är det betydelsefullt att man nu i klartext även formar miljömål för skogsbruket och att detta jämställs med produktionsmålet. Så långt är vi socialdemokrater överens med utskottsmajoriteten. Men motiven är precis lika långt ifrån varandra som i tidigare beslut.</textBlock>
  </contentBlock>
  <contentBlock page="0" id="i-ba3dff3943e05448">
    <textBlock id="i-5e2976cab7b2a9d5">Enligt förslaget skall skogspolitiken även i fortsättningen bidra till att uppfylla de övergripande målen för den ekonomiska politiken, regional- och sysselsättningspolitiken samt miljöpolitiken. När det gäller regionalpolitik är ett fortsatt boende på landsbygden en viktig fråga från skogsbrukets utgångspunkt. Att uppmärksamma frågan är viktigt just nu, när regeringen har påbörjat förhandlingar om ett EG-medlemskap vad gäller t ex regionalpolitik och olika framtida stödformer.</textBlock>
  </contentBlock>
  <contentBlock page="0" id="i-78f9cdbcfeafac7c">
    <textBlock id="i-c3ddd04af5a9fbf3">Genom att ange skogen som en nationell tillgång betonar man dess unika samhälleliga värden. Den är en resurs som inte endast har betydelse för den enskilde skogsägaren utan också för olika regioner och för hela samhället. Betänkandets ord om frihet, ansvar och kunskap ekar ganska tomt, när man har det långa skogspolitiska perspektivet. Det betyder att skogen byter ägare tre fyra gånger mellan sådd och skörd. De s.k. marknadskrafterna klarar inte att hantera problem med så långt tidsperspektiv.</textBlock>
    <textBlock id="i-cf368ff6c3d6343f">Det finns därför inga skäl att tro att en avreglering av skogsbruket skulle göra marknaden effektivare eller att marknaden skulle ta de nödvändiga miljöhänsynen.</textBlock>
  </contentBlock>
  <contentBlock page="0" id="i-95b42f37f24b514a">
    <textBlock id="i-6b90aa41decd21ec">Vi står nu inför ett vägval: Att välja den gamla konflikten om ägandet, som man har gjort i utredning och proposition, eller att stanna upp och tänka om. Vi människor har länge trott att vi kan omforma naturen efter våra behov. Vi kan inte det.</textBlock>
    <textBlock id="i-870dd313b533d309">I någon ände får vi alltid betala. Vilken är människans roll i naturen? Att härska över den eller vara en del av den? Eller skall vi visa att vi kan förvalta våra naturresurser på ett varsamt sätt? Vi socialdemokrater har valt.</textBlock>
  </contentBlock>
  <contentBlock page="0" id="i-02eebd8893ba9ba9">
    <textBlock id="i-f823c5800a1d30d0">Sverige var drivande vad gäller biologisk mångfald inför Rio-konferensen. Detta förpliktigar också till åtgärder. Omvärlden har ögonen på oss. Eftersom skogen bidrar till en bättre miljö globalt och regionalt genom växande träd och genom en rad nyttiga produkter som kan baseras på förnybara råvaror är det nödvändigt att skogsbruket bygger på de naturliga ekologiska förutsättningarna om vi skall kunna bevara biologisk mångfald.</textBlock>
  </contentBlock>
  <contentBlock page="0" id="i-b76a77b4a21f57c2">
    <textBlock id="i-e68e74c67c2c664b">Den framtida skogspolitiken måste visa att man så långt som möjligt kan förena bevarande av biologisk mångfald med ett aktivt skogsbruk med inriktning på hög och värdefull virkesproduktion.</textBlock>
    <textBlock id="i-007946ea96ff1733">Detta måste vara utgångspunkten för den framtida skogspolitiken, så att Sverige även i framtiden skall kunna vara ett fortsatt ledande skogsland och ett internationellt föredöme. Vi vet även att en framgångsrik export i framtiden kommer att kräva miljöanpassade produkter och processer och miljöanpassat skogsbruk.</textBlock>
  </contentBlock>
  <contentBlock page="0" id="i-3710589f0834d1dd">
    <textBlock id="i-16cdafab15bbf1d6">Eftersom skogsnäringen är vår viktigaste exportnäring och därmed en av vårt lands basnäringar med avgörande betydelse för såväl sysselsättning som välfärd är det mycket viktigt att utveckling och forskning om nya avancerade miljövänliga processer fortsätter. En uthållig tillväxt som nationellt och globalt kan försörja en växande världsbefolkning måste ha en produktion som baserar sig på förnybara råvaror och en ökad återanvändning. I det perspektivet talar det mesta för att träbaserade produkter fortlöpande skall ersätta produkter som i huvudsak tillverkas med utnyttjande av fossil energianvändning.</textBlock>
  </contentBlock>
  <contentBlock page="0" id="i-87ad4fbaa0b0d9df">
    <textBlock id="i-21e8afb02e8ca808">Miljömedvetenhet kan främja konkurrenskraft och skapa nya arbetstillfällen. Trots den rådande lågkonjunkturen finns det utvecklingsmöjligheter för svenskt skogsbruk och svensk skogsindustri.</textBlock>
    <textBlock id="i-2891313f522123ca">Denna positiva syn saknar vi socialdemokrater i utskottsbetänkandet.</textBlock>
  </contentBlock>
  <contentBlock page="0" id="i-3fe00c0687fead49">
    <textBlock id="i-3b567c7576d10984">Herr talman! Vi ifrågasätter även påståendet att avreglering och borttagande av skötselföreskrifter gynnar naturvården. Resonemanget om avregleringens generella effekter är vilseledande och osakligt. Det är bara att gå tillbaka i historien till 1960- och 1970-talet då avsaknaden av regleringar inte förhindrade schabloniserade storskaliga skötselmetoder. Det är ju dessa årtiondens stora hyggen och åtföljande monokulturer utan ståndortsanpassning som i stor utsträckning har varit orsaken till miljömyndigheternas och miljöorganisationernas kritik mot skogsbruket.</textBlock>
  </contentBlock>
  <contentBlock page="0" id="i-8eda5d71e096440c">
    <textBlock id="i-b7c20b6a4a57cc9d">Därför menar vi socialdemokrater att förslaget att avskaffa ett flertal grundläggande bestämmelser i skogsvårdslagen och samtidigt upphöra med de översiktliga skogsinventeringarna och avskaffa skogsbruksplaner inte historiskt sett innebär ny skogspolitik utan återgång till det redan passerade.</textBlock>
  </contentBlock>
  <contentBlock page="0" id="i-62caaa7e22063c7d">
    <textBlock id="i-0dee2ad7c4df35d6">Inte heller tror vi som utskottsmajoriten att ett mångfasetterat skogsbruk alltid gynnar naturvården om det inte finns en samordning och en övergripande helhetssyn över större områden. I</textBlock>
    <textBlock id="i-0862cb8ff98dabba">slutet av propositionen sägs det också att det inte är möjligt att bevara den biologiska mångfalden genom åtgärder som planeras med utgångspunkt i bedömningar rörande ett enskilt arbetsobjekt.</textBlock>
    <textBlock id="i-512c0f9533b23911">Därför krävs det enligt propositionen en samordning av befintliga och pågående naturinventeringar. Enligt vår uppfattning talar detta, tvärtemot vad som föreslås i betänkandet, för ett bibehållande av verkningsfulla skogspolitiska medel.</textBlock>
  </contentBlock>
  <contentBlock page="0" id="i-aaa57ab3201387a7">
    <textBlock id="i-2c5b66d2201e24ab">Det handlar om att i stället för att avvecka utveckla beskrivnings- och planeringssystem som klarar den mer komplicerade verksamhet som kommer att finnas i framtiden. Det är viktigt att både naturvård och virkesproduktion kan planeras i samma system.</textBlock>
    <textBlock id="i-676c5849ad150786">Det gäller både skogsbruksplaner, ÖSI och andra inventeringar.</textBlock>
  </contentBlock>
  <contentBlock page="0" id="i-0018a15f7eceaa99">
    <textBlock id="i-28c7d7ee0603d48c">Regeringens förslag till ny skogspolitik har presenterats som en kompromiss mellan produktion och naturvård. Det är fel.</textBlock>
    <textBlock id="i-ea3198920ed781e8">Jordbruksministern säger att skogsbruket bör naturanpassas, men han vidtar inte de åtgärder som krävs.</textBlock>
  </contentBlock>
  <contentBlock page="0" id="i-7326d70017ae4b37">
    <textBlock id="i-67096ad303a883c4">Vi beklagar också att ministern inte orkade att i detta sammanhang även behandla frågor om biologisk mångfald och dithörande ersättnings- och intrångsfrågor. Eftersom bilden av den framtida naturvården inte i dag är fullständig, är det också viktigt att man följer upp de beslut som riksdagen nu kommer att fatta. Vi föreslår därför att regeringen efter fem år återkommer till riksdagen med en rapport angående måluppfyllelse.</textBlock>
  </contentBlock>
  <contentBlock page="0" id="i-aac6c943c132380b">
    <textBlock id="i-5e2c69613e58e6bf">Det nya miljömålet och näringens sektorsansvar för en rik varierad skogsmiljö ställer också krav på ökade kunskaper hos skogsägarna. Enligt propositionen skall kunskapsbyggandet vara frivilligt och bekostas av skogsägarna själva. Men hur det skall göras och vilka kunskaper som skall skaffas talar man inte om. Det är därför nödvändigt att utvecklingen av kunskapsuppbyggandet och rådgivnings- och informationsverksamheten noga följs upp, så att inte bristande resurser för kunskapsinhämtning omintetgör den framtida skogspolitiken.</textBlock>
  </contentBlock>
  <contentBlock page="0" id="i-f7b2595047a3f5d2">
    <textBlock id="i-e624cd5dcced1d1d">Eftersom riksdagen utan någon djupare analys avskaffade skogsvårdsavgiften mitt i pågående utredning försvann många viktiga verksamheter som finansierades med dessa medel. Sektorn måste även i framtiden ta ett eget ansvar för finansiering av vissa aktiviteter, t.ex. utveckling, forskning, informations- och rådgivningskampanjer och speciella naturvårdsinsatser. Därför föreslår vi socialdemokrater en skogsbruksavgift på 2 promille av det taxerade skogsbruksvärdet. Medlen skall föras till en fond för gemensamma insatser för skogsbrukets utveckling.</textBlock>
  </contentBlock>
  <contentBlock page="0" id="i-2d646ecd779affcd">
    <textBlock id="i-12c0606d98ae1f02">Herr talman! Till sist vill jag säga att vi socialdemokrater naturligtvis står bakom alla våra reservationer i betänkandet, men jag yrkar bifall endast till följande reservationer: nr 1, 2, 6, 7, 8, 9</textBlock>
    <textBlock id="i-67f2889f91e2dc7d">och 12.</textBlock>
  </contentBlock>
  <contentBlock page="0" id="i-477e33b3cd0b799d">
    <textBlock id="i-3ba02edbca7fc690">Anf. 136  ARNE JANSSON (nyd):</textBlock>
  </contentBlock>
  <contentBlock page="0" id="i-04031f0b55f9c12d">
    <textBlock id="i-7236db6cbd7c63fd">Herr talman! Även till synes fullgoda produkter kan ha skavanker. Jag tycker att regeringens proposition om en ny skogspolitik i stort sett är mycket bra. Den är uppbyggd på mjuka medel.</textBlock>
    <textBlock id="i-4ebc4d472c97c042">Många regleringar har fått ge vika för andra mer sympatiska och effektiva metoder för att försöka uppnå det skogspolitiska målet. En skavank som vi inom Ny demokrati emellertid anser bör rättas till är behandlingen av frågorna om våtmarker och biotoper förr och i fortsättningen.</textBlock>
  </contentBlock>
  <contentBlock page="0" id="i-11def1df4833b119">
    <textBlock id="i-8bd48679440c0381">Miljöpolitikens mål och riktlinjer skall naturligtvis också gälla för skogssektorn. I Skogsutredningen har skogsmålet jämställts med miljömålet för skogsbruket. Detta innebär att bl.a. att skogsbruk genom olika skogspolitiska medel i högre grad än hittills skall anpassas för att säkra den biologiska mångfalden.</textBlock>
  </contentBlock>
  <contentBlock page="0" id="i-56e71ab8317d3d66">
    <textBlock id="i-2074b33ac2ef058e">Vad bör känneteckna sådana medel? Jo, sådana politiska medel måste vara kostnadseffektiva vid myndighetsutövning och leda till en aktiv medverkan från skogsägarna.</textBlock>
  </contentBlock>
  <contentBlock page="0" id="i-f966f537c7496834">
    <textBlock id="i-d66c07c5a315e851">Det är inte främmande för det enskilda skogsbruket att som ett led i modern skogsskötsel göra anpassningar till fromma för den biologiska mångfalden. Tvärtom finns det stor mottaglighet för rådgivning och utbildning i ämnet, och många skogsägare har lång erfarenhet.</textBlock>
  </contentBlock>
  <contentBlock page="0" id="i-e9cc4a0fc3698a5d">
    <textBlock id="i-9c197f4224ffc683">I grunden måste det mesta av anpassningsarbetet för den biologiska mångfalden rymmas inom den handlingsram som skogsvårdslagen skall utgöra.</textBlock>
    <textBlock id="i-d912820595213005">Inom den ramen skall skogsbrukaren själv vara beslutsför.</textBlock>
  </contentBlock>
  <contentBlock page="0" id="i-5de3a15a12d5a93c">
    <textBlock id="i-2893dab840252e4b">Erfarenheter talar för att rådgivning och utbildning är överlägsna medel för att omsätta de nya riktlinjerna i det praktiska skogsbruket.</textBlock>
    <textBlock id="i-cae410bbdb41d85c">Skogsägarna måste själva genom ett ansvarstagande och med stöd av de nämnda mjuka medlen få göra sådana anpassningar i sitt brukande som ligger i linje med det skogspolitiska målet i skogsbruket. Detaljregleringar och oförutsebara ingrepp i brukarens beslutssfär måste undvikas.</textBlock>
  </contentBlock>
  <contentBlock page="0" id="i-f6e28b3bcbf20371">
    <textBlock id="i-50f3444230f452cf">Miljöadministration och lagstiftning får emellertid inte bli mer omfattande än att man på ett tillfredsställande sätt skall kunna garantera viktiga anpassningar i skogsbruket och göra prioriterade avsättningar, t.ex. naturreservat.</textBlock>
  </contentBlock>
  <contentBlock page="0" id="i-b3d40e876751fd54">
    <textBlock id="i-28291069b42479a0">Det är helt enkelt nödvändigt med en helhetssyn på skogsbruket -- i enlighet med de jämställda målen --</textBlock>
    <textBlock id="i-0a6b55ae62d55747">och att staten fattar beslut om de skogspolitiska medlen vid ett och samma tillfälle.</textBlock>
  </contentBlock>
  <contentBlock page="0" id="i-1b60343e6c5f92d7">
    <textBlock id="i-4f7e293d31c5a760">När man nu tar detta stora grepp om skogspolitiken, och dessutom uttrycker att miljömålet skall likställas med produktionsmålet, är det märkligt att så stora frågor som biotopskyddet och våtmarkerna i skogen lämnas utanför för att hanteras i ett annat sammanhang.</textBlock>
  </contentBlock>
  <contentBlock page="0" id="i-670a6b62a1fc743a">
    <textBlock id="i-0e5e608f0065f3f2">Det finns en uppenbar risk för överlappningar mellan biotopskyddet och andra detaljstyrande regleringar i naturvårdslagen och i skogsvårdslagens vidgade bestämmelser.</textBlock>
    <textBlock id="i-71f79959af18877a">Bestämmelserna måste vara rättssäkra, och intrång, utöver den hänsyn som skall tas i enlighet med gällande skogspolitik, måste ersättas.</textBlock>
  </contentBlock>
  <contentBlock page="0" id="i-3d1746dd19080d13">
    <textBlock id="i-abb5a507f540ed02">Av vad som framgått av det förslag som</textBlock>
    <textBlock id="i-2c5589145e940c2a">Naturvårdsverket lämnat till regeringen om biotopskyddet och våtmarksfrågan finns mycket starka tvivel om huruvida rättssäkerhet kommer att uppnås och huruvida ersättning kommer att utgå vid s.k. intrång.</textBlock>
  </contentBlock>
  <contentBlock page="0" id="i-dcdd2060159870ba">
    <textBlock id="i-2d2102fcb386cf53">Det inventeringsarbete som nu genomförs inom skogsvårdsorganisationen beträffande nyckelbiotoper och viktiga sumpskogsprojekt bör tillställas markägarna så att dessa kan inlemma kunskaper om sådana områden i sin skogsskötsel och i sina planer. Detta blir ett effektivare sätt att uppnå effektivitet i naturvårdsarbetet.</textBlock>
  </contentBlock>
  <contentBlock page="0" id="i-6e7b05e0dcb62e20">
    <textBlock id="i-76b708cae06e09ed">Där myndigheten vill skapa formella garantier kan man använda sig av skogsvårdslagens hänsynsregler eller naturreservat. Med kravet på helhetslösning följer att regeringen samtidigt måste överväga alla möjligheter i skogsvårdslagen resp.</textBlock>
    <textBlock id="i-37a676a955e53210">naturvårdslagen för att påverka skydd och skötsel av vissa skogsbiotoper. På samma sätt måste bestämmelser om våtmarksdikning fattas när den övriga skogspolitiken avgörs och inte brytas ut för en senare behandling av regering och riksdag. Man måste ta ett helhetsgrepp.</textBlock>
  </contentBlock>
  <contentBlock page="0" id="i-b9e0e76cdca8c267">
    <textBlock id="i-8c96434bc9d2d001">Herr talman! Jag tar tillfället i akt att åter betona att jag är mycket orolig för vad som i framtiden kommer att hända när det gäller våtmarkerna och biotopskyddet. Inom dessa känsliga områden tycker man verkligen att regeringen borde orkat med och känt ansvar för att genomföra en helhetsbedömning i stället för att nu kallt konstatera: ''det hade varit en fördel om detaljreglerna för biotopskydd lagts fast innan den skogspolitiska propositionen presenterades''. Efter</textBlock>
    <textBlock id="i-13bbf27cab58355c">Sinikka Bohlins inlägg borde jag i varje fall kunna räkna med att Socialdemokraterna kommer att stödja denna vår reservation.</textBlock>
  </contentBlock>
  <contentBlock page="0" id="i-6221bd9dd88464f7">
    <textBlock id="i-fc8b581a767f781f">Med detta, herr talman, känner jag mitt, mitt partis och allas vårt ansvar och yrkar bifall till vår reservation nr 3 avseende mom.7.</textBlock>
  </contentBlock>
  <contentBlock page="0" id="i-cc386bdbd717e9a4">
    <textBlock id="i-f00eb1dffe6847f3">Anf. 137  JAN JENNEHAG (v):</textBlock>
  </contentBlock>
  <contentBlock page="0" id="i-2a51f1d75b579f40">
    <textBlock id="i-ae8d75f742b60934">Herr talman! Skogen är ofta en indikator på miljöproblem. Den är i vissa fall en tidig indikator och i andra fall en sådan där man får bekräftelse på det som redan har varit känt och som man borde ha kunnat åtgärda.</textBlock>
  </contentBlock>
  <contentBlock page="0" id="i-b7943a2c42debc08">
    <textBlock id="i-4579ee5ec10c4d1e">Vi vet alla vilka skador som är definitiva, exempelvis de i Centraleuropa. Vi kan alla se effekterna av skador i Sverige. I vilken utsträckning dessa skador går att åtgärda kan diskuteras. Men jag är övertygad om att vi i många fall har fått definitiva och obotliga skador som vi saknar möjlighet att åtgärda.</textBlock>
  </contentBlock>
  <contentBlock page="0" id="i-f42b66869d2bf4ec">
    <textBlock id="i-9c9a30d84f1716ba">Skogen är inte bara en indikator. I många fall utgör skogsbruket en del av problemet. Näringsläckaget från våra skogsmarker är ett exempel på detta. Den situation vi har i dag betyder först och främst att skogen töms på näringsämnen. De hamnar i stället i våra sjöar och hav där de bidrar till övergödning och förgiftning.</textBlock>
  </contentBlock>
  <contentBlock page="0" id="i-2f5a014075a3de77">
    <textBlock id="i-ea195ad3f808f480">Det är inte bara försurande nerfall som är orsak till detta. Jag tänker här närmast på tungmetaller och annat som löses ut i marken. Också utdikningar, torrläggningar, felaktiga skogsvårdsmetoder och stora kalhyggen har bidragit till det ökade läckaget.</textBlock>
    <textBlock id="i-e59fd924a31ecdae">Trots förbättringar är situationen långt ifrån tillfredsställande.</textBlock>
  </contentBlock>
  <contentBlock page="0" id="i-dba7ee99456e18d7">
    <textBlock id="i-3d1b52ee4f17fb33">Propositionen och utskottets betänkande ger ingen ledning om hur vi skall förfara framöver på detta område. Regeringen bör alltså återkomma med förslag om hur näringsläckaget från skogsmarkerna skall minska.</textBlock>
  </contentBlock>
  <contentBlock page="0" id="i-7c4724ff9fc9e9b1">
    <textBlock id="i-d351237fa513319d">Den biologiska mångfalden tar sig ibland något underliga uttryck. Vi har ökat den biologiska mångfalden i skogsbruket genom att införa exempelvis contortatall. Den åtgärden har diskuterats många gånger både i denna kammare och på andra ställen.</textBlock>
  </contentBlock>
  <contentBlock page="0" id="i-98a8db49b74cf55e">
    <textBlock id="i-ccfd00f7eef221fe">När det gäller läget för contortatallen menar jag att det är fullkomligt självklart att ytterligare plantering av contortatall bör stoppas. Den areal som finns, ungeför 500 000 hektar, räcker mer än väl för att konstatera att detta var en felaktig satsning. Planteringarna infördes för att man skulle få bättre tillväxt i svårföryngrade lägen. Men allteftersom tiden har gått, och vi har kunnat iaktta vilken effekt de har haft, har vi sett att det var en felsatsning. Det finns ingen anledning att fortsätta med denna.</textBlock>
  </contentBlock>
  <contentBlock page="0" id="i-8457a8cf676cbef1">
    <textBlock id="i-273c0ad641280ba9">I den del av utskottets betänkande som behandlar förslag förs i långa stycken ett resonemang som leder i rätt riktning. Men det jag saknar är en utvärdering och en effektbedömning av förslag och åtgärder. Utskottsbetänkandet utgör i stort sett om inte en direkt hyllning till jordbruksministerns förslag så i varje fall en mycket nära anslutning till det.</textBlock>
  </contentBlock>
  <contentBlock page="0" id="i-a4feccc0662495a5">
    <textBlock id="i-45f5d942160f7993">Jag menar att vi i många fall minskar våra möjligheter att göra utvärderingar.</textBlock>
    <textBlock id="i-e5d864e1dba7dc9b">Skogsbruksplanen nämndes här tidigare av Sinikka</textBlock>
    <textBlock id="i-8fae3fa546af8e4d">Bohlin. Det är alldeles uppenbart att det behövs planer som det går att i efterhand se resultatet av.</textBlock>
    <textBlock id="i-eab3c8f90e8c40e5">Samtidigt hamnar vi i den situationen att vi med detta erkännande nu står i ett läge där de inte behöver redovisas. Det är en paradox.</textBlock>
  </contentBlock>
  <contentBlock page="0" id="i-e3df3cd735b96896">
    <textBlock id="i-1008bf3f09980023">Jag tror att vi också kommer att få se ett skogsbruk där vi får allt färre små skogsägare. Det är personer som inte direkt lever av sin skog. Kunskap går där alltmer förlorad.</textBlock>
  </contentBlock>
  <contentBlock page="0" id="i-08944205c8a8c475">
    <textBlock id="i-7c98238ce620d293">Det är fråga om kunskap och information. Återigen har vi här ett exempel på att vi saknar utvärdering och mål vilka gör det möjligt att se effekterna i verkligheten. Naturvårdshänsyn kan i och för sig vara förbilligande för skogsbruket. Men det är inte helt säkert att det förhåller sig så.</textBlock>
  </contentBlock>
  <contentBlock page="0" id="i-558ce727efd10772">
    <textBlock id="i-da7867b516a73453">Ett exempel är om vi minskar antalet arealer som utsätts för kalhyggen. Vi får då en ny maskinpark.</textBlock>
    <textBlock id="i-33fdce3b9d910f0c">Det är inte alls säkert att de mindre maskiner som i dag har fått en ökad användning, exempelvis vid röjning, är önskvärda på sikt. Vi får en ökad påverkan in i minsta skrymsle av maskinverksamhet, och markerna utsätts för maskinpåverkan i hög utsträckning.</textBlock>
  </contentBlock>
  <contentBlock page="0" id="i-e1f7b8afa6be338a">
    <textBlock id="i-f9503c6c4996e17f">Den effekt vi kommer att få av detta förslag är att påverkan på skogsnäringen ur naturvårdshänsyn är att betrakta som icke märkbar.</textBlock>
  </contentBlock>
  <contentBlock page="0" id="i-e014275c88cb0555"/>
  <contentBlock page="0" id="i-e3f7801ae1ecaf59">
    <textBlock id="i-dc35755f6c55eb86">En följd av det här blir naturligtvis ökade krav på avsättningar som skall skyddas. Det har diskuterats procentsiffror. Är 5 % en minimisiffra? Ja, förmodligen. Förmodligen måste vi öka till 10--</textBlock>
    <textBlock id="i-1e005dba675e9882">15 % av den produktiva skogsmarken, som resultat av att vi inte kan få ett skogsbruk som tar de naturvårdshänsyn som behövs på sikt.</textBlock>
  </contentBlock>
  <contentBlock page="0" id="i-fd9b3f1f5fdaf81c">
    <textBlock id="i-441ad9e0bee154b5">Ett förslag som Vänsterpartiet hade i det här sammanhanget gäller en naturvårdsavgift. För att finansiera en ökad reservatsbildning fordras inte bara att man kan lösa det här via statsbudgeten utan också att man låter branschen stå för de kostnader som uppstår i det här sammanhanget. Det tycker jag ligger i linje med regeringens krav på ett kretsloppssamhälle. Varje bransch skall stå för sina miljöskador och kostnader för restaurering och bevarande. Miljöministern och jordbruksministern tillhör samma parti. Jag undrar om man då inte borde ha samma syn på en sådan grundläggande fråga.</textBlock>
  </contentBlock>
  <contentBlock page="0" id="i-28e2525f4fb11a0f">
    <textBlock id="i-02444ae268ecdffa">Jag konstaterar också att utskottets betänkande egentligen inte innehåller någon vettig kommentar om förslaget om att införa en naturvårdsavgift. En sådan kan konstrueras på olika sätt. Jag är ute efter att få en diskussion utifrån det synsättet. Avgiften bör tas ut så tidigt som möjligt i förädlingsprocessen när en producent har att välja mellan råvara och naturmaterial. Jag menar att en sådan konstruktion skulle bidra till kretsloppssamhället, eftersom returmaterial kommer att bli lönsammare.</textBlock>
  </contentBlock>
  <contentBlock page="0" id="i-cf776f9ebfaa16a7">
    <textBlock id="i-575e045d1c4f8137">Herr talman! Jag står givetvis bakom</textBlock>
    <textBlock id="i-e929f8a35e05a71f">Vänsterpartiets uppfattningar såsom de uttrycks i våra motioner. De socialdemokratiska reservationerna stämmer också i allt väsentligt med min uppfattning. Men jag nöjer mig nu med att yrka bifall till min meningsyttring när det gäller mom. 1 och 48.</textBlock>
  </contentBlock>
  <contentBlock page="0" id="i-a215386ba62bb77d">
    <textBlock id="i-973f95532a53629f">Anf. 138  CARL OLOV PERSSON (kds):</textBlock>
  </contentBlock>
  <contentBlock page="0" id="i-760258f2859afb90">
    <textBlock id="i-10dc42c2cc8ac68f">Herr talman! Jag vill börja med att yrka bifall till jordbruksutskottets hemställan.</textBlock>
  </contentBlock>
  <contentBlock page="0" id="i-b37470d91ee702c4">
    <textBlock id="i-0a9ec31428e2b364">Det här är en ganska viktig fråga som in på 2000-</textBlock>
    <textBlock id="i-5d61f972ce6f3fe7">talet kommer att styra Sveriges viktigaste näringsgren. Skogsbruket är mycket långsiktigt.</textBlock>
    <textBlock id="i-49a861416e51be42">Som jordbruksministern säger kan man med omloppstiden som bakgrund se hur pass viktigt det är med kontinuitet i skogspolitiken. Man kan t.ex.</textBlock>
    <textBlock id="i-7d60b39d6a7925b0">titta på skogsbruksplanerna. År 1983 stiftades en lag om att man skulle ha skogsbruksplaner. De planer som därefter togs fram gäller fortfarande.</textBlock>
  </contentBlock>
  <contentBlock page="0" id="i-e8adfcd17f6de1aa">
    <textBlock id="i-783a81dca9fabfc5">Sedan dess har det skett ganska stora förändringar i politiken, i första hand rent känslomässigt men även när det gäller miljölagstiftningen. Det är mycket viktigt att den här lagstiftningen inte blir för ryckig.</textBlock>
  </contentBlock>
  <contentBlock page="0" id="i-f82ea2e98ba7372b">
    <textBlock id="i-9198fe3ca7fc7b80">Trots att vi för första gången i svensk historia jämställer miljöintresset med produktionen finns det personer från SNF som demonstrerar mot den här nya lagstiftningen. Det tycker jag är litet underligt, eftersom man har fått så pass mycket till godo. Det förekommer även kritik från andra hållet, från skogsägarna. Eftersom vi får kritik från båda hållen, kan vi nog ta det till intäkt för att vi kanske nått en hygglig svensk kompromiss som kan ge oss en bra skogspolitik inför framtiden.</textBlock>
  </contentBlock>
  <contentBlock page="0" id="i-01d765b90ce7d994">
    <textBlock id="i-f76784b0f25526c0">Det är mycket viktigt att vi betonar skogsnäringens stora betydelse för Sveriges ekonomi.</textBlock>
    <textBlock id="i-55655e64e129d25b">Skogsnäringen i Sverige lever på egna meriter och knappast på några budgetmedel. Tidigare hade vi skogsvårdsavgift. Den fick betala nästan allt av det som delades ut. Nu har vi tagit bort den avgiften och i princip de bidrag som har funnits.</textBlock>
  </contentBlock>
  <contentBlock page="0" id="i-079df89a80d5b77d">
    <textBlock id="i-ed76184cbf21c6c5">Detta skall ställas i relation till hur man i andra länder sköter sin skogspolitik. Vi kan ta Canada som exempel, där skogen till 90 % ägs av samhället.</textBlock>
    <textBlock id="i-e5983a7ac5e63cad">Där köper man avverkningsrätter för en spottstyver. Samhället bygger skogsvägar åt den som skall avverka. Tidigare har man inte ens behövt återplantera. Och det skall vara något som svensk skogsindustri och skogsnäring skall konkurrera med. Det är likadant med OS, staterna på östsidan. Där har skogsmarken inte värderats till någonting, och där har inte arbetskraften heller värderats. Sedan finns det andra länder i Europa, t.ex. Tyskland, där man har mycket stora bidrag till skogsnäringen.</textBlock>
  </contentBlock>
  <contentBlock page="0" id="i-0e61f98a717db525">
    <textBlock id="i-5441e734ef5d5009">Vår skogsnäring har således inte några anslag.</textBlock>
    <textBlock id="i-d303bc63cdd91fb4">Ändå bidrar vår skogsnäring till mellan 50 och 60</textBlock>
    <textBlock id="i-367840b4c8cd8983">miljarder i bytesbalanstillskott för Sverige. Det är mer än dubbelt så mycket som verkstadsindustrin och bilindustrin tillsammans. Det ger sysselsättning, ofta i glesbygd. Därför måste vi vara mycket aktsamma när vi hanterar den här näringen.</textBlock>
    <textBlock id="i-a7c732163a6b5019">Vi får inte genom oförsiktighet skapa en ny krisnäring. Vi har sett nog med kriser. En näring som inte behöver gå till akuten skall vi vara tacksamma för.</textBlock>
  </contentBlock>
  <contentBlock page="0" id="i-90d45da487de8440">
    <textBlock id="i-a8b4f4d2686042ac">Det ställs en hel del krav från olika håll, och det kan vara litet svårt att sammanfatta dem. Men om man börjar dra i alla tråder rör det sig om fantastiska mängder pengar som det ställs krav på att näringen skall bidra med.</textBlock>
  </contentBlock>
  <contentBlock page="0" id="i-77eafd6ff7619b4d">
    <textBlock id="i-244a7ca72bfe817b">Socialdemokraterna har här kommit med ett förslag om att man skall lägga två promille per år till en fond, som man inte riktigt vet hur man skall hantera. I utredningen står det att i princip skulle hela skogskapitalet avverkas på 45 år. Två promille skulle bli 1 % på fem år. Det blir då faktiskt så mycket som 9 % av avverkningsvärdet som</textBlock>
    <textBlock id="i-9a31cf5972e6f7a5">Socialdemokraterna vill pungslå skogsägarna på, utan att det ens har fått några inkomster.</textBlock>
  </contentBlock>
  <contentBlock page="0" id="i-37f363a245124d7d">
    <textBlock id="i-e06b36673915dae7">Det finns en annan myndighet som har stuckit ut hakan, nämligen Naturvårdsverket. Man säger att skogsägarna måste betala 5--6 kronor per kubikmeter för att de själva skall kunna finansiera köpet av mark till naturreservat. Det här stämmer inte alls med de intentioner vi har i den skogspolitiska kommitténs betänkande och i den här propositionen. Ibland kan man fråga sig om vi har ett rakt igenom demokratiskt valt styre, eller om det finns små öar av byråkrati där demokratin inte går fram.</textBlock>
  </contentBlock>
  <contentBlock page="0" id="i-573189cc0fdf0f94">
    <textBlock id="i-b2c5e4640a4f7163">Det finns ett överskott på skogsråvara i dag, vilket kanske har bekymrat den skogspolitiska kommittén en del. Jordbruksministern och jordbruksutskottet har dock en litet mer optimistisk syn. Vi har en tillväxt på ungefär 100 miljoner kubikmeter per år.</textBlock>
    <textBlock id="i-a0fa5c499938b05f">Vi tar bara ut 60. Överskottet på råvaran är en utmaning till näringen. När det nu börjar gå bättre igen är det viktigt att skogsindustrin använder vinsterna till forskning och utveckling. Det är viktigt att skogsnäringen med sin forskning och utveckling tar sikte på att utveckla användandet av trä och att utveckla nya produkter och nya marknader.</textBlock>
  </contentBlock>
  <contentBlock page="0" id="i-2781ad14d641cb91">
    <textBlock id="i-292c272040dc669d">Herr talman! I propositionen tycker jag att man suger litet för mycket på tesen att skogsbruket inte har levt upp till miljömålet. Skogsbruket har faktiskt gjort en hel del.</textBlock>
  </contentBlock>
  <contentBlock page="0" id="i-8d53ee3d3f399f73">
    <textBlock id="i-4fb4c95b5dd014e0">Man följde 1979 års skogvårdslag och till viss del de nya regler som gällde från 1982. Där fanns det en väldigt stark inriktning på produktion. 1982 antogs en lag med vilken man kunde tvinga skogsägarna att avverka även om det inte var lönsamt. Nu behövde man inte tvinga dem, eftersom priserna på skogsråvara gick upp. Man kunde alltså få ut råvara ändå. Men sådan var atmosfären i lagstiftningen och i samhället på den tiden. Man kan säga att miljösidan fick stå tillbaka. Detta formade skogspolitiken under 1980-talet.</textBlock>
  </contentBlock>
  <contentBlock page="0" id="i-2ffd03b02f05a2b5">
    <textBlock id="i-4fc3fe222cbcb815">Omkring 1985 kom nya miljövindar in i samhällsdebatten. Det kom ny lagstiftning, visserligen inte på skogsvårdsområdet, men skogsbruket och skogsmyndigheten tog ändå till sig detta. Man började med kampanjen Rikare skog.</textBlock>
  </contentBlock>
  <contentBlock page="0" id="i-6f7129174d3bcecb">
    <textBlock id="i-9bfab389cf8e2d00">I dag har 80 000 skogsägare i princip gått kursen</textBlock>
    <textBlock id="i-34114754e95c6f49">Rikare skog, som är miljöinriktad. Här har skogsägarna gått före lagstiftarna. Redan innan propositionen antas i morgon har 80 000 gått denna kurs.</textBlock>
  </contentBlock>
  <contentBlock page="0" id="i-f7891b52f91b854d">
    <textBlock id="i-b4873d988c55221f">Jag tror det är på samma sätt som med 1979 års krav på produktion. Om skogsägarna får de rätta signalerna i form av rådgivning, utbildning och samråd från myndigheterna, kommer de att vilja ta vara på den egna skogens miljövärden, precis som de velat ta till vara produktionsvärdet. Jag tror inte detta är något problem.</textBlock>
  </contentBlock>
  <contentBlock page="0" id="i-256ef72297dd906e">
    <textBlock id="i-b656d954973237dd">Regeringen tror alltså på skogsägarnas goda vilja och att deras miljöintresse kommer att slå igenom när det gäller vårdandet av den biologiska mångfalden. Jag tror inte vi skall behöva bli besvikna.</textBlock>
  </contentBlock>
  <contentBlock page="0" id="i-e6bdd460d19a46c3">
    <textBlock id="i-b34b6554ec206a4a">Jag noterar med tillfredsställelse att utskottet i princip är enigt om målen i den svenska skogspolitiken. Däremot råder oenighet om hur vi skall nå målen och vilka medel som skall användas.</textBlock>
  </contentBlock>
  <contentBlock page="0" id="i-8742b60a97f82766">
    <textBlock id="i-7b0e74cd70043ec7">Vi från regeringspartierna vill arbeta på ett sådant sätt att vi har skogsägarna med oss i stället för mot oss. Jag tycker mig se att Socialdemokraterna inte i samma utsträckning vill bygga på skogsägarnas goda vilja. De vill ha mer detaljstyrning och mera byråkrati.</textBlock>
  </contentBlock>
  <contentBlock page="0" id="i-60c7d71e3235ba14">
    <textBlock id="i-327375d4755e192a">Skogsägarna vill om de vet och kan. Därför är det väldigt viktigt med utbildning. Det måste ske en ordentlig satsning på utbildning, inte bara av skogsägarna, utan även av entreprenörer och processförare. Det finns med i propositionen.</textBlock>
  </contentBlock>
  <contentBlock page="0" id="i-dfbcba28ecb3e35a">
    <textBlock id="i-8cbbeba8457158b0">Jag såg i senaste numret av Skogseko att -- och noterar med tacksamhet -- Skogsstyrelsen tagit initiativ till att utbilda sin personal i skogsmiljöfrågor. Det är där det måste börja om den nya skogspolitiken skall bli framgångsrik. Om inte myndigheterna kan ge klara signaler -- och jag tror man kan säga att det har brustit tidigare på det här området -- så kommer det alltid att brista ute på fältet. Skyll sedan inte på skogsägarna för att de inte lever upp till myndigheternas önskemål.</textBlock>
  </contentBlock>
  <contentBlock page="0" id="i-a3191109477749c2">
    <textBlock id="i-223dc010c229bbf6">Jag vill poängtera: Vi gör det inte lättare för skogsägarna med den nya politiken, tvärtom. Det blir svårare, men nu blir det i skogsägarnas eget intresse att klara en högre målsättning än tidigare.</textBlock>
    <textBlock id="i-f4c413a7c4a77586">Det gäller även miljöfrågor. Skogsägarna myndigförklaras.</textBlock>
  </contentBlock>
  <contentBlock page="0" id="i-df8296aa4c9bc6b7">
    <textBlock id="i-7cade90df287ad46">I en del artiklar har det kommit fram ett ifrågasättande av återbeskogningsplikten. För att det inte skall råda någon missuppfattning vill jag säga att kravet på återbeskogning, som infördes i den första skogsvårdslagstiftningen år 1903 och som var den viktigaste delen av denna, fortfarande är grundläggande i skogspolitiken.</textBlock>
  </contentBlock>
  <contentBlock page="0" id="i-6ed7af8fd776e7f1">
    <textBlock id="i-72cf7ed191427f49">Det är en väldigt fin norm som finns inplanterad i svenska skogsägares bakhuvuden. Vi borde kunna exportera den till andra länder där man inte alls har samma känsla för återbeskogning, utan skövlar sin skog.</textBlock>
  </contentBlock>
  <contentBlock page="0" id="i-e898cf3d8a567210">
    <textBlock id="i-de74e9f0da036921">Jag kanske skall vända mig till jordbruksministern.</textBlock>
    <textBlock id="i-d5a2ff3efcdc5b00">Skogspolitiska kommittén har inte föreslagit någon sanktion i form av fängelsestraff, men det har sedan kommit till i propositionen. Jag är inte särskilt positiv till detta, men jag kanske kan få en kommentar från jordbruksministern om detta.</textBlock>
  </contentBlock>
  <contentBlock page="0" id="i-87e49a56101e28ba">
    <textBlock id="i-b18f76a2c8b3e031">På s. 64 och 66 finns reservationer från</textBlock>
    <textBlock id="i-32a88ebecfc14d88">Socialdemokraterna och Ny demokrati. Det gäller att biotopskyddet borde ha ingått i skogspolitiska kommitténs betänkande, så att vi nu skulle ha kunnat ta ställning till hela skogspolitiken. Så är inte fallet.</textBlock>
  </contentBlock>
  <contentBlock page="0" id="i-51c501904891a8a9">
    <textBlock id="i-8b750c8cfd723985">Det oroar skogsägarna och det är inte tillfredsställande för oss politiker heller, det kan jag nog säga. Men nu får vi besluta om det som finns, och sedan får vi nagelfara propositionen om biotopskydd och våtmarksdikning när de ärendena kommer till behandling.</textBlock>
  </contentBlock>
  <contentBlock page="0" id="i-7840ea90bf7996f3">
    <textBlock id="i-422d4fcad684867e">På s. 67 tar Socialdemokraterna upp skyldigheten att röja och gallra och reserverar sig där. De räknar med att skogsägarna inte kan vara riktigt självständiga egna företagare.</textBlock>
  </contentBlock>
  <contentBlock page="0" id="i-848aafc2f036bc83">
    <textBlock id="i-2d016c41ce0386a7">Vi har inte på något sätt ifrågasatt vikten av att man vårdar ungskog. Men systempartiet lyser igenom i förmynderi. Vi vill hävda att man kan vårda ungskog på olika sätt. Det finns inte bara en regel för det.</textBlock>
  </contentBlock>
  <contentBlock page="0" id="i-4586c4fd3387c3af">
    <textBlock id="i-0710d649fec1829d">Det är likadant med skogsbruksplanerna. De är till för ägarna och inte för myndigheterna vilket somliga kanske tror. Så har det alltid varit. Därför förutsätter i varje fall jag att de allra flesta skogsägare kommer att hålla sig med en skogsbruksplan. Jag tycker inte man behöver tvinga fram en sådan positiv lösning.</textBlock>
  </contentBlock>
  <contentBlock page="0" id="i-6520a50ef9eb4c92">
    <textBlock id="i-3cf4ddc1ff6da663">Socialdemokraterna har också yrkat bifall till ett förslag om anmälningsskyldighet när det gäller att utnyttja helträd. Det är, tycker jag, att överdriva litet. Av 17,5 miljoner kubikmeter varor som skulle kunna tas ut tar man ut 0,5. Det tas alltså inte ut mycket. Det är inte så lönsamt att det är någon idé</textBlock>
    <textBlock id="i-b5d2745f98210936">att hålla på så.</textBlock>
  </contentBlock>
  <contentBlock page="0" id="i-98f1e9a9c9e067ed">
    <textBlock id="i-9b8253ad29a67df4">Efter varje avreglering följer en reglering, fick vi höra här från Sinikka Bohlin. Men nu är det faktiskt tvärtom. I dag avreglerar vi. Men vi är ganska måttliga. Jag tror inte att detta kommer att erbjuda några större problem.</textBlock>
  </contentBlock>
  <contentBlock page="0" id="i-e403e05df44c9b4b">
    <textBlock id="i-c8ea450abf9459e7">Anf. 139  SINIKKA BOHLIN (s) replik:</textBlock>
  </contentBlock>
  <contentBlock page="0" id="i-4699de3de85c58a5">
    <textBlock id="i-85611514bf0f3752">Herr talman! Carl Olov Persson tog upp frågan om skogsbruksplaner som vi socialdemokrater har föreslagit, och han funderar över om vi själva vet vad vi skall använda dem till. Det går bra, Carl</textBlock>
    <textBlock id="i-f9bc7a851453aeff">Olov Persson, att läsa i den socialdemokratiska motionen och reservationen. Där står väldigt klart att vi tänker använda dem till utveckling, forskning, skogliga inventeringar, informations- och rådgivningskampanjer och speciella naturvårdsinsatser.</textBlock>
  </contentBlock>
  <contentBlock page="0" id="i-3cb4689a7ad5e5aa">
    <textBlock id="i-bd85194454611380">Han nämnde också Naturvårdsverkets nya förslag vad gäller eventuella naturvårdsfonder. Kanske kan dessa tankar samköras den dag vi får förslaget på riksdagens bord.</textBlock>
  </contentBlock>
  <contentBlock page="0" id="i-d104c684f2d05e6f">
    <textBlock id="i-2122a20558071cb1">Vi har ju också sagt att det är olyckligt att vi inte i samband med skogspolitiken också får behandla frågan om biologisk mångfald. Vi hade kunnat klara av den problematiken på en gång och inte behövt ha flera slitande debatter.</textBlock>
  </contentBlock>
  <contentBlock page="0" id="i-6163a4b1da9f3f2e">
    <textBlock id="i-bdf315d9151f5bd9">Det finns också en motsägelsefullhet i vad Carl</textBlock>
    <textBlock id="i-ac69211b85990200">Olov Persson säger. Han förstår inte vårt förslag med 2 promille till fonden. Men sedan säger han att skogsnäringens framtida vinster skall användas till utveckling och forskning.</textBlock>
  </contentBlock>
  <contentBlock page="0" id="i-521f304c7fab8aa0">
    <textBlock id="i-20b29cc7146a9cbb">Jag vet inte vad Carl Olov Persson menar med skogsnäringen. Är det bara näringen, eller också skogsbruket? I så fall är det samma sak: I stället för att ta vinsterna kan var och en lägga litet pengar i denna fond och klara de gemensamma åtaganden som vi har.</textBlock>
  </contentBlock>
  <contentBlock page="0" id="i-c096887baeb9ae97">
    <textBlock id="i-ccc79e25d56b1217">Carl Olov Persson sade också att vi</textBlock>
    <textBlock id="i-513775c3a27d4f8a">Socialdemokrater vill byråkratisera. Det är kanske där skiljelinjen går mellan Socialdemokraterna och regeringspartierna. Ni betonar i betänkandet och propositionen ägande, ägarens ansvar och ägandets förträfflighet. Vad vi tror på är skogsvårdslagstiftningen som är ett av de medel som vi har använt för att styra en bra skogspolitik i det här landet. Vi tycker att den är väl avvägd. Den är internationellt känd och efterföljd. Den har också varit normgivande bland skogsägare.</textBlock>
  </contentBlock>
  <contentBlock page="0" id="i-efa038d536f1979f">
    <textBlock id="i-5b3898e30fab2ee0">Jag förstår att det, för dem av er som är skogsägare, vore enklast att man inte över huvud taget hade några lagar. Men vi som ser det mer allmänt ser skogspolitiken som en ryggrad i välståndet. Det gäller då att politiken kan styra. Det är inte det enskilda ägandet som är det viktiga, utan samhällsintressena.</textBlock>
  </contentBlock>
  <contentBlock page="0" id="i-4787a0d60591d0c9">
    <textBlock id="i-c9c74a76f4b4cfab">Anf. 140  CARL OLOV PERSSON (kds)</textBlock>
    <textBlock id="i-9341da8f7d16ffaf">replik:</textBlock>
  </contentBlock>
  <contentBlock page="0" id="i-9cfc98a414b6f139">
    <textBlock id="i-b240be44ab45122c">Herr talman! När det gäller fonderna har det kommit en del förslag som i allra högsta grad stör skogsnäringen. Det pratas om ett biotopskydd. Det kan komma att kosta skogsägarna så mycket som</textBlock>
    <textBlock id="i-e167751c7b4cf18b">5 % av vad man skulle kunna avverka. Man måste alltså minska avverkningen. Socialdemokraterna vill föreslå 9 %. Naturvårdsverket vill föreslå 5--6</textBlock>
    <textBlock id="i-e5d9b8a29a9cc844">kronor. Vi har på förslag en minskning av priset på</textBlock>
    <textBlock id="i-40fcbd9c96d228ee">50 % i vissa glesbygdsområden.</textBlock>
  </contentBlock>
  <contentBlock page="0" id="i-df1335be45d0b129">
    <textBlock id="i-aa942fc6ca18009e">Socialdemokraterna bidrar med sitt förslag -- om man lägger ihop allt detta -- till att flytta ned skogsodlingsgränserna från fjälltrakterna mot kusten. Det måste ju gå åt budgetmedel för att stödja glesbygden i stället; kanske för att plantera skog, som är allt ointressantare att avverka. Detta kan kombineras med att man fortsättningsvis själv betalar skogsägaren för rådgivning -- den är alltså inte gratis längre -- att man får plantera utan stöd och att man själv får bekosta skogsvård, skogsvägar osv.</textBlock>
  </contentBlock>
  <contentBlock page="0" id="i-ddd84fd43c4c3001">
    <textBlock id="i-63b1dac723c72f5a">När det gäller ägandet och ansvaret tycker jag att man skall ligga litet lågt när man argumenterar för en annan typ av ekonomi. Vi har sett hur misskött det kan bli när inte äganderätten respekteras utan man har ett kollektivt ägande. Jag tror att ägandet betyder att man får människor som är intresserade och som vill göra mer för att vi även skall få ett kollektivt ägande.</textBlock>
  </contentBlock>
  <contentBlock page="0" id="i-8756dcffd805445e">
    <textBlock id="i-b49896ed323c1ce5">Anf. 141  SINIKKA BOHLIN (s) replik:</textBlock>
  </contentBlock>
  <contentBlock page="0" id="i-4c87a89abef6c896">
    <textBlock id="i-faa330a50dcf9ae5">Herr talman! När det gäller fonderna ser vi kompetenshöjningen som man också pratar mycket om i betänkandet och propositionen. Vi socialdemokrater anser att sektorn också har sitt ansvar i fråga om kompetenshöjning. Det gäller både för skogsägare och näringen som sådan.</textBlock>
  </contentBlock>
  <contentBlock page="0" id="i-0b22ab7f8c3abe94">
    <textBlock id="i-14f29d3839853971">Jag blir litet fundersam när Carl Olov Persson säger att det för tillfället finns vissa störande moment för skogsägarna. Ett av dem är biotopskyddet. Jag tror att man då är ute och seglar. Det är ju ändå så att biotopskyddet har kommit till för att vi skall bevara den ekologiska grund som finns i naturen, för att våra skogar över huvud taget skall växa. Vi talar om en helhetsekologi.</textBlock>
  </contentBlock>
  <contentBlock page="0" id="i-44d5e7a7bb7c409b">
    <textBlock id="i-bd6416f78ffa2368">Att virkespriserna har gått upp stör också skogsägarna. Visst har virkespriserna gått upp, men det är ju näringen själv som har höjt priserna genom att införa avståndsrelaterade priser i</textBlock>
    <textBlock id="i-17142bd6590fa1ff">Norrland. Visst slår det mot inlandet. Vi har ju dessutom en världsomfattande lågkonjunktur och en borgerlig regering. Nog kan man tänka sig att det händer saker och ting.</textBlock>
  </contentBlock>
  <contentBlock page="0" id="i-70f387573a741318">
    <textBlock id="i-ec54cedc5c9b4911">Vad gäller äganderätten som sådan, kan man prata om den kollektiva äganderätten på olika sätt. Jag tror att Carl Olov Persson syftar på de gamla öststaterna. I Sverige finns det faktiskt en gammal tradition som vi också kallar för kollektivt ägande av våra nationella tillgångar. Skogen är en nationell tillgång. Det har ni också skrivit under på både i propositionen och betänkandet. Det gäller då att använda den resursen för hela nationens nytta, inte bara för den enskilde skogsägarens.</textBlock>
  </contentBlock>
  <contentBlock page="0" id="i-d4f64f336a2bd2e1">
    <textBlock id="i-05ae0fdef8055464">Anf. 142  CARL OLOV PERSSON (kds)</textBlock>
    <textBlock id="i-bd1109b5122f2dbb">replik:</textBlock>
  </contentBlock>
  <contentBlock page="0" id="i-3915cfb83fa8aa98">
    <textBlock id="i-54fb191808ef8e7d">Herr talman! Sektorn har ett ansvar för kompetenshöjningen. Det framgår klart i propositionen. Sektorn skall få stå för det genom att det kommer att kosta pengar att utbilda sig i fortsättningen. Det är alltså inte något som samhället ställer upp med gratis. Det ingår i detta.</textBlock>
  </contentBlock>
  <contentBlock page="0" id="i-16693569510415f0">
    <textBlock id="i-6a2a29be4c84e046">Att jag skulle anse biotopskyddet vara ett problem för näringslivet är inte riktigt. Jag ser det inte alls som något problem för närvarande. Vi får se hur den propositionen ser ut. Jag talar om kostnaderna för näringslivet som sådant. Vi kanske kan drabba näringslivet på så sätt att vi skaffar en ny krisnäring.</textBlock>
    <textBlock id="i-a5e7784ae7dba6e4">Det är inte något vi vill ha.</textBlock>
  </contentBlock>
  <contentBlock page="0" id="i-694fd5aec173b027">
    <textBlock id="i-2057d923646465ef">Det var väl en missuppfattning när vi talade om att virkespriset har gått upp. Det har gått ner -- i vissa lägen med 50 %.</textBlock>
  </contentBlock>
  <contentBlock page="0" id="i-39d39c96c8dff372">
    <textBlock id="i-7d9e5c4fa801ae12">Vi skall nog vara tacksamma för att vi har en borgerlig regering. Det är ju faktiskt så att tiderna har lett fram till en kris som vi får reda ut.</textBlock>
  </contentBlock>
  <contentBlock page="0" id="i-d1bf05738f419a2b">
    <textBlock id="i-43953e9b5e51e285">Det är helt riktigt att skogen är en nationell tillgång. Men den skall då också skötas på ett bra sätt. Jag tror att vi har hittat en form att få den riktigt skött, nämligen privat ägande, och att man respekterar äganderätten.</textBlock>
  </contentBlock>
  <contentBlock page="0" id="i-f3c5539038c88290">
    <textBlock id="i-4c50d5717e7721f3">Anf. 143  ARNE JANSSON (nyd) replik:</textBlock>
  </contentBlock>
  <contentBlock page="0" id="i-b04bb3b821026aaf">
    <textBlock id="i-f5b3d53d89e67914">Herr talman! Det gläder mig att Carl Olov Persson hyser samma oro som jag gör beträffande biotoperna och våtmarkerna. Jag tyckte mig förstå att även Sinikka Bohlin var inne på samma linje, och nu kommer fyrklöverns talesman.</textBlock>
  </contentBlock>
  <contentBlock page="0" id="i-7091cf8ef81eb6e9">
    <textBlock id="i-2a496ed8a6073efe">Varför måste man, som Carl Olov Persson sade, ta betänkandet i dess helhet? Varför inte beakta vår reservation, som tydligen alla partier, med olika ordvändningar tillstyrker? Skall man inte, när möjlighet finns, göra ett bra ställningstagande bättre? Varför skall man vänta?</textBlock>
  </contentBlock>
  <contentBlock page="0" id="i-cd389c2a0f3b8c17">
    <textBlock id="i-eb285efa2b58d4f2">Anf. 144  CARL OLOV PERSSON (kds)</textBlock>
    <textBlock id="i-6232f123c2883efe">replik:</textBlock>
  </contentBlock>
  <contentBlock page="0" id="i-e5d18f6cffc491df">
    <textBlock id="i-d153da4891dd3dfc">Herr talman! Frågan om biotopskyddet dyker upp igen. Jag vill betona att propositionen visar att vi vill ta ett ansvar för miljöfrågorna och att vi jämställer miljöfrågor och produktionsmål. Det handlar alltså inte om att vi nedvärderar miljön, utan om ekonomin i skogsbruket.</textBlock>
  </contentBlock>
  <contentBlock page="0" id="i-d7cff637c887f490">
    <textBlock id="i-a985ed03b62b4dd5">Att vi nu skall fatta ett beslut i den skogspolitiska frågan, tycker jag är självklart. Vi har behandlat frågan i tre år, fram till den 1 januari 1994 när den nya lagen skall träda i kraft. Vi får så småningom frågan om biotopskyddet på våra bord. Då får vi undersöka hur det skall finansieras. Vi kanske får se på hur skogsnäringen totalt skall skötas ekonomiskt.</textBlock>
  </contentBlock>
  <contentBlock page="0" id="i-98a75ddd7f6ecd75">
    <textBlock id="i-0c6412fc7f79b030">Anf. 145  ARNE JANSSON (nyd) replik:</textBlock>
  </contentBlock>
  <contentBlock page="0" id="i-6dfba41d711b1a01">
    <textBlock id="i-10c622d5cbf7a02e">Herr talman! Jag får inte riktigt svar på mina frågor om biotopskyddet. Carl Olov Persson har tydligen samma inställning beträffande detta. Det finns inte något väsentligt som skiljer oss åt. Att man då inte kan göra ett bra beslut bättre, förstår jag inte.</textBlock>
    <textBlock id="i-428b1349d9647100">Varför kan man inte säga: Vi tar in reservationen.</textBlock>
    <textBlock id="i-34fc3e0b1385379d">Varför måste man ta betänkandet i sin helhet? I</textBlock>
    <textBlock id="i-7c4169fe117e265e">stället förordas att man skall vänta på ett nytt betänkande, en ny proposition. Under tiden kommer mycket att hända. Vi står mellan två hötappar och vet inte vad vi skall göra.</textBlock>
  </contentBlock>
  <contentBlock page="0" id="i-cfe65cbb30b5778e">
    <textBlock id="i-5ea973e7b733cbfc">Anf. 146  CARL OLOV PERSSON (kds)</textBlock>
    <textBlock id="i-325d5600ca9d0a0c">replik:</textBlock>
  </contentBlock>
  <contentBlock page="0" id="i-f48b87bd38e5dfec">
    <textBlock id="i-4ee7e6429e286da1">Herr talman! Arne Jansson måste nog lära sig att politik är en process. Inte någon gång fattas alla beslut samtidigt. Hela tiden måste man i stället kunna tänka: I morgon kommer ett nytt beslut, och det påverkar det beslut som vi fattade i går.</textBlock>
  </contentBlock>
  <contentBlock page="0" id="i-ace24a4ff360f393">
    <textBlock id="i-68b044123090b24e">Vi måste alltså handla förnuftigt även i framtiden när vi fattar beslut.</textBlock>
  </contentBlock>
  <contentBlock page="0" id="i-6711568a2bcdc21c">
    <textBlock id="i-a62306c05feb0a33">Anf. 147  Jordbruksminister KARL ERIK</textBlock>
    <textBlock id="i-46e68efa8f6ad0ea">OLSSON (c):</textBlock>
  </contentBlock>
  <contentBlock page="0" id="i-8e68e2b1af983e38">
    <textBlock id="i-4817b47e795e0856">Herr talman! Skogen är en viktig grund för vårt välstånd. Det har den varit sedan århundraden tillbaka. Skogens värde har framstått som viktigt både för den enskilde invånaren och för landet.</textBlock>
    <textBlock id="i-93b1ca9713ff3bfb">Detta är bakgrunden till det intresse och den omsorg som både markägare och statsmakt har visat skogen. Genom idogt arbete har skogarna under detta århundrade utvidgats och utvecklats, samtidigt som de har kunnat ge ett omfattande tillskott till vår försörjning.</textBlock>
  </contentBlock>
  <contentBlock page="0" id="i-45e4bb6771993896">
    <textBlock id="i-c50e8d44a2f957ae">Det är därför inte så märkligt att alla som har sin själ i skogen reagerar starkt på de hot som vi nu kan se. Det är faktiskt just nu, vid den här tiden på året, som vi ser hoten mycket påtagligt. Skogen stressas just nu av torka i vissa delar av landet och är då särskilt känslig mot luftföroreningar och kraftig instrålning. Vi ser detta i form av torkade granar och döende plantor. Luftföroreningarna är nu det största hotet mot våra skogar.</textBlock>
  </contentBlock>
  <contentBlock page="0" id="i-f87ae5dfcdd9d3ba">
    <textBlock id="i-2a363927cccf31f5">En del luftföroreningar förorsakar vi själva här i vårt land. Genom miljöpolitiska insatser har vi lyckats förbättra situationen en del. Men ganska mycket återstår att göra.</textBlock>
  </contentBlock>
  <contentBlock page="0" id="i-a212116383ed63bd">
    <textBlock id="i-1bb4033f5d814fc7">Regeringen har t.ex. tagit upp frågan om en miljöavgift på kväveoxidutsläpp, en avgift som skulle kunna ge inkomster. Det är pengar som kunde användas till att reparera en del skador, t.ex.</textBlock>
    <textBlock id="i-1c3a346e35875df9">genom utökade kalkningsinsatser. Det är rimligt att förorenaren får betala.</textBlock>
  </contentBlock>
  <contentBlock page="0" id="i-d032ff5ea3324980">
    <textBlock id="i-95158192534cc654">En stor del av hoten kommer dock från områden utanför vårt land. När det gäller dessa hot måste vi gemensamt i internationella forum försöka finna en lösning. Vi måste gemensamt försöka minska utsläppen genom att dela med oss av våra kunskaper och i form av direkta hjälpinsatser.</textBlock>
  </contentBlock>
  <contentBlock page="0" id="i-1f7f6286042bb0c8">
    <textBlock id="i-2ec054639ac1a358">Det hot mot våra skogar som luftföroreningarna utgör är ett exempel på att det i den nationella skogspolitiken inte kan bortses från vad som händer i världen i övrigt. Den svenska inställningen till skogen och oron inför framtiden har bäddat för den positiva inställning som vi hade under FN:s miljökonferens förra året. För oss var det inte svårt att acceptera de s.k. skogsprinciperna, som lyfter fram kravet på ett hållbart utnyttjande av skogarna till fromma för nuvarande och kommande generationer samt ett skogsbruk som är utformat så att en biologisk mångfald bevaras.</textBlock>
  </contentBlock>
  <contentBlock page="0" id="i-3c0326095100c2bd">
    <textBlock id="i-770ac1967de6a4b8">Vi hade gärna gått längre i riktning mot en skogskonvention om världens skogar. Men särskilda intressen, behov och traditioner gör att vi i stället får arbeta på en mera långsiktig lösning i riktning mot ett sådant mål. Det kan ske genom överläggningar vid internationella konferenser.</textBlock>
    <textBlock id="i-2c6233cd1dd94b90">Men jag tror också att direkta kontakter mellan enskilda utvecklingsländer och industriländer ännu mera kan stimulera till en positiv utveckling.</textBlock>
  </contentBlock>
  <contentBlock page="0" id="i-f5f27cec3e769508">
    <textBlock id="i-05234536e6a5155a">Vi måste lära oss att förstå och respektera varandras inställning till skogarna och främja utbytet av kunskaper och erfarenheter.</textBlock>
  </contentBlock>
  <contentBlock page="0" id="i-460397f9f5be5104">
    <textBlock id="i-7adf9a8b09502c26">Bojkotter mot import av tropiskt virke gagnar regnskogarna ungefär lika litet som kalkning av den svenska skogsmarken skulle kunna lösa problemet med luftföroreningar och lika litet som den biologiska mångfalden skulle kunna bevaras enbart genom ökade reservatsavsättningar.</textBlock>
  </contentBlock>
  <contentBlock page="0" id="i-f694c552b96e08c3">
    <textBlock id="i-6a62a5d6917ed25c">Internationellt sett har vi också ett moralliskt ansvar för att bevara en biologisk mångfald i den svenska naturen. Växt- och djurarter som normalt hör hemma i våra skogar skall kunna leva vidare i livskraftiga bestånd.</textBlock>
  </contentBlock>
  <contentBlock page="0" id="i-3bca3442abb8ead3">
    <textBlock id="i-5dfca75a29663743">Om inte vi här hemma lever upp till denna princip kan vi heller inte ställa krav på andra nationer att de skall göra det.</textBlock>
  </contentBlock>
  <contentBlock page="0" id="i-72d1a31e6bf7299c">
    <textBlock id="i-62d868f4d5d3fd0e">Skogspolitiken är en stor och viktig politisk fråga.</textBlock>
    <textBlock id="i-2e83017ec80b84a9">Den svenska skogspolitiken måste i sina huvuddrag vara långsiktig. Den långsamma utvecklingen i våra skogar och de långsiktiga effekterna av ingreppen i dem gör att stora svängningar i politikens inriktning inte är acceptabla.</textBlock>
  </contentBlock>
  <contentBlock page="0" id="i-1493be18c1115b42">
    <textBlock id="i-c74e39ca80bc0321">Det är därför som jag med tillfredsställelse konstaterar att det nu, liksom vid tidigare stora skogspolitiska beslut -- även om Sinikka Bohlin vill framhålla en del skillnader -- i huvudsak råder bred politisk enighet om grunderna för politiken.</textBlock>
  </contentBlock>
  <contentBlock page="0" id="i-4cdbd1b249421894">
    <textBlock id="i-340ebeaeae75be2a">Ser vi tillbaka och jämför förslagen från 1979, 1948</textBlock>
    <textBlock id="i-2938eff91e0bb681">eller 1903 med de förslag som riksdagen nu skall besluta om, finner vi stora likheter i de grundläggande principerna. Men vi kan också se hur politiken har utvecklats. Nya kunskaper och nya värderingar har fortlöpande fått göra intryck på politikens utformning.</textBlock>
  </contentBlock>
  <contentBlock page="0" id="i-5d5181f4f677eb83">
    <textBlock id="i-7311487168e6def6">Jag är väldigt glad att vi nu är framme vid ett beslut om en ny skogspolitik. Även om detta inte är någon revolution, är det en ganska kraftig förändring.</textBlock>
    <textBlock id="i-42e9680d35181d06">Skogspolitiska kommittén med Sven Eric Lorentzon som ordförande har gjort ett väldigt bra arbete, och detta arbete ligger bakom den proposition som regeringen har arbetat fram.</textBlock>
  </contentBlock>
  <contentBlock page="0" id="i-ad07e26875fed98d">
    <textBlock id="i-3bf44c829ca1dd84">Den skogspolitik som riksdagen nu skall ta ställning till skiljer sig från tidigare beslut på två principiellt viktiga sätt:</textBlock>
  </contentBlock>
  <contentBlock page="0" id="i-896af2b235959237">
    <textBlock id="i-9e0fca3dfc3183e7">För det första införs ett miljömål som jämställs med produktionsmålet. Hänsynen till miljö- och naturvården stärks därmed.</textBlock>
  </contentBlock>
  <contentBlock page="0" id="i-7d0d5382a5f5c47b">
    <textBlock id="i-328db06f56567cbf">För det andra sker det en betydande avreglering och förenkling. Ansvaret förs över till dem som arbetar med skogen och till skogsägarna.</textBlock>
  </contentBlock>
  <contentBlock page="0" id="i-bd55252fa0e00d33">
    <textBlock id="i-bef6ec3789b36bee">Det starkaste motivet för en förändrad skogspolitik just nu är den ökade insikten om behovet av att vårda och vara aktsam om hela skogsekosystemet, att vårda marken, inte bara träden, samt att skydda växt- och djurlivet, inte bara det högre utan också småkryp och mikroorganismer som fyller en viktig funktion sett till helheten.</textBlock>
  </contentBlock>
  <contentBlock page="0" id="i-f75d03a1583bf4ec">
    <textBlock id="i-c3905c23df426912">Frågan om biotopskyddet har tagits upp här i kammaren. Regeringen kommer framöver att lägga fram en proposition om bevarandet av biologisk mångfald. Avsikten är att vi i det sammanhanget skall redovisa den närmare utformningen av biotopskyddet. Något riksdagsbeslut i den frågan är inte aktuellt, eftersom ett sådant fattades redan våren 1991. Däremot behövs det förordningsbestämmelser som beslutas av regeringen. Det är dessa som vi avser att redovisa i den kommande propositionen.</textBlock>
  </contentBlock>
  <contentBlock page="0" id="i-b3affa5dd5ceb894">
    <textBlock id="i-594ad0d2c9be0cea">Förslaget i vår skogspolitiska proposition gäller främst vilken myndighet som skall ha ansvaret för tillsynen av lagstiftningen. Där förordas att</textBlock>
    <textBlock id="i-775f70656d05a190">Skogsvårdsstyrelsen skall ha tillsynen enligt de bestämmelser som redan finns i naturvårdslagen när det gäller arbetsföretag och biotopskydd på skogsmark.</textBlock>
  </contentBlock>
  <contentBlock page="0" id="i-0678a6586e511f30">
    <textBlock id="i-6af2e1c10010dc18">Jordbruksutskottet har inte haft någon erinran här.</textBlock>
    <textBlock id="i-0c53b81b7a02b183">Jag ser det som en fördel för skogsägarna att skogsfrågorna kan samlas hos en myndighet i linje med principen om att även myndigheterna skall ta ett sektorsansvar för miljöfrågorna.</textBlock>
  </contentBlock>
  <contentBlock page="0" id="i-25551fcaea76a433">
    <textBlock id="i-4294a510aac5db3e">Den nya skogspolitiken ger skogsägaren en större frihet och ett större ansvar. Det är skogsägaren som bäst känner sin skog, och därför kan han eller hon bäst avgöra vilka åtgärder som skall vidtas.</textBlock>
    <textBlock id="i-3855b98ad42d4160">Röjning, gallring och skogsbruksplaner blir frivilliga. Tvånget att slutavverka slopas.</textBlock>
    <textBlock id="i-474508f473b3f852">Skogsägaren ges också ansvaret för att naturvårdsintressena tillgodoses.</textBlock>
  </contentBlock>
  <contentBlock page="0" id="i-b89d10341349301e">
    <textBlock id="i-b5095eafc0452d2b">En ökad frihet kräver också ett ökat ansvar av skogsägaren. Det ansvaret gäller både kunskaper och ekonomi. Nya skogsägare måste inse att ett ansvarsfullt skogsbruk kräver kunskaper och ödmjukhet. De måste själva så långt som möjligt ta initiativ till att skaffa sig sådana kunskaper. Men skogsägarna måste också, i likhet med näringsidkare i övrigt, ta ett ökat ekonomiskt ansvar för sin verksamhet och sitt skogsbruk.</textBlock>
    <textBlock id="i-5897d92d6845466f">Genom dagens skogspolitiska beslut kommer denna princip att markeras tydligare än hittills.</textBlock>
  </contentBlock>
  <contentBlock page="0" id="i-db792c804b53562b">
    <textBlock id="i-abba96bf9dabfe0d">Kunskaper finns till stor del redan, men de behöver också byggas ut. Rikare skog-kampanjen har varit till stor hjälp i att öka kunskaperna om den biologiska mångfalden. I den forskningspolitiska propositionen har vi föreslagit att den skogsvetenskapliga forskningen skall prioriteras vid Lantbruksuniversitetet.</textBlock>
  </contentBlock>
  <contentBlock page="0" id="i-a8bfae1eda0a29a6">
    <textBlock id="i-20bab7c100c78731">Den nya skogspolitiken innehåller alltså en ökad handlingsfrihet och samtidigt ett ökat ansvarstagande. Den som brukar skogen skall inte behöva vara låst vid standardmallar för skogsskötsel. Vidgade ramar och ökad frihet inom skogsbruket ger dessutom utrymme för en ökad mångfald och en variation som är betydelsefull, sett från miljösynpunkt.</textBlock>
  </contentBlock>
  <contentBlock page="0" id="i-4e1a8ae58ddf0fbf">
    <textBlock id="i-be5dd3ea72ca09bb">Samtidigt är det viktigt att ramarna och principerna för skogsbruket finns kvar och ligger fast i lagstiftningen. Detta är en sedan länge accepterad linje i den svenska skogspolitiken. De grundläggande normerna i skogsvårdslagstiftningen har en djup förankring hos skogsägarna i vårt land.</textBlock>
  </contentBlock>
  <contentBlock page="0" id="i-8411b7323f1eb5cb">
    <textBlock id="i-6bd2518d0e37988b">I fråga om straffpåföljden enligt skogsvårdslagen, skulle jag vilja säga att förslaget innebär att man nu får samma regler som i dag gäller för de allra grövsta brotten mot bestämmelser i naturvårdslagen och ädellövskogslagen. Ingen har hittills dömts till fängelse för brott mot naturvårdslagen. För att sanktion i någon form skall kunna utdömas vid överträdelse av bestämmelserna om naturvårds- och kulturmiljövårdshänsyn, krävs det först att ett föreläggande görs av skogsvårdsmyndigheten.</textBlock>
  </contentBlock>
  <contentBlock page="0" id="i-d465b8bea3767587">
    <textBlock id="i-272314b149d4af12">Herr talman! Det framtida skogsbruket måste också inriktas på att producera skogsråvaror till saker som vi tidigare inte har trott vara möjliga.</textBlock>
    <textBlock id="i-fe52ec3c6f33c66c">Förädling av skogsråvara kan få en ny innebörd.</textBlock>
    <textBlock id="i-0d443e0c72792d3d">Skogen måste användas i ett aktivt arbete för en bättre miljö, i arbetet för ett kretsloppssamhälle.</textBlock>
    <textBlock id="i-66cd1064b33c71f4">Biologiska, miljövänliga råvaror måste ersätta fossila råvaror i ökad omfattning.</textBlock>
  </contentBlock>
  <contentBlock page="0" id="i-12b856143491f321">
    <textBlock id="i-b8a4d4d4bcc4c6eb">Turismen kan bli en viktig inkomstkälla för många jord- och skogsbrukare. Avkoppling i tysta skogsområden i hela Sverige kommer att efterfrågas alltmer i ett öppet Europa.</textBlock>
  </contentBlock>
  <contentBlock page="0" id="i-da1f2be597e8246d">
    <textBlock id="i-81c5678f7f73a786">1993 års skogspolitiska beslut kommer att lägga grunden för en fortsatt positiv utveckling i vårt land, där skogsbruket är ett viktigt underlag för sysselsättning och försörjning och en levande landsbygd, ett uthålligt skogsbruk, som främjar en biologisk mångfald och en hållbar utveckling av våra skogar.</textBlock>
  </contentBlock>
  <contentBlock page="0" id="i-47e570d43f002f4f">
    <textBlock id="i-b2c77b44e6552ed7">Anf. 148  SINIKKA BOHLIN (s) replik:</textBlock>
  </contentBlock>
  <contentBlock page="0" id="i-9b11dfe5193f5ade">
    <textBlock id="i-884ae7db5b116111">Herr talman! Jag är överens med jordbruksministern om målen. Det kanske är det som är den djupa grunden i svensk skogspolitik.</textBlock>
    <textBlock id="i-25ece809c7311e55">Vad gäller medlen går vi olika vägar, som vi också har gjort tidigare.</textBlock>
  </contentBlock>
  <contentBlock page="0" id="i-65e5ae91f564803a">
    <textBlock id="i-ffce52e24cbb39d3">Jag skulle ändå vilja tacka jordbruksministern för en sak. Om jag jämför utredningen och propositionen, måste jag hedra jordbruksministern för att propositionen har fått en grönare profil och tacka för att han har tagit ganska många saker från den socialdemokratiska reservationen i utredningen.</textBlock>
  </contentBlock>
  <contentBlock page="0" id="i-992824012f766233">
    <textBlock id="i-905ef9028441058a">Kunskap är alltid viktig, men kunskap är också föränderlig. Jag tvivlar inte på att de aktiva skogsägarna skaffar sig den föränderliga kunskapen. De kanske har råd att göra det, men frågan är var de kommer att köpa den. Kommer vi inte att gräva undan kompetensen i detta land?</textBlock>
    <textBlock id="i-bdc3a6e629ac7bd6">Signalen till skogsvårdsmyndigheterna är också: Ni behöver inte göra någonting. Det är många som skall sägas upp. Skogsägarorganisationerna har redan fått säga upp ganska mycket folk. Var kommer den framtida kompetensen att finnas?</textBlock>
  </contentBlock>
  <contentBlock page="0" id="i-030e4d22e4351c79">
    <textBlock id="i-5206c1247488f454">Det här är samtidigt en signal till dem som söker sig exempelvis till högskoleutbildningar på det skogliga området, att det kanske inte finns något behov av den kunskap som har funnits tidigare.</textBlock>
  </contentBlock>
  <contentBlock page="0" id="i-026d3fa6abd5e753">
    <textBlock id="i-a13c28308f5bc97e">Det finns också en grupp, som kanske växer hela tiden, och det är s.k. utbor, som har ärvt eller på annat sätt fått skogsfastigheter och inte är helt beroende av dem. De kanske bor långt ifrån dessa fastigheter. Hur klarar man kunskapförsörjningen bland dem på ett bra sätt?</textBlock>
  </contentBlock>
  <contentBlock page="0" id="i-7b9f4fb58d92ffc8">
    <textBlock id="i-034273b6c5ca70d9">Det finns många frågetecken, och därför sade jag i mitt anförande att någonting som är mycket viktigt, när vi nu är i opposition och inte kan besluta som vi vill utan regeringens förslag går igenom, är detta:</textBlock>
    <textBlock id="i-724539629acfa04c">Hur kommer kunskapen att följas upp i framtiden?</textBlock>
    <textBlock id="i-7f9cce1cfb1d6ced">Tappar vi det som vi internationellt sett har varit mycket bra på tidigare?</textBlock>
  </contentBlock>
  <contentBlock page="0" id="i-cb41ded3f55f3600">
    <textBlock id="i-d889f54352a7eedd">Vad gäller lagstiftningen tycker vi olika. Vi tycker att lagstiftningen i vårt förslag är balanserad.</textBlock>
    <textBlock id="i-c12efd1f1a28cc5c">Någonting som jag funderar över är att man nu förenklar. Tidigare hade vi en ramlag från 1923.</textBlock>
    <textBlock id="i-0ed39c6cf6ad98f6">Det blev då problem, därför att det inte fanns sanktionsbestämmelser för skogsvården och det hela tiden gjordes tolkningar. Den risken kommer att finnas också nu: Hur tolkar man olika åtgärder?</textBlock>
    <textBlock id="i-33519b4a48e69b57">Om jag gör fel och missköter min skog behöver jag inte få något straff för det.</textBlock>
  </contentBlock>
  <contentBlock page="0" id="i-0e175c0c0db60776">
    <textBlock id="i-b7d592370ae54fa6">Det som är bra i betänkandet är att det på naturvårdssidan införs sanktioner som följer ädellövskogslagstiftningen. Vad händer då på skogssidan inom de närmaste 10--20 åren?</textBlock>
  </contentBlock>
  <contentBlock page="0" id="i-37e58a70da62364a">
    <textBlock id="i-7af5ec33630d0cd4">Anf. 149  Jordbruksminister KARL ERIK</textBlock>
    <textBlock id="i-0106d60a249b4d7b">OLSSON (c):</textBlock>
  </contentBlock>
  <contentBlock page="0" id="i-c476f18d9660dab9">
    <textBlock id="i-b7b9ef41d728ce7e">Herr talman! I fråga om lagstiftningen skulle jag vilja säga att det är två saker som är viktiga att komma ihåg. När det gäller den ekonomiska användningen av skogen, dvs. att nå upp till produktionsmålet, finns det en ekonomisk drivkraft i skogsägarnas företagande. Därför tror vi inte att detaljregleringar från samhället gör situationen bättre.</textBlock>
  </contentBlock>
  <contentBlock page="0" id="i-f4816c469411d1a0">
    <textBlock id="i-49c2d38a3f36664a">När det däremot gäller frågan om miljöhänsyn, både i naturmiljö och i kulturmiljö, kan det finnas och finns en konflikt mellan utnyttjandet av skogen och dessa hänsyn. Det krävs att det finns sanktionsmedel, och vi har alltså förstärkt dem i den här lagstiftningen.</textBlock>
  </contentBlock>
  <contentBlock page="0" id="i-14d5ef3a2b4a80c1">
    <textBlock id="i-0573a3603bcf2885">Jag tror inte att det är något bekymmer. Det uttrycks ibland som en fara att fängelsestraffet har kommit in. Om någon missköter sig skall det naturligtvis utdömas ett straff, men vi vet av erfarenhet att de allra flesta skogsägare inte missköter sig utan följer reglerna.</textBlock>
  </contentBlock>
  <contentBlock page="0" id="i-0fad39919b74e940">
    <textBlock id="i-56659a412ce26fcb">I dagsläget finns det naturligtvis skogsägare som inte är särskilt intresserade av sin skog, men jag tror att det övervägande flertalet utnyttjar skogen på ett riktigt sätt i samverkan med andra skogsägare, genom t.ex. skogsägareföreningar eller andra typer av organisationer och företag, som kan klara av detta. Vi ser inga tydliga tecken på att det skulle vara på något annat sätt.</textBlock>
  </contentBlock>
  <contentBlock page="0" id="i-45ed584de580094b">
    <textBlock id="i-878599882bab0580">Jag tar naturligtvis gärna till mig Sinikka Bohlins tack i den första delen av hennes replik. Jag tycker själv att det här är en bra balansgång. Jag frågar inte så mycket efter varifrån olika förslag kommer.</textBlock>
    <textBlock id="i-6ddf07ced69c29f3">Jag är i och för sig en ganska enveten samförståndspolitiker, men jag har rätt många egna synpunkter om miljövården, grundade på centerpolitiska ståndpunkter. Jag har därför inte behövt låna särskilt mycket från den socialdemokratiska reservationen i utredningen.</textBlock>
  </contentBlock>
  <contentBlock page="0" id="i-b79b61ad07335dee">
    <textBlock id="i-0df41ef6b53380fa">Anf. 150  SINIKKA BOHLIN (s) replik:</textBlock>
  </contentBlock>
  <contentBlock page="0" id="i-7001ef4e7958bdc3">
    <textBlock id="i-51c7cf53e5a944a9">Herr talman! Efter att ha lyssnat på jordbruksministern, både på hans anförande och hans replik, ställer jag mig samma fråga som någon annan gjorde tidigare i kväll: Jag undrar om det är miljöministern som talar så vist, i så fall är vi väldigt tacksamma för det bytet.</textBlock>
  </contentBlock>
  <contentBlock page="0" id="i-5f5689bec0ca304f">
    <textBlock id="i-ee1be54c40b194f8">När det gäller den ekonomiska drivkraften och den tro som jordbruksministern har på skogsägarna tror jag också att de flesta skogsägarna är intresserade av sin skog. Men riksdagen har också det övergripande ansvaret för hela nationens skogstillgångar. Det är där som våra uppfattningar om medlen skiljer sig åt.</textBlock>
  </contentBlock>
  <contentBlock page="0" id="i-b805dcbbb02b8449">
    <textBlock id="i-1f580005737d0f0c">Man pratar hela tiden från regeringspartiernas sida om skogsägare, alltså om de särintressen som även</textBlock>
    <textBlock id="i-f70361806623d1fe">Assar Lindbeck har betonat -- men då har andra exempel använts. Vi skall också komma ihåg att skogsnäringen som sådan är en väldigt stor arbetsgivare i det här landet. Den ger väldigt många människor arbete. I och för sig har antalet arbetstillfällen inom skogsnäringen kraftigt minskat på grund av rationaliseringar, nu senast under lågkonjunkturen, och av andra orsaker. De många människor som arbetar för att skogsägaren och skogsnäringen skall ha kapital utgör alltså grunden. Därför är det också viktigt att den allmänna demokratin är med och styr skogspolitiken, så att ansvaret inte enbart läggs på den enskilde ägaren.</textBlock>
  </contentBlock>
  <contentBlock page="0" id="i-3b0ecd61a9ca6f77">
    <textBlock id="i-561f1ab3627517c4">Anf. 151  Jordbruksminister KARL ERIK</textBlock>
    <textBlock id="i-110908e4e07d7292">OLSSON (c):</textBlock>
  </contentBlock>
  <contentBlock page="0" id="i-3b786a229162f4e0">
    <textBlock id="i-c46d0c163d8476d7">Herr talman! Jag är inte orolig för att det skall hända några olyckor i skogsbruket på grund av att det inte finns tvingande bestämmelser när det gäller att uppnå produktionsmålet.</textBlock>
  </contentBlock>
  <contentBlock page="0" id="i-750b59fabc2416ad">
    <textBlock id="i-ad90fb93fcaf406a">Om någon skogsägare under någon period skulle låta bli att avverka och inte sköta sin skog kan det kanske kompensera det förhållandet att vi inte avsätter så mycket reservat som vi egentligen skulle vilja, därför att vi inte har tillgång till hur mycket pengar som helst.</textBlock>
  </contentBlock>
  <contentBlock page="0" id="i-15b948a745bca56c">
    <textBlock id="i-31220575cfa6c44d">Jag vet inte riktigt vad Sinikka Bohlin sade om miljöministern, men som en upplysning kan jag ju nämna att miljöministern och jag kommer från samma parti. Vi är mycket goda vänner och har oftast samma uppfattning.</textBlock>
  </contentBlock>
  <contentBlock page="0" id="i-a9ff5a7e1cc81b70">
    <textBlock id="i-98f56119327b967b">Anf. 152  JAN JENNEHAG (v):</textBlock>
  </contentBlock>
  <contentBlock page="0" id="i-9bc1f9b11c4d80d5">
    <textBlock id="i-8cd406366fcefcd8">Herr talman! Jordbruksministern nämnde i sitt anförande att ökade reservatsbildningar inte är enda medlet för att säkra den biologiska mångfalden. Nej, naturligtvis inte! Det tror jag inte att någon har påstått, men frågan är om reservatsbildningar på något vis kan bidra i en positiv riktning när det gäller att säkra biologisk mångfald.</textBlock>
  </contentBlock>
  <contentBlock page="0" id="i-242ad6e2915c7bc9">
    <textBlock id="i-d35ee2754b5ec486">Jag tolkar nu jordbruksministerns minspel som att han håller med om att så är fallet. Då kommer man in på frågan: Är det ur någon synpunkt önskvärt att vi har en större areal som är reserverad, i förhållande till hur det är i dag? Jag tror det. Då är vi inne på finansieringsfrågan. Detta måste på något vis betalas om vi inte skall acceptera en metod som innebär konfiskation, vilket jag inte tror att vi skall göra, och jag är övertygad om att jordbruksministern inte heller är inne på det. Det är den del av svensk näring som drar fördel av skogen, som lever av den, som också skall betala för detta. Det tror jag också att jordbruksministern och jag är överens om. I vart fall måste jag tolka övriga delar av centerpartiets politik i den riktningen.</textBlock>
  </contentBlock>
  <contentBlock page="0" id="i-01fd2bd3c07b6b41">
    <textBlock id="i-9bbca5323af1e886">Jag återkommer till det som jag sade i mitt anförande: Vad är det för fel med att det på produkter som kommer från skogen finns en naturvårdsavgift som används till reservatsbildning?</textBlock>
  </contentBlock>
  <contentBlock page="0" id="i-eae5f8b6bd4a5ceb">
    <textBlock id="i-3e4d6e22d043d13c">Anf. 153  Jordbruksminister KARL ERIK</textBlock>
    <textBlock id="i-eb0b916edef10714">OLSSON (c):</textBlock>
  </contentBlock>
  <contentBlock page="0" id="i-49c08d28a1d735ce">
    <textBlock id="i-bc095d7d0eb1ef73">Herr talman! Jag tror inte att Jan Jennehag var med i jordbruksutskottet för något år sedan, men Jan</textBlock>
    <textBlock id="i-31121323ad932e1b">Jennehag kanske minns att jag då, som ordförande, hjälpte till att plussa på betydligt när det gällde reservatsavsättningarna, jämfört med det socialdemokratiska förslaget. Det är ett litet tecken på min inställning i den här frågan.</textBlock>
  </contentBlock>
  <contentBlock page="0" id="i-35c7f17729059b93">
    <textBlock id="i-854d09a15272c89d">När det gäller frågan om naturvårdsavgift kan jag säga att vi under lång tid har haft en skogsvårdsavgift som har utgjort en typ av extrabeskattning av en näringsverksamhet. Jag och regeringen har den uppfattningen att den här typen av kollektiva intressen är någonting som skall bäras av samhället som sådant och inte av en konkurrensutsatt näring från skogsbruket.</textBlock>
    <textBlock id="i-8ade7408f197f081">Skogsbruket arbetar faktiskt helt och hållet på världsmarknadens premisser, som Carl Olov</textBlock>
    <textBlock id="i-1edd364ffa5c3206">Persson sade i sitt anförande, och är alltså utsatt för ett ganska hårt tryck i Sverige.</textBlock>
  </contentBlock>
  <contentBlock page="0" id="i-a319019d2ec3e408">
    <textBlock id="i-1a75370c9e15a29d">Det finns bra skogstillgångar, men de ligger inte alltid lätt till. Det är viktigt att inte belasta den här resursen extra mycket.</textBlock>
  </contentBlock>
  <contentBlock page="0" id="i-5566a6c1dbca14a0">
    <textBlock id="i-8813ac5202a38b35">Anf. 154  JAN JENNEHAG (v):</textBlock>
  </contentBlock>
  <contentBlock page="0" id="i-e10a865c57dbb168">
    <textBlock id="i-a42f07d5670649ec">Herr talman! Jordbruksministern minns alldeles rätt. Jag var inte med i utskottet för ett år sedan.</textBlock>
  </contentBlock>
  <contentBlock page="0" id="i-cbae245e463c29ef">
    <textBlock id="i-fe3fb2731ed3c63e">En naturvårdsavgift kan naturligtvis inte direkt jämföras med den tidigare skogsvårdsavgift som ju ensidigt och enbart, kan man väl säga, drabbade skogsägaren, åtminstone i första ledet. Det är fråga om vilket synsätt man skall ha.</textBlock>
  </contentBlock>
  <contentBlock page="0" id="i-0d4894360ab44934">
    <textBlock id="i-0ed05083cf4b4d85">Jordbruksministern säger att det här helt är samhällets angelägenhet och att det skall gå via statsbudgeten. Men man måste ändå kunna diskutera var någonstans man skall ta ut avgiften.</textBlock>
    <textBlock id="i-a9b345d852a1e767">Att ta ut en avgift på produkter från skogen skulle ligga i linje med hur man finansierar väldigt många andra frågor.</textBlock>
  </contentBlock>
  <contentBlock page="0" id="i-f57a6f3c5bac9983">
    <textBlock id="i-ca0eea3e41e3adb4">Jag konstaterar att vi kanske inte kommer längre i den här diskussionen i dag, men jag är övertygad om att det här synsättet kommer att diskuteras. Det har ju så stor överensstämmelse med hur vi betraktar andra effekter av miljöstörande verksamhet, om jag skall uttrycka det så.</textBlock>
  </contentBlock>
  <contentBlock page="0" id="i-799f018bb797c413">
    <textBlock id="i-cc99d4909092cf8e">Anf. 155  Jordbruksminister KARL ERIK</textBlock>
    <textBlock id="i-ac4ffd957c0285cd">OLSSON (c):</textBlock>
  </contentBlock>
  <contentBlock page="0" id="i-6ee6317e0be03690">
    <textBlock id="i-d5cea0b9207636d6">Herr talman! Vi kan nog, som Jan Jennehag säger, diskutera den här frågan. Det är det vi gör, men vi har olika uppfattningar. Det är inte heller omöjligt att man slutar med den ståndpunkten.</textBlock>
  </contentBlock>
  <contentBlock page="0" id="i-0d6f34fcc949bfa8">
    <textBlock id="i-2b8bb84998468d7e">Det är viktigt att man i de flesta sammanhang driver linjen att förorenaren skall betala. Detta använde jag också i mitt anförande som ett exempel på hur vi skall kunna få in resurser för att kunna klara den mycket allvarliga försurningsfrågan. När det däremot gäller att avstå en del av det som är betraktat som enskild egendom för att tillgodose samhälleliga intressen är den slutsats som Jan</textBlock>
    <textBlock id="i-1371f42f1ec9658d">Jennehag drar inte lika självklar.</textBlock>
  </contentBlock>
  <contentBlock page="0" id="i-1959316b464f5ba5">
    <textBlock id="i-062fd8c32949be6b">Anf. 156  CARL OLOV PERSSON (kds):</textBlock>
  </contentBlock>
  <contentBlock page="0" id="i-f20da616830045a6">
    <textBlock id="i-74c60ae1ba80068d">Herr talman! Jordbruksministern tar upp det här med sektorsansvaret. Det är en viktig fråga.</textBlock>
    <textBlock id="i-30f27aa5e17fc8fa">Sektorn skall ju enligt propositionen ta ansvar för vardagsskogsbruket och det landskap och den miljö som finns där.</textBlock>
  </contentBlock>
  <contentBlock page="0" id="i-4a052624bb6edf1a">
    <textBlock id="i-993032eb9682658b">Det som sägs om att förorenaren skall betala tycker jag är fint. Det kan ju inte vara riktigt att skogsbruket skall betala för svavelnedfall som bilar och industrier har ställt till med. Det är definitivt inte skogssektorns ansvar, utan det är någon annan sektors ansvar. Därför är miljöavgifter på kväveutsläpp en bra idé för att klara just kalkningen.</textBlock>
  </contentBlock>
  <contentBlock page="0" id="i-9f00d5fdac4d28fe"/>
  <contentBlock page="0" id="i-d01321476938e95b">
    <textBlock id="i-054efadb5abdead7">Jag tror att detta med Skogsstyrelsen som myndighet är mycket viktigt. Det har ju visat sig att</textBlock>
    <textBlock id="i-23265a308cf4e5d6">Skogsstyrelsen har ett utbrett förtroende på grund av att man har skött sitt myndighetsarbete på ett förtroendefullt sätt gentemot skogsägarna. Man har klarat samrådet på ett bra sätt. Det är nog viktigt att det inte blir någon kompetensuttunning i det sammanhanget.</textBlock>
  </contentBlock>
  <contentBlock page="0" id="i-aa8cb01d34a45c63">
    <textBlock id="i-14f1e9c23e7a9f8d">När det gäller detta med straffpåföljden hade vi två motioner från Centern där man också tyckte att straffpåföljden kanske var litet fel tilltagen. Det var därför jag tog upp detta.</textBlock>
  </contentBlock>
  <contentBlock page="0" id="i-55740591fc2db41d">
    <textBlock id="i-80625fddb2a1ea3d">Anf. 157  Jordbruksminister KARL ERIK</textBlock>
    <textBlock id="i-b64b4711da4d450c">OLSSON (c):</textBlock>
  </contentBlock>
  <contentBlock page="0" id="i-94d7fbb9a8af77e8">
    <textBlock id="i-bc4e1e1b3491d7c4">Herr talman! Jag uppfattade inte att det fanns så mycket av fråga i Carl Olov Perssons anförande.</textBlock>
    <textBlock id="i-84b6c38ab81c7bf1">Jag vill gärna understryka betydelsen av ett sammanhållet sektorsansvar. Vi har diskuterat den frågan ganska mycket inför propositionen. Jag anser att det är ganska klart fastlagt i propositionen.</textBlock>
  </contentBlock>
  <contentBlock page="0" id="i-fb02415cba0c7454">
    <textBlock id="i-a3d93c93e0113d8e">Sedan kommer frågan om straffsanktionerna ständigt tillbaka. Den har diskuterats mycket sedan propositionen lades fram. Jag har inga bekymmer med dem. Jag tycker att det är en rimlig princip att om det begås ett allvarligt brott skall det kunna utdömas ett straff. Det har av en del massmedieartiklar skapats en oro hos vissa skogsbrukare att de utan att egentligen ha gjort någonting skall kunna hamna i fängelse. Det är naturligtvis en alldeles orimlig tanke. Det krävs ett klart föreläggande, och det skall vara ett grovt brott för att det skall kunna utdömas ett sådant straff.</textBlock>
  </contentBlock>
  <contentBlock page="0" id="i-78951712b81a8125">
    <textBlock id="i-8ef895121602e3c3">Det kommer alltså att vara en samverkan mellan markägare, skogsägare och skogsvårdsstyrelserna, precis som vanligt. Jag är övertygad om att det goda samarbete som man har haft med skogsmyndigheterna kommer att fortsätta. Därför tror jag att detta kommer att fungera bra. Ytterst skall det naturligtvis vara så i ett rättsamhälle, att om någon begår ett fel skall man kunna bli bestraffad.</textBlock>
  </contentBlock>
  <contentBlock page="0" id="i-7d70ea43fea5b9d9">
    <textBlock id="i-c760b59942e1d3f6">Anf. 158  CARL G NILSSON (m):</textBlock>
  </contentBlock>
  <contentBlock page="0" id="i-641e020d17aa83d6">
    <textBlock id="i-c0ac9541bc41b7c7">Herr talman! Äntligen skall vi besluta om en skogspolitik som kommer att myndigförklara</textBlock>
    <textBlock id="i-d48f86b180734d73">Sveriges ägare och förvaltare av skog. De kommer själva att få sköta och bruka sin skog.</textBlock>
  </contentBlock>
  <contentBlock page="0" id="i-bc77b2cd6a1308e4">
    <textBlock id="i-466ad3017401830d">Ansvarstagande är bättre än tvång. Samarbete är bättre än konfrontation. Klarhet är bättre än krångel. Därför är den nya skogspolitiken bättre än den gamla.</textBlock>
  </contentBlock>
  <contentBlock page="0" id="i-6a1eb7ee5289f40a">
    <textBlock id="i-32ef38f62e53a6bb">Med den nya politiken och den nya skogsvårdslagen kommer vi att få se en mångfald i svenskt skogsbruk. Det är en mångfald som blir till gagn för miljön, naturen och först och främst för ett långsiktigt skogsbruk. Den skall garantera många jobb och ge oss goda exportinkomster. Härtill kan vi lägga alla andra värden som skogen skänker oss, rekreation, jakt, svamp, bär m.m.</textBlock>
  </contentBlock>
  <contentBlock page="0" id="i-c917a71c53d5424b">
    <textBlock id="i-4fd94e865602d7ae">Men framför allt är skogen -- och kommer att förbli -- vår i särklass viktigaste exportnäring.</textBlock>
    <textBlock id="i-bd83f79230ec5c05">Denna ständigt förnyelsebara naturresurs ger oss årligen i exportinkomster 50--60 miljarder kronor netto, som tidigare har sagts. För att använda en annan jämförelse är det ungefär fyra gånger så mycket som hela vår bilindustri ger. Alla inser betydelsen av detta. Utskottet skriver också:</textBlock>
    <textBlock id="i-d49cfd077b6e80a4">''skogspolitikens inriktning mot hög och jämn virkesavkastning kvarstår''.</textBlock>
  </contentBlock>
  <contentBlock page="0" id="i-1fbcabffe9c8a862">
    <textBlock id="i-a56e0a44993da68f">Samtidigt som miljöfrågor och naturvårdshänsyn får en allt mer framskjuten plats i den nya skogspolitiken, föreslår regering och utskott betydande avregleringar i skogsvårdslagen. Den enskilde brukarens -- stor eller liten, privat eller bolag -- ansvar ökar, men också friheten.</textBlock>
  </contentBlock>
  <contentBlock page="0" id="i-c382730bad39264b">
    <textBlock id="i-450b7e06eb29c9f9">Jag tror att den enskilde skogsägaren eller förvaltaren i bolaget själv kan avgöra röjningsbehov och när det är dags att gallra utan inblandning av oss politiker. Ur miljösynpunkt är jag övertygad om att brukarna är bättre skickade att fatta sådana beslut än avlägset placerade politiker och byråkrater.</textBlock>
  </contentBlock>
  <contentBlock page="0" id="i-b6549083d3568adf">
    <textBlock id="i-7477614464a7b10a">Men detta ökade ansvar förutsätter naturligtvis goda kunskaper, och kanske också bättre kunskaper i en del fall, hos dem som förvaltar skog och arbetar med skogsbruk. Här har, som också sagts i kväll, Sveriges skogsägare redan visat en mycket god vilja. Som Carl Olov Persson sade har inte mindre 75 000--80 000 deltagare genomgått den förnämliga utbildningen Rikare skog.</textBlock>
  </contentBlock>
  <contentBlock page="0" id="i-bea2033eedba6087">
    <textBlock id="i-4b24e160ccb233f5">När nu den nya förenklade lagstiftningen skall verkställas i form av föreskrifter från</textBlock>
    <textBlock id="i-d605fdc6b9284d9f">Skogsstyrelsen finns det anledning att betona vad både jordbruksministern och vi i utskottet säger om den saken. Vi säger i betänkandet att det är nödvändigt att de bemyndiganden som lagen kommer att innehålla inte utnyttjas för att skapa en ny omfattande och komplicerad detaljreglering för skogsägarna.</textBlock>
  </contentBlock>
  <contentBlock page="0" id="i-f9a64a598b9ec860">
    <textBlock id="i-75c0702acd5702e5">Kravet på återbeskogning ligger starkt fast. Det finns anledning att betona detta på grund av en debatt i den frågan. Ett decentraliserat privat ägande av skogen skapar starka motiv till den långsiktighet som politiker och byråkrater så uppenbart har visat sig sakna.</textBlock>
  </contentBlock>
  <contentBlock page="0" id="i-a8266939ffc490e6">
    <textBlock id="i-4201fc11dd7b1b7f">Skogsbruket kan inte förvänta sig någon hjälp från</textBlock>
    <textBlock id="i-e9cad6e9b03c38a2">Socialdemokraterna. I den långa raden av reservationer som finns till betänkandet kan vi utläsa att man från det hållet ingenting har lärt och ingenting förstått. Det är ju den nuvarande lagstiftningen som har resulterat i ett ensidigt centralstyrt skogsbruk, eftersom skogsägarna tvingades att rätta sig efter förutbestämda detaljerade regler och ålägganden. Lagen har tvingat fram kalhyggen, för tidig avverkning, granskog där det förut har varit lövskog och igenplantering av hagmarker. Parollen har varit volym i stället för kvalitet. Till detta har kommit att ekonomiska pålagor, som t.ex. skogsvårdsavgiften, pressade skogsägarna ännu mer.</textBlock>
  </contentBlock>
  <contentBlock page="0" id="i-c4bf46ae34ba28fb">
    <textBlock id="i-534c572cbbfd645b">Att Socialdemokraterna fortfarande, genom dessa reservationer, håller fast vid tvång som ett medel att nå produktionsmålet illustrerar partiets brist på idémässig förnyelse. Finns det någon annanstans i världen i dag där man bygger ny lagstiftning på tvång när man vill lösa kriser eller andra problem?</textBlock>
  </contentBlock>
  <contentBlock page="0" id="i-111e4a991ee2dcbd">
    <textBlock id="i-fafd029c6b40ce0d">Sven-Eric Lorentzon, ordförande i Skogspolitiska kommittén, valde samarbetets väg i den skogspolitiska utredningen. Alla borgerliga partier samt Ny demokrati ställde sig bakom avregleringen. Det beslut som samma partier i dag ställer sig bakom i riksdagen bygger i stort sett på utredningsförslaget. Två år efter</textBlock>
    <textBlock id="i-4502708317b8dd6a">Socialdemokraternas fall har äntligen skogsbönderna myndigförklarats.</textBlock>
    <textBlock id="i-640561d74b6a124d">Socialdemokraternas vanstyre i skogen är till ända.</textBlock>
  </contentBlock>
  <contentBlock page="0" id="i-e276c7d5a77778af">
    <textBlock id="i-8e07bf0dd6463e0f">En avreglerad lagstiftning kommer att tillföra skogsbruket den mångfald av brukaridéer som finns hos Sveriges ca 250 000 skogsägare. En orörd, eller för all del förstärkt, äganderätt är här av största betydelse. Det man äger, vårdar man. Den här principen är av ovärderlig betydelse för stimulansen till ett uthålligt och kvalitetsinriktat skogsbruk. Därmed är den också en garanti för en god naturvård och ett starkt naturskydd.</textBlock>
  </contentBlock>
  <contentBlock page="0" id="i-ff9a97a67c6ae3d6">
    <textBlock id="i-df1bc1c4526b2399">I dag tvingas markägare acceptera försvårande intrång i den enskilda äganderätten på upp till 10 %</textBlock>
    <textBlock id="i-59ec26663aeb506e">av berörd del av sin fastighet utan ersättning. I det särskilda yttrande som vi har fogat till betänkandet påpekar vi risken för att naturvård och biologisk mångfald försvinner om äganderätten urholkas.</textBlock>
  </contentBlock>
  <contentBlock page="0" id="i-02b9c854373352a2">
    <textBlock id="i-2b627cc0f349969a">Enligt vår mening, som framgår av det särskilda yttrandet, bör man alltid och utan begränsning få ersättning vid försvårad pågående markanvändning. Denna princip bör naturligtvis gälla vid alla typer av inskränkningar i driften. Den frågan skall inte avgöras i och med detta betänkande. Vid den kommande behandlingen av en ny miljöbalk blir detta för oss moderater en viktig fråga.</textBlock>
  </contentBlock>
  <contentBlock page="0" id="i-95b8d0550b6445cc">
    <textBlock id="i-c73623d52a626025">Jag har noterat att vissa debattörer på sistone har varit ute för att misstänkliggöra den nya skogspolitiken. Själv är jag dock övertygad om att ansvarstagande, samarbete och klarhet alltid är att föredra. Tvång, konfrontation och krångel skall alltid undvikas så långt möjligt, inte minst i miljöpolitiken. Om inte annat kommer verkligheten slutligen att visa det.</textBlock>
  </contentBlock>
  <contentBlock page="0" id="i-820b89d317a995fb">
    <textBlock id="i-c3cc5fc2bae9b945">Vår nya skogspolitik kommer att samarbeta med skogsägarna, inte arbeta mot dem. Den innebär avreglering för mångfald, skatteminskning för uthållighet och soliditet, utbildning och information för bättre miljöhänsyn. Jag är, herr talman, övertygad om att vi med detta kommer att kunna vara stolta över våra svenska skogar och vår svenska skogspolitik.</textBlock>
  </contentBlock>
  <contentBlock page="0" id="i-12007ff6172393d0">
    <textBlock id="i-8ff45187a624e3e5">Anf. 159  SINIKKA BOHLIN (s) replik:</textBlock>
  </contentBlock>
  <contentBlock page="0" id="i-cce1d4d07f7fd7d2">
    <textBlock id="i-a76bae9fd0f7a843">Herr talman! Det var många områden som togs upp och många vackra ord som sades i Carl G Nilssons anförande. Jag skulle vilja börja med beskrivningen av skogsnäringen. Den stämde inte riktigt med den beskrivning som finns i betänkandet och propositionen. Där står: Bärande inslag i näringslivspolitiken är avreglering, ökad konkurrens, avskaffning av subventioner. Men man pratar aldrig om det som kan utvecklas här i landet.</textBlock>
    <textBlock id="i-3469654fe55dd5ea">Och så skyller ni på Socialdemokraterna och säger att vi är bakåtsträvare. Vad är ni själva då, med ert förslag om avreglering? Det är att gå tillbaka till</textBlock>
    <textBlock id="i-e44bba20fe744c14">1960- och 1970-talens lagstiftning, utan reglering.</textBlock>
    <textBlock id="i-6914ed53ea63aeb6">Vilka följder den fick tog jag upp i mitt inledningsanförande. Det var då vi skapade monokulturen och de stora kalhyggena, som har kritiserats av miljövårdsorganisationer och</textBlock>
    <textBlock id="i-0435f00937439acd">Naturvårdsverket sedan tio år tillbaka. Det är där problemen ligger. Ni vill gå tillbaka dit.</textBlock>
  </contentBlock>
  <contentBlock page="0" id="i-3036b8223c5cd9d3">
    <textBlock id="i-91e51b0a6ea6f88c">Den kritik som har framförts mot lagstiftningen i övrigt gäller egentligen inte själva lagen. Det är föreskrifter som har kritiserats. Som jag sade tidigare är denna skogsvårdslag väl känd överallt i världen. Många länder har tagit efter den skogsvårdslagstiftning och de skogsvårdsorganisationer vi har i Sverige.</textBlock>
  </contentBlock>
  <contentBlock page="0" id="i-bd6dd7559a4a307e">
    <textBlock id="i-8971d6898b935630">Carl G Nilsson sade att alla de partier som satt i utredningen ställde sig bakom en avreglering, precis som nu. Men i utredningen fanns reservationer från alla partier utom Moderaterna.</textBlock>
    <textBlock id="i-43777f7048c93a26">De kanske hade litet svårt att reservera sig, därför att det var en moderat som satt som ordförande.</textBlock>
    <textBlock id="i-a7e689791a67ca11">Inte fanns det någon enorm enighet i utredningen.</textBlock>
    <textBlock id="i-3527f559ec02bdb7">Jag har redan tidigare tackat jordbruksministern för att propositionen är bättre än utredningen.</textBlock>
  </contentBlock>
  <contentBlock page="0" id="i-6b2442bcd8386562">
    <textBlock id="i-eb6a08f142dd1f82">När det gäller äganderätten ligger vi socialdemokrater långt ifrån Moderaterna. Det kan man bara konstatera när man läser det särskilda yttrande som bifogats betänkandet vad gäller ersättningsfrågorna. Det skall bli intressant att se, när denna fråga kommer tillbaka till kammaren, hur de andra regeringspartierna ställer sig. Man börjar fundera vad det är frågan om när man läser följande i det särskilda yttrandet från Moderaterna:</textBlock>
    <textBlock id="i-442c7cff1348f92c">Speciellt den biologiska mångfalden riskerar att drabbas hårt om äganderätten inskränks.</textBlock>
  </contentBlock>
  <contentBlock page="0" id="i-4660175cbe34456e">
    <textBlock id="i-dfb36339576eb43b">Anf. 160  CARL G NILSSON (m) replik:</textBlock>
  </contentBlock>
  <contentBlock page="0" id="i-6f10cabcf9611a64">
    <textBlock id="i-b5463ef3885b3865">Herr talman! Jag vill bara mycket kort replikera och påpeka att det som har kritiserats i nu gällande skogsvårdslagstiftning är just resultatet av densamma, i form av monokulturer, stora kalhyggen och ett ensidigt skogsbruk. Det är detta vi vill ändra på just genom att ge brukarna själva ett större ansvar. Vi tror att ett frisläppande av den kunskap och de idéer som finns kommer att ge en ökad mångfald och ett mera mångfasetterat skogsbruk. Det är vad vi är ute efter.</textBlock>
  </contentBlock>
  <contentBlock page="0" id="i-21410676d1512313">
    <textBlock id="i-ab9e0280c9201860">Jag talar om enigheten mellan de partier som i dag står bakom propositionen. Den grundläggande tanken är att vi är för en ökad avreglering och ett ökat ansvarstagande för brukarna.</textBlock>
  </contentBlock>
  <contentBlock page="0" id="i-566c546a05164140">
    <textBlock id="i-83a306452a08a23f">Anf. 161  SINIKKA BOHLIN (s) replik:</textBlock>
  </contentBlock>
  <contentBlock page="0" id="i-c29ca3cca7048dba">
    <textBlock id="i-61bf987c8c0a755b">Herr talman! Det är roligt att höra att ni är eniga om någonting. Det verkar inte så alla dagar, när jag läser tidningarna.</textBlock>
  </contentBlock>
  <contentBlock page="0" id="i-c34062f313aceafd">
    <textBlock id="i-e4532dd9b785146a">Jag saknar fortfarande det som Carl G Nilsson tog upp i sitt anförande, framtidssynen på näringen.</textBlock>
    <textBlock id="i-4b654897bf4901eb">Var har regeringspartierna den? Det gäller inte bara detta betänkande om skogsnäringens framtid.</textBlock>
    <textBlock id="i-2ac43a0e29cc6551">Det gäller också de andra betänkandena från utskottet om kretslopp och klimat.</textBlock>
  </contentBlock>
  <contentBlock page="0" id="i-5f551543b30a41df">
    <textBlock id="i-9265029c5506e69e">Anf. 162  CARL G NILSSON (m) replik:</textBlock>
  </contentBlock>
  <contentBlock page="0" id="i-53136873c73882af">
    <textBlock id="i-08bde1e3cfd34765">Herr talman! Vår framtidssyn beträffande skogsbruket består i att vi i Sverige allt framgent kommer att ha ett skogsbruk som är kvalitetsinriktat. Därmed kommer vi att ha stora möjligheter till framgångar på världsmarknaden, som kommer att ge oss stora inkomster och därmed garantera vår välfärd.</textBlock>
  </contentBlock>
  <contentBlock page="0" id="i-0841955f7ff47306">
    <textBlock id="i-0d39f037b079ae1a">När det gäller tillämpningen av den framtida skogspolitiken står vår förhoppning till de enskilda initiativen och de många brukarnas olika idéer.</textBlock>
  </contentBlock>
  <contentBlock page="0" id="i-d354027be34d59e2">
    <textBlock id="i-e31164042c65ae3a">Anf. 163  LENNART FREMLING (fp):</textBlock>
  </contentBlock>
  <contentBlock page="0" id="i-f13fde9017db512c">
    <textBlock id="i-6ffa5d8cfade8dcc">Herr talman! För att spara kammarens tid skall jag fatta mig kort. Jag yrkar bifall till utskottets hemställan och gläds över att Folkpartiet liberalerna har fått ett stort inflytande över det framlagda förslaget.</textBlock>
  </contentBlock>
  <contentBlock page="0" id="i-5e876e70271bce76">
    <textBlock id="i-17c70a82e1b0b0de">I det skogspolitiska arbetet har Folkpartiet konsekvent strävat efter en starkare ställning för naturvården. Nu lyfts miljömålet fram jämfört med tidigare. Skogsbruk skall bedrivas långsiktigt och i överensstämmelse med de förutsättningar naturen ger.</textBlock>
  </contentBlock>
  <contentBlock page="0" id="i-4a04b78bb3a8ea7d">
    <textBlock id="i-58d2c66bc406becf">Vi har inte rätt att utrota växt- och djurarter i våra svenska skogar. Därför måste skogsbruket bedrivas på ett bättre sätt än tidigare. Stora kunskaper krävs hos alla personalkategorier som arbetar med skog.</textBlock>
    <textBlock id="i-cc8565d545019bb2">Dessutom måste ytterligare reservat avsättas, särskilt i södra och mellersta Sverige och i norra</textBlock>
    <textBlock id="i-6f0d544ba814693a">Sveriges kustområde.</textBlock>
  </contentBlock>
  <contentBlock page="0" id="i-f4677f88194a08ee">
    <textBlock id="i-45de81269f98dd62">Miljökonsekvensbeskrivningar är en bra metod att få underlag för ett bättre beslutsfattande. Även på detta område har liberaler varit tidigt ute. Så sent som hösten 1992, i Skogspolitiska kommitténs huvudbetänkande, var folkpartiets representant</textBlock>
    <textBlock id="i-c09718826b8d5114">Märtalisa Holmgren tvungen att skriva ett särskilt yttrande för att framhålla behovet av miljökonsekvensbeskrivningar. I proposition och utskottsbetänkande har detta sedan blivit allmänt accepterat. Det är glädjande att vi har kunnat driva fram ett nytt tänkande.</textBlock>
  </contentBlock>
  <contentBlock page="0" id="i-795f723011668ad3">
    <textBlock id="i-12a28f1dc58788e5">När det gäller den framtida myndighetsorganisationen måste bevakas att miljöavvägningar, som kan väntas få en successivt ökande betydelse i framtiden, skall kunna göras på ett rationellt sätt. Länsstyrelsernas roll måste därvid noga studeras.</textBlock>
  </contentBlock>
  <contentBlock page="0" id="i-85e72aec2584666c">
    <textBlock id="i-7022a560008e7577">Från regionalpolitisk synpunkt vore det angeläget med ökad förädling av trädråvaran nära växtplatsen. Ökad satsning på forskning och utveckling inom det trätekniska området kan därför vara av stor betydelse för exempelvis</textBlock>
    <textBlock id="i-fb8e95dad0612bc3">Norrlands inland och det inre av Dalarna.</textBlock>
  </contentBlock>
  <contentBlock page="0" id="i-302117e76ab7568f">
    <textBlock id="i-29284fa8f72d185e">Herr talman! Jag är övertygad om att den liberala förvaltarskapstanken kommer att vara grundläggande för ett rationellt långsiktigt skogsbruk, som betyder så mycket för vårt land, både ekonomiskt och från miljösynpunkt.</textBlock>
  </contentBlock>
  <contentBlock page="0" id="i-13f0c35e7016ca50">
    <textBlock id="i-73819a9f66c98987">Överläggningen var härmed avslutad.</textBlock>
  </contentBlock>
  <contentBlock page="0" id="i-24a625447d96a91b">
    <textBlock id="i-cf5c753c8a32273f">Beslut skulle fattas den 27 maj.)</textBlock>
  </contentBlock>
  <contentBlock page="0" id="i-dbbd27ac04b0ef65">
    <textBlock id="i-dc5b3e3322ddc897">8 §  Oförutsedda utgifter för budgetåret</textBlock>
    <textBlock id="i-da7fd90e3b14557e">1993/94</textBlock>
  </contentBlock>
  <contentBlock page="0" id="i-3933df53e6ff8538">
    <textBlock id="i-603aa7263bd4163c">Föredrogs</textBlock>
  </contentBlock>
  <contentBlock page="0" id="i-88f085187257c63a">
    <textBlock id="i-bded95685d55ee6a">finansutskottets betänkande</textBlock>
  </contentBlock>
  <contentBlock page="0" id="i-09848dde8425a0c8">
    <textBlock id="i-a97b6f50c4a8cba7">1992/93:FiU25 Oförutsedda utgifter för budgetåret</textBlock>
    <textBlock id="i-6de7b4ded7f04c09">1993/94 (prop. 1992/93:100 delvis).</textBlock>
  </contentBlock>
  <contentBlock page="0" id="i-26384e81ab1bf36a">
    <textBlock id="i-8e213d6de1d60229">Andre vice talmannen konstaterade att ingen talare var anmäld.</textBlock>
  </contentBlock>
  <contentBlock page="0" id="i-9222fa681a5d4526">
    <textBlock id="i-95689fac1e748ce8">(Beslut skulle fattas den 27 maj.)</textBlock>
  </contentBlock>
  <contentBlock page="0" id="i-9e0ef5663a4f8e6a">
    <textBlock id="i-100eacf77320c739">9 §  Sexmånadersregeln för sjömän</textBlock>
  </contentBlock>
  <contentBlock page="0" id="i-e041e8b60dd2b179">
    <textBlock id="i-f8cb3e9d62ee8fde">Föredrogs</textBlock>
  </contentBlock>
  <contentBlock page="0" id="i-a3eda557e1bf4201">
    <textBlock id="i-218808afa1df88be">skatteutskottets betänkande</textBlock>
  </contentBlock>
  <contentBlock page="0" id="i-cac308cc375d0632">
    <textBlock id="i-c139d2731d58a5ae">1992/93:SkU35 Sexmånadersregeln för sjömän</textBlock>
    <textBlock id="i-d02f070981523dc0">(prop. 1992/93:217).</textBlock>
  </contentBlock>
  <contentBlock page="0" id="i-76f1a89d77c3368b">
    <textBlock id="i-6b502533a62acae3">Andre vice talmannen konstaterade att ingen talare var anmäld.</textBlock>
  </contentBlock>
  <contentBlock page="0" id="i-4e06135db830a8ce">
    <textBlock id="i-26a47ff1429f0ee7">(Beslut skulle fattas den 27 maj.)</textBlock>
  </contentBlock>
  <contentBlock page="0" id="i-4a407cc70738defb">
    <textBlock id="i-0c3fb460c59e7e63">10 §  Uppskov med behandlingen av vissa ärenden</textBlock>
  </contentBlock>
  <contentBlock page="0" id="i-ccb0a27ffc2fc3a5">
    <textBlock id="i-83255dcd134b301e">Föredrogs</textBlock>
  </contentBlock>
  <contentBlock page="0" id="i-b081473cf9871ff6">
    <textBlock id="i-fb7ccfa44b260380">kulturutskottets betänkande</textBlock>
  </contentBlock>
  <contentBlock page="0" id="i-ce2f41859a5448e1">
    <textBlock id="i-c0b24be58c5ae363">1992/93:KrU30 Uppskov med behandlingen av vissa ärenden.</textBlock>
  </contentBlock>
  <contentBlock page="0" id="i-546c505a5c2cddea">
    <textBlock id="i-d68d5647920f819b">Andre vice talmannen konstaterade att ingen talare var anmäld.</textBlock>
  </contentBlock>
  <contentBlock page="0" id="i-a89778c864a62018">
    <textBlock id="i-b96320c98d459773">(Beslut skulle fattas den 27 maj.)</textBlock>
  </contentBlock>
  <contentBlock page="0" id="i-28254510d0664bac">
    <textBlock id="i-8d7d6cd52d680121">11 §  Bordläggning</textBlock>
  </contentBlock>
  <contentBlock page="0" id="i-3e46078937e40b33">
    <textBlock id="i-93ed154e8159cc6e">Anmäldes och bordlades</textBlock>
  </contentBlock>
  <contentBlock page="0" id="i-3bb99660e7596ece">
    <textBlock id="i-77c13faea42298d9">Jordbruksutskottets betänkande</textBlock>
  </contentBlock>
  <contentBlock page="0" id="i-5349d3bd6a880260">
    <textBlock id="i-25eb35a62d544b3c">1992/93:JoU19 Åtgärder mot klimatpåverkan</textBlock>
  </contentBlock>
  <contentBlock page="0" id="i-9d500f643c8eef61">
    <textBlock id="i-a2e01e15c8d77775">Näringsutskottets betänkande</textBlock>
  </contentBlock>
  <contentBlock page="0" id="i-b66349f8ea2b6c59">
    <textBlock id="i-11f1c7cc05c09deb">1992/93:NU28 Vissa energipolitiska frågor</textBlock>
  </contentBlock>
  <contentBlock page="0" id="i-ef7762736760fb1e">
    <textBlock id="i-5054364ed37979c2">12 §  Anmälan om frågor</textBlock>
  </contentBlock>
  <contentBlock page="0" id="i-b8a67087975c2e32">
    <textBlock id="i-dd534ce8992116a9">Anmäldes att följande frågor framställts</textBlock>
  </contentBlock>
  <contentBlock page="0" id="i-0bdbf9f7f4e484c7">
    <textBlock id="i-7bc41aa18ddcb0f1">den 25 maj</textBlock>
  </contentBlock>
  <contentBlock page="0" id="i-8fe9ff0b24ce0cd7">
    <textBlock id="i-9a1cdd43dd8ad6fb">1992/93:735 av Göte Jonsson (m) till statsrådet</textBlock>
    <textBlock id="i-125e9ae0ba4363b7">Reidunn Laurén om myndighets skadeståndsansvar:</textBlock>
  </contentBlock>
  <contentBlock page="0" id="i-13dc3eca98d04d94">
    <textBlock id="i-39618b025c5a036b">Ett företag i Jönköping ansökte om registrering av ett aktiebolag hos Patent- och Registreringsverket.</textBlock>
    <textBlock id="i-ea9abd9d08df621c">Företaget registrerades med önskat namn. Efter cirka fem år blev företagaren stämd av en engelsk medborgare som ansåg att företaget inte skulle få drivas med ett namn som liknade hans eget. Frågan föranledde prövning först i tingsrätten och sedan i hovrätten. Företagaren förlorade målen.</textBlock>
  </contentBlock>
  <contentBlock page="0" id="i-f8f09d1ef3c9a4b5">
    <textBlock id="i-c832c95614b7313d">Detta har medfört mycket extra arbete och höga kostnader för företaget i fråga. Från företagets sida har försök gjorts att erhålla skadestånd med anledning av att PRV handlagt ärendet så att namnet först registrerades, men sedan genom domstolsprövning inte fick användas.</textBlock>
    <textBlock id="i-0d00cbfe71192bb5">Skadeståndsanspråken har avslagits.</textBlock>
  </contentBlock>
  <contentBlock page="0" id="i-c1b36b3042039299">
    <textBlock id="i-3c4ece8ff67f4f42">Jag vill med anledning av detta fråga statsrådet</textBlock>
    <textBlock id="i-f1774cdf845df44e">Reidunn Laurén:</textBlock>
  </contentBlock>
  <contentBlock page="0" id="i-03ef2e0c44d2a6f6">
    <textBlock id="i-87993892d1d02534">Vilka åtgärder är statsrådet beredd vidtaga så att enskilda personer och företag kan erhålla ersättning för skada som åsamkats genom bristfällig handläggning av ärenden?</textBlock>
  </contentBlock>
  <contentBlock page="0" id="i-b7b1063f8d85b769">
    <textBlock id="i-f5784c9a28b64f14">1992/93:736 av Ingbritt Irhammar (c) till statsrådet</textBlock>
    <textBlock id="i-386ff0d8ba17eb95">Alf Svensson om Turkiet och de mänskliga rättigheterna:</textBlock>
  </contentBlock>
  <contentBlock page="0" id="i-0e97477377066932">
    <textBlock id="i-3f8a5930014d40cb">Både PKK och den turkiska regeringen har under många år utsatt befolkningen i Turkiet för förföljelse och terrorhandlingar. PKK har ganska nyligen proklamerat vapenvila i Turkiet. Den har väckt förhoppningar om en lugnare situation i landet, framför allt i de sydöstra delarna, där många kurder bor.</textBlock>
  </contentBlock>
  <contentBlock page="0" id="i-253a68b72c4af4d7">
    <textBlock id="i-8ccbad893ccf50e9">Den turkiska regeringen har tyvärr ännu ej utnyttjat vapenvilan till att skapa en fredligare utveckling i landet. Den turkiska militären och polisen fortsätter att förtrycka befolkningen.</textBlock>
  </contentBlock>
  <contentBlock page="0" id="i-4e72503228cef57d">
    <textBlock id="i-a717150340310ce9">Inom undantagsområdena har militären efter den ensidiga vapenvilan fortsatt att bränna ner byar och åkrar. Människor blir fortsatt anhållna utan förklaringar och utfrågade under tortyr på polisstationerna. Journalister, läkare, advokater och andra personer arbetar, med risk att mista livet, vidare för att stödja personer som fått sina mänskliga rättigheter kränkta.</textBlock>
  </contentBlock>
  <contentBlock page="0" id="i-19192afc5f4a47d5">
    <textBlock id="i-6e5e89aa9c99ad6c">Undantagstillståndet i östra Turkiet måste hävas och samma lagar gälla för alla invånare i landet, för att en fredlig utveckling skall kunna ske i området.</textBlock>
  </contentBlock>
  <contentBlock page="0" id="i-2e4e61412f3dba2d">
    <textBlock id="i-b7cac96eb2916817">På vilket sätt ämnar den svenska regeringen utöva påtryckningar på Turkiet, så att undantagstillståndet kan hävas och mänskliga rättigheter respekteras i landet?</textBlock>
  </contentBlock>
  <contentBlock page="0" id="i-b454d46392a35ae0">
    <textBlock id="i-7c0756543eddb013">13 §  Kammaren åtskildes kl. 21.20.</textBlock>
  </contentBlock>
  <contentBlock page="0" id="i-5a9cee55b8bdc2d2">
    <textBlock id="i-b1de1877b2cc643c">Förhandlingarna leddes</textBlock>
  </contentBlock>
  <contentBlock page="0" id="i-566e3a5cb97a1206">
    <textBlock id="i-bf6f03e1f88b755e">av talmannen från sammanträdets början t.o.m. 4 §</textBlock>
    <textBlock id="i-a73725b51fb9b792">anf. 21 (delvis),</textBlock>
  </contentBlock>
  <contentBlock page="0" id="i-920f34f28c4f422e">
    <textBlock id="i-148f40c07a214a70">av förste vice talmannen därefter t.o.m. anf. 47</textBlock>
    <textBlock id="i-635a79c6a94711af">(delvis),</textBlock>
  </contentBlock>
  <contentBlock page="0" id="i-46133e2c14883c31">
    <textBlock id="i-97aefbb5532f6d59">av tredje vice talmannen därefter t.o.m. anf. 110</textBlock>
    <textBlock id="i-21c38328217e9f87">(delvis),</textBlock>
  </contentBlock>
  <contentBlock page="0" id="i-f1b2f974795f240e">
    <textBlock id="i-0f76ca8eede3f645">av talmannen därefter t.o.m. 5 § anf. 123 (delvis),</textBlock>
  </contentBlock>
  <contentBlock page="0" id="i-10d4090b748d479e">
    <textBlock id="i-cdeb0a48437e33a5">av tredje vice talmannen därefter t.o.m.</textBlock>
    <textBlock id="i-44e1751a4157cc4d">ajourneringen kl. 17.54,</textBlock>
  </contentBlock>
  <contentBlock page="0" id="i-82cba172134ab843">
    <textBlock id="i-0fedbd003aab50c8">av förste vice talmannen därefter t.o.m. 7 § anf. 157</textBlock>
    <textBlock id="i-57a4544e4e89c91d">(delvis) och</textBlock>
  </contentBlock>
  <contentBlock page="0" id="i-54b95e09345160ff">
    <textBlock id="i-5b4585c523e06252">av andre vice talmannen därefter till sammanträdets slut.</textBlock>
  </contentBlock>
</protocol>
