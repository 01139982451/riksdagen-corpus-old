<protocol id="prot-199899--70">
  <contentBlock ix="0" page="0">
    <textBlock ix="0">19.00 - 21.37</textBlock>
  </contentBlock>
  <contentBlock ix="1" page="0">
    <textBlock ix="0">Det justerade protokollet beräknas utkomma om 3 veckor</textBlock>
  </contentBlock>
  <contentBlock ix="2" page="0">
    <textBlock ix="0">--------------------------------------------------------------------</textBlock>
  </contentBlock>
  <contentBlock ix="3" page="0">
    <textBlock ix="0">1 §  Särskilt anordnad debatt om Agenda</textBlock>
    <textBlock ix="1">2000</textBlock>
  </contentBlock>
  <contentBlock ix="4" page="0">
    <textBlock ix="0">Anf.  1  Utrikesminister ANNA LINDH (s):</textBlock>
    <textBlock ix="1">Herr talman! Det har varit dramatiska dagar i EU.</textBlock>
    <textBlock ix="2">Några har kallat det inträffade den värsta krisen i</textBlock>
    <textBlock ix="3">EU:s historia. Kommissionens avgång är en logisk följd av den allvarliga krisen. Jag tycker att det är bra att det blir tydligt att slarv och fusk med EU-pengar inte kan accepteras.</textBlock>
    <textBlock ix="4">Det är klart att avgången innebär svårigheter för</textBlock>
    <textBlock ix="5">EU:s arbete på kort sikt, men på längre sikt kan det som hänt bidra till en modernare, öppnare och mer effektiv union. Nu måste alla inse att förändringar är nödvändiga. Det betyder bättre regler för öppenhet och offentlighet i EU, det som Sverige har kämpat för och i stor utsträckning också lyckats med i Amsterdamfördraget. Det betyder en skärpt ekonomisk kontroll, mindre byråkrati och en union närmare medborgarna.</textBlock>
    <textBlock ix="6">Agenda 2000, som vi skall tala om i dag, är en viktig del av moderniseringen av EU. Agenda 2000 är också nödvändig för att förbereda EU:s utvidgning, det stora fredsprojektet att ena Öst- och Västeuropa.</textBlock>
    <textBlock ix="7">Därför är det viktigt att få beslut om Agenda 2000 i vår och att trots kommissionens avgång försöka få en överenskommelse i Berlin nästa vecka.</textBlock>
    <textBlock ix="8">Agenda 2000 handlar om att förbereda EU för framtiden, att modernisera och reformera gamla subventionssystem för jordbruket, att klara ut EU:s budget för de kommande sju åren och att underlätta enandet av Europa, EU:s utvidgning till nya länder.</textBlock>
    <textBlock ix="9">I dag skall vi främst tala om den nya framtida budgetplanen. I mars förra året presenterade kommissionen förslag till en ny budgetplan för att fastställa de ekonomiska ramarna, och det påverkar naturligtvis den framtida inriktningen av arbetet. De två största kostnadsposterna är den gemensamma jordbrukspolitiken, som motsvarar ca 45 % av utgifterna, och strukturpolitiken, som tar ca 35 % i anspråk. Resterande 20 % är uppdelade på utrikespolitik inklusive bistånd och interna program, som t.ex. forskning och utveckling samt administration.</textBlock>
    <textBlock ix="10">Medel har också öronmärkts för kostnader som hör samman med utvidgningen, t.ex. stödet till de blivande medlemmarna och extra resurser till de nya medlemmarna.</textBlock>
    <textBlock ix="11">Sverige har i grova drag fyra övergripande mål i förhandlingarna. Dessa fyra mål är att kostnaderna måste begränsas, att en genomgripande reform av den framtida jordbrukspolitiken kan genomföras, att regionalstödet i Sverige kan fortleva och - kanske det allra viktigaste - att göra något åt det faktum att vi betalar betydligt mer i medlemsavgift än vi får tillbaka, vår s.k. nettobördesituation. Jag återkommer till alla de här fyra frågorna.</textBlock>
    <textBlock ix="12">Vi är nu mitt uppe i en väldigt intensiv avslutningsfas i arbetet. Den 24-25 mars är det toppmöte i</textBlock>
    <textBlock ix="13">Berlin. Alla hoppas vi att vi skall klara målet och tidsplanen att faktiskt komma överens i Berlin nästa vecka.</textBlock>
    <textBlock ix="14">Jag går så in på de fyra övergripande målen. Det första gäller budgetens storlek. Regeringens utgångspunkt när vi inledde förhandlingarna var att vi nationellt - precis som övriga länder - har arbetat för en stram budget och varit tvungna att strama åt under senare år. Det måste också gälla för EU. Vi har därför velat ha kvar kostnaderna på 85 miljarder euro fram till år 2006 i stället för att acceptera den ökning till</textBlock>
    <textBlock ix="15">105 miljarder som kommissionen föreslagit.</textBlock>
    <textBlock ix="16">Det finns två skäl till detta. Dels är det inte försvarbart att de gemensamma kostnaderna i EU tillåts öka när vi i våra nationella budgetar måste vända på varje krona, dels måste vi ha tillräckligt med resurser kvar för att klara utvidgningen.</textBlock>
    <textBlock ix="17">Den andra frågan är jordbruket. Den överenskommelse som slöts för knappt en vecka sedan om den gemensamma jordbrukspolitiken ligger i linje med svenska önskemål. Vi har länge drivit på för en sundare och mer marknadsorienterad jordbrukspolitik. Jordbruket bör egentligen behandlas som vilken annan näringsverksamhet som helst. Den nuvarande jordbrukspolitiken i EU går inte att försvara. Den är dyr, ineffektiv och alldeles för hårt reglerad.</textBlock>
    <textBlock ix="18">I Sverige inledde vi ju en reform redan innan vårt land blev medlem, och vi har sedan inom EU fortsatt att driva en liberal och frihandelsinriktad politik. Den reform som man nu enats om innebär ett trendbrott, där man går från marknadsreglerande prisstödssystem till direkta producentstöd. Det kan innebära och kommer att innebära lägre priser och ökad konkurrens. Samtidigt har vi inom ramen för detta försökt slå vakt om speciella och specifika svenska intressen.</textBlock>
    <textBlock ix="19">Men reformen är fortfarande för dyr. Kostnaderna håller sig inte inom de ramar som stats- och regeringscheferna tidigare har beslutat om. Vi kommer därför från svensk sida att fortsätta att driva kravet att stödet till jordbruket trappas ned över tiden.</textBlock>
    <textBlock ix="20">Den tredje frågan, herr talman, är struktur- och regionalpolitiken. Dagens struktur- och regionalpolitik i EU präglas av ett mycket komplicerat och krångligt regelverk. Vi ställer oss därför helt bakom kommissionens förslag att förenkla, effektivisera och koncentrera politiken. Däremot tycker vi även här att kommissionen är lite för vidlyftig vad gäller kostnaderna. Vi skulle vilja hålla nere kostnaderna till 28</textBlock>
    <textBlock ix="21">miljarder euro per år, medan kommissionen har föreslagit 34 miljarder euro per år.</textBlock>
    <textBlock ix="22">Kommissionens förslag innebär att man övergår från dagens sex strukturpolitiska mål till tre. Det tycker vi är bra. Man föreslår också att de gemensamma programmen bantas till tre. Även det tycker vi är riktigt. Programmen kommer att riktas mot de mest behövande regionerna inom unionen och kommer dessutom att skapa utrymme för att vi skall kunna få bra program i de nya medlemsländerna.</textBlock>
    <textBlock ix="23">Det är fortfarande många frågor som inte har lösts: omfattningen av och stödnivåerna för mål 1, 2</textBlock>
    <textBlock ix="24">och 3, hur medlen skall fördelas mellan dessa mål samt dessutom vilka stödnivåer som skall finnas för den s.k. sammanhållningsfonden.</textBlock>
    <textBlock ix="25">En viktig svensk fråga i detta är det som vi var överens om i anslutningsförhandlingarna, nämligen att stödet till glesbygden i Norrland måste upprätthållas. Därför vill vi ha ett s.k. gleshetskriterium i det nya mål 1. Vi vill dessutom att den geografiska avgränsningen för våra mål 1-områden skall göras på ett annat sätt än i dag, så att hela Norrbottens, Västerbottens, Västernorrlands och Jämtlands län därmed omfattas av mål 1.</textBlock>
    <textBlock ix="26">Slutligen, herr talman, vill jag ta upp den viktiga frågan om bördefördelningen.</textBlock>
    <textBlock ix="27">Det är ett välkänt faktum att Sverige betalar in mer till EU:s budget än vad vi får tillbaka. I år betalar vi in 22 miljarder kronor. Vi får tillbaka i form av jordbruks- och regionalstöd ca 11 miljarder kronor.</textBlock>
    <textBlock ix="28">Det innebär alltså ett underskott på ca 11 miljarder kronor.</textBlock>
    <textBlock ix="29">Vi vet också att vår nettobörda - dvs. skillnaden mellan det som vi betalar och det som vi får tillbaka -</textBlock>
    <textBlock ix="30">kommer att bli ännu större om budgeten tillåts öka enligt kommissionens förslag. Därtill måste vi, precis som alla andra, stå för vår andel av kostnaderna för utvidgningen.</textBlock>
    <textBlock ix="31">Även om samarbetet inom EU är väldigt omfattande, och man i och för sig inte skall räkna fördelar enbart i kronor och ören, är även detta med kronor och ören viktigt, och vi måste arbeta för ett mer rättvist avgiftssystem.</textBlock>
    <textBlock ix="32">När vi började förhandlingarna och tog upp frågan om bördefördelningen fanns den inte ens på bordet.</textBlock>
    <textBlock ix="33">Det var inget land som ville diskutera den frågan. Nu ligger den på bordet. Efter helgens förhandlingar konstaterade min tyske kollega att detta är kanske en av de allra viktigaste frågorna som måste lösas innan man kan nå en överenskommelse om Agenda 2000.</textBlock>
    <textBlock ix="34">De flesta medlemsländer erkänner vårt och andras problem, men det finns ännu inte någon enighet om lösningen.</textBlock>
    <textBlock ix="35">En strikt budget, som är viktigt i sig, är alltså inte tillräckligt för att man skall komma till rätta med problemet. Vi måste arbeta med t.ex. en s.k. nettokorrigeringsmekanism eller med en brittisk lösning, och det finns andra förslag som jag återkommer till senare i debatten, eftersom jag ser att min talartid håller på att ta slut.</textBlock>
    <textBlock ix="36">Herr talman! Slutligen: Vår kanske viktigaste politiska fråga inför framtiden är att underlätta utvidgningen. Om vi lyckas i Agenda 2000 och får en stram budgetplan, då blir det mer pengar till de nya medlemsländerna. Om den gemensamma jordbrukspolitiken genomgår en genomgripande reform underlättas utvidgningen. Om strukturpolitiken koncentreras och förenklas underlättas också utvidgningen.</textBlock>
    <textBlock ix="37">Nu skall vi driva förhandlingar så att vi får ett så bra resultat som möjligt för svensk del, men där vi också underlättar för utvidgningen och den politiska framtiden för unionen.</textBlock>
  </contentBlock>
  <contentBlock ix="5" page="0">
    <textBlock ix="0">Anf.  2  LARS TOBISSON (m):</textBlock>
    <textBlock ix="1">Herr talman! Agenda 2000 gäller mycket viktiga frågor. Det handlar om EU:s finanser, om jordbruksstöd och regionalpolitik. Men framför allt handlar det om att göra EU redo för att ta emot de nya länder som ansökt om medlemskap efter kommunismens fall i</textBlock>
    <textBlock ix="2">Central- och Östeuropa.</textBlock>
    <textBlock ix="3">Därför är det bra med denna debatt inför slutförhandlingarna vid Europeiska rådets möte i Berlin nästa vecka. Men om förhandlingsläget var besvärligt när utrikesministrarna sågs senast, kan det inte undgå att försvåras av de senaste dagarnas händelser i Bryssel.</textBlock>
    <textBlock ix="4">Kommissionens avgång efter kritik för oegentligheter och svågerpolitik kan möjligen leda till en bättre ordning i framtiden. Men på kort sikt är risken stor för handlingsförlamning. Mycket hänger på hur det tyska ordförandeskapet förmår att hantera situationen.</textBlock>
    <textBlock ix="5">Men även den tyska regeringen är försvagad efter finansministerns avgång nyligen.</textBlock>
    <textBlock ix="6">Skall reformarbetet inom EU och utvidgningen kunna drivas vidare måste kommissionen snabbt komma i gång igen. Att utse en ny kommission är i sig en komplicerad procedur. Den underlättas nu inte av att Europaparlamentet har en viktig roll att spela och att det nuvarande parlamentet snart skall upplösas inför valet i juni. Det nyvalda parlamentet blir knappast beslutsdugligt förrän en bit in på hösten.</textBlock>
    <textBlock ix="7">Hur anser regeringen att läget skall hanteras efter kommissionens plötsliga avgång? Att redan nu välja ny kommission för fem år framåt torde inte vara förenligt med fördraget. Skall en tillfällig ny besättning utses med alla de komplikationer jag tidigare nämnt och den tidsutdräkt som detta medför? Eller går det att finna en övergångslösning, där de mest belastade kommissionärerna försvinner, medan återstoden sköter löpande ärenden fram till årsskiftet, samtidigt som ordinarie tidtabell följs för valet av en ny kommission för nästa femårsperiod?</textBlock>
    <textBlock ix="8">Det är angeläget att toppmötet i Berlin kommer fram till ett snabbt svar på denna fråga. Annars finns det en risk för att medlemsstater, som är ovilliga till de reformer som Agenda 2000 förutsätter, tar avsaknaden av en kommission till ursäkt för att skjuta beslut på framtiden. Till följd av de förhållanden som jag nyss berört - valet av nytt Europaparlament och byte av kommission - skulle det innebära ett dröjsmål på sannolikt bortåt ett år, och det har Europasamarbetet faktiskt inte råd med.</textBlock>
    <textBlock ix="9">Herr talman! Agenda 2000 handlar i stor utsträckning om ekonomi. Före årets slut skall det antas ett nytt finansiellt perspektiv - en flerårsbudget för perioden 2000-2006. Och när det handlar om ekonomi inom EU, rör det sig i hög grad om jordbruks- och regionalpolitik. Dessa båda områden svarar ju för nära hälften respektive drygt en tredjedel av EU:s utgifter.</textBlock>
    <textBlock ix="10">Det är glädjande att det tycks finnas ett brett stöd i medlemsländerna för stor återhållsamhet på utgiftssidan. Som vi moderater ser det bör utgifterna för EU:s nuvarande 15 medlemsländer frysas på nuvarande nivå, så att det utrymme som kvarstår till budgettaket på 1,27 % av BNI kan disponeras för nya medlemsstater.</textBlock>
    <textBlock ix="11">Återhållsamhet på utgiftssidan är en förutsättning för att medlemsavgiften skall kunna hållas nere. Det har särskild betydelse för Sverige, eftersom vi tillsammans med några av EU:s rikare medlemsländer är nettobetalare. Vi betalar alltså - som utrikesministern var inne på - in till den gemensamma kassan betydligt mer än vad vi får tillbaka. I annat sammanhang har utrikesministern sagt att detta är en följd av att den borgerliga regeringen var dålig på att förhandla inför Sveriges inträde i EU. Men avgiftssystemet var då fastlagt och gick inte att komma åt med någon smart förhandlingsteknik. Vad vi lyckades med var att utverka en nedsättning av avgiften under en infasningsperiod, och jag kan försäkra utrikesministern att den dåvarande socialdemokratiska oppositionen -</textBlock>
    <textBlock ix="12">personifierad främst av Mats Hellström - var inkopplad hela tiden och fullt införstådd med vad som hände. Det är först nu som reglerna för avgiftssystemet kan ändras, och vi får väl se vilka stordåd utrikesministern kan uträtta. Jag önskar lycka till, men skildringen av att det var försummelser som inträffade när vi förhandlade om medlemskapet är djupt oriktig.</textBlock>
    <textBlock ix="13">Jag har noterat att regeringen i alla fall inte skäms för att i detta sammanhang åberopa Sveriges relativa fattigdom. Bland EU:s 15 medlemsländer kommer</textBlock>
    <textBlock ix="14">Sverige först på elfte plats i välstånd. Att vi ändå blir nettobetalare har ungefär samma beräkningstekniska förklaring som en gång ansågs motivera Storbritanniens rabatt. Det bästa vore naturligtvis att sätta ett tak för nettobidragets storlek, som då även skulle avlösa den brittiska rabatten. Men är inte denna väg framkomlig, skulle en övergång till en rent BNI-baserad avgiftsberäkning vara en hjälp, i synnerhet om det vore möjligt att utgå från köpkraftskorrigerad BNI, som ju så tydligt avslöjar Sveriges svaga ekonomi.</textBlock>
    <textBlock ix="15">I detta sammanhang kan jag inte underlåta att påpeka att den svenska avgiften i år blir 2 miljarder kronor större än vad den hade behövt vara om vi, i likhet med t.ex. Finland, anslutit oss till euron från starten eller åtminstone låst kronans värde mot euron i den europeiska växelkursmekanismen ERM. Så en del av vår extra börda är faktiskt självförvållad.</textBlock>
    <textBlock ix="16">Herr talman! Vi moderater har länge hävdat att jordbrukspolitiken inom EU måste bli mer marknadsanpassad. Kommissionens förslag i det avseendet var ett klart steg i rätt riktning. Sedan har jordbruksministrarna fört segdragna förhandlingar, som skulle ha varit avslutade före jul. Men det dröjde till förra veckan, innan de presenterade en uppgörelse som enligt jordbruksminister Winberg var en strålande framgång för Europa i allmänhet och för Sverige i synnerhet. Det är bara det - vilket också utrikesministern medgav - att kostnaderna klart överskrider den ram som jordbruket blivit tilldelad. Dessutom sägs det inget om nedtrappning i framtiden. En sådan kommer under alla omständigheter att tvinga sig på, om inte redan i den kommande WTO-rundan så dock när nya medlemsländer skall tas in.</textBlock>
    <textBlock ix="17">Vid EU-nämndens sammanträde i fredags uppmanade jag jordbruksministern att dämpa sina glädjetjut.</textBlock>
    <textBlock ix="18">Det fanns en viss återklang av detta i utrikesministerns anförande här. Det föreligger ju faktiskt inte något slutligt resultat så länge det inte ryms inom ramen. Och i de förhandlingar som återstår mellan utrikesministrar och regeringschefer finns det en risk för att Sverige råkar illa ut om vår jordbruksminister ger intryck av att ha kammat hem särskilt stora vinster.</textBlock>
    <textBlock ix="19">De svenska jordbrukarna anser ju dessutom att utfallet är betydligt sämre än för exempelvis Finland och Danmark. Men den viktigaste hjälpen till jordbrukarna är kanske inte fler och större bidrag från EU</textBlock>
    <textBlock ix="20">utan att de får jämförbara konkurrensförhållanden genom att de befrias från de extra pålagor som regeringen alldeles på egen hand lagt på dem i form av höga skatter på drivmedel, gödsel m.m.</textBlock>
    <textBlock ix="21">Är utrikesministern beredd att verka för att jordbruksstödet inom EU hålls inom den tilltänkta ramen på 40,5 miljarder euro, att det redan nu beslutas - och inte bara talas - om nedtrappning och att de svenska jordbrukarna på hemmaplan befrias från den extra ryggsäck de fått att bära av regeringen?</textBlock>
    <textBlock ix="22">Även när det gäller regionalpolitiken är återhållsamhet ett verksamt medel för att hålla nere Sveriges kostnader för EU-medlemskapet. Strävan måste vara att EU:s stöd går till dem som verkligen är svaga och eftersatta. På kort sikt bör stödet koncentreras till de regioner som ligger under 75 % av unionens bruttonationalprodukt per capita. På längre sikt bör strukturstöd ges endast till gränsöverskridande samarbete och i övrigt omvandlas till rabatt på medlemsavgiften.</textBlock>
    <textBlock ix="23">Att betala in pengar till EU för att sedan få dem tillbaka i form av strukturstöd är ju meningslöst. I sådana fall bör medlemsavgift och stöd kunna kvittas mot varandra.</textBlock>
    <textBlock ix="24">Vid de s.k. EFTA-ländernas, däribland Sveriges, inträde i EU tillkom nya sammanhållningsfonder för de fyra svagast utvecklade medlemsländerna. Det sades att detta stöd skulle avvecklas när dessa, de svaga länderna, kvalificerat sig för införande av euron. Så är nu faktiskt fallet för tre av dem. Och det fjärde - Grekland - förefaller hinna före Sverige, som trots att vi betraktades som ett rikt EFTA-land har svårt att uppfylla alla konvergenskriterier. Det har förvånat mig att Sverige inte kräver att sammanhållningsstödet skall fasas ut för länder som infört euron.</textBlock>
    <textBlock ix="25">Herr talman! De frågor som ryms under beteckningen Agenda 2000 är viktiga för EU:s framtid och för Sveriges ställning i det europeiska samarbetet. Det säger sig självt att det inte är lätt att finna lösningar när alla 15 medlemsländer måste vara ense om tagen.</textBlock>
    <textBlock ix="26">Men redan kommissionens utgångsbud innebar ett viktigt steg framåt. Blir det dessutom gehör för den nypåfunna återhållsamheten på utgiftssidan, och för kravet på bördefördelning på inkomstsidan, så har faktiskt åtskilligt kunnat åstadkommits.</textBlock>
    <textBlock ix="27">Men med detta är EU inte redo att ta emot nya medlemmar. De institutionella frågor som aldrig löstes i Amsterdamfördraget, t.ex. röstviktningen i rådet samt kommissionens sammansättning och organisation, måste också hanteras. För att undvika ytterligare dröjsmål bör en ny regeringskonferens tillsättas så snart Amsterdamfördraget har trätt i kraft. Det blir väl någon gång nu på försommaren.</textBlock>
    <textBlock ix="28">Om dess uppdrag begränsas till nyss nämnda frågor bör arbetet kunna vara slutfört senast till Sveriges ordförandeskap våren 2001. Göteborgsfördraget kanske kan bli en triumf för Sveriges utrikesminister oavsett om denna heter Anna Lindh eller - förhoppningsvis kanske - något annat.</textBlock>
  </contentBlock>
  <contentBlock ix="6" page="0">
    <textBlock ix="0">Anf.  3  JOHAN LÖNNROTH (v):</textBlock>
    <textBlock ix="1">Herr talman! Det pågår en förhandling om budgeten, vårbudgeten, mellan tre partier. Det är inte en alldeles enkel förhandling. Vi har ett budgettak som vår finansminister försvarar som ett lejon. Vi kanske blir tvingade att spara på för oss vänsterpartister oerhört smärtsamma ting som mediciner och ulandsbistånd.</textBlock>
    <textBlock ix="2">Det finns ett utgiftsområde som spränger utgiftstaket rejält, och det är bidraget till EU. Det spränger med mer pengar än vad medicinsubventionerna spränger taket med. Men det här utgiftstaket för EU-</textBlock>
    <textBlock ix="3">betalningarna kan vi inte ändra. Det kan vi inte påverka. Det landar i år på storleksordningen 2 400 kr per invånare i Sverige. Det skulle ha varit ungefär</textBlock>
    <textBlock ix="4">2 100 enligt budgeten, men det landar förmodligen på uppemot 2 400 kr.</textBlock>
    <textBlock ix="5">Nu vill EU-kommissionen kraftigt höja EU:s budget. År 2006 kommer vi enligt kommissionens förslag att ligga på nivån 3 000 kr per invånare. Regeringen och Anna Lindh säger, om jag räknar rätt, att man vill ligga ungefär på nivån 2 300 kr per invånare. Det är en ganska stor skillnad.</textBlock>
    <textBlock ix="6">Vad jag skulle vilja fråga, och få en försäkran av utrikesministern om, är: Kommer utrikesministern att vara lika hård i förhandlingarna om Agenda 2000 och de här pengarna som Erik Åsbrink är i förhandlingarna om budgeten?</textBlock>
    <textBlock ix="7">Om jag minns rätt var det så att när Margaret</textBlock>
    <textBlock ix="8">Thatcher drev igenom den berömda brittiska rabatten dängde hon sin handväska i bordet. Jag vet inte om utrikesminister Lindh brukar handväska, men jag skulle vilja ge det lilla tipset. Det finns ju en möjlighet att göra om Margaret Thatchers bravad. Även om hon inte gjorde så mycket annat som var särskilt klokt var det kanske ett ganska smart drag den gången.</textBlock>
    <textBlock ix="9">Eller så är det kanske Göran Persson som skall drämma sin plånbok i bordet, det vet jag inte. Det kanske också är en möjlighet. Ni kan ju agera båda två.</textBlock>
    <textBlock ix="10">Men mer allvarligt vill jag veta: Var går regeringens smärtgräns? Vad kommer regeringen att tolerera när det gäller den totala svenska avgiften till EU?</textBlock>
    <textBlock ix="11">Vi är överens om att det var bra att kommissionen avgick. Det var bra att de ledamöter av EU-</textBlock>
    <textBlock ix="12">parlamentet som inte ville rösta för misstroende mot kommissionen nu har ändrat sig och tänkt om. Vi skall inte hålla på att reta dem för det. De har blivit klokare, och det är bra.</textBlock>
    <textBlock ix="13">Kommissionens avgång öppnar också för en debatt om hela EU-systemet; om korruption och om bristande demokrati. Jag försökte en gång berätta för en ledamot av EU-parlamentet från södra Europa, jag skall inte peka ut något namn för att inte befrämja olika sorters fördomar, om den här affären med Mona</textBlock>
    <textBlock ix="14">Sahlin och tobleronen. Det var för den här manlige</textBlock>
    <textBlock ix="15">EU-parlamentarikern fullständigt obegripligt hur vi kunde debattera en chokladkaka.</textBlock>
    <textBlock ix="16">Det säger något om den kultur, det system, som råder inom EU. Där är det en självklarhet att man lever med de här privilegierna och  lönenivåerna och att man kan använda systemet för att befrämja sin egen privata tillvaro på ett sätt som egentligen inte de vanliga väljarna har något att göra med.</textBlock>
    <textBlock ix="17">Det handlar om en demokratisyn som också präglar EU-systemet i stort. Jag brukar tala om den nya konstruktionen med centralbanken som inte får lyssna på vad parlamentariker säger om den ekonomiska politiken utan själva i slutna rum skall driva det här och forma penningpolitiken. Jag brukar säga att det egentligen är den gamla högerns syn på demokrati i ny tappning, dvs. att vanligt folk helt enkelt är för dumma för att kunna sköta den ekonomiska politiken. Därför måste man låsa in politiken bland experterna. Det är det synsätt som fortfarande präglar</textBlock>
    <textBlock ix="18">EU-systemet, och det är det som nu måste reformeras i grunden.</textBlock>
    <textBlock ix="19">Ekonomiprofessorn Calmfors skriver i det senaste numret av Ekonomisk debatt en mycket intressant artikel om EMU och den europeiska centralbanken som faktiskt har mycket stor bäring också på dagens debatt om Agenda 2000. Han skriver att det måste ske ett slags demokratisk kontroll över den europeiska centralbanken. Sedan vänder han sig till EMU:s vänner i Sverige och frågar retoriskt: Har ni förstått att den demokratiseringen framtvingar en federalism, en federal stat?</textBlock>
    <textBlock ix="20">Om man skall kunna utöva den demokratiska kontrollen måste det bli en federal stat. Jag tolkar</textBlock>
    <textBlock ix="21">Anna Lindh så att hon är positiv till EMU. Då vill jag fråga: Har utrikesministern förstått att om man skall klara denna demokrati leder EMU i sin förlängning med nödvändighet till en federal superstat?</textBlock>
    <textBlock ix="22">Jag ställer gärna samma fråga till Lars Tobisson som ju är en ännu mer tydlig förespråkare för EMU.</textBlock>
    <textBlock ix="23">Jag skulle vilja påminna kammaren om att EU</textBlock>
    <textBlock ix="24">faktiskt är en tullunion. När Sverige gick med i EU</textBlock>
    <textBlock ix="25">betydde det att vi tvangs överge den förändrade politik som vi var på gång att skaffa oss inom jordbrukspolitiken och på textilområdet, där vi försökte driva den internationella solidariteten. EU-medlemskapet tvang oss in i en mer protektionistisk, osolidarisk, genomreglerad och byråkratiserad politik på båda de här områdena.</textBlock>
    <textBlock ix="26">Anna Lindh har alldeles rätt i att det finns en mycket stark ineffektivitet i det här systemet. Om vi skall klara vår svenska jordbrukspolitik måste vi faktiskt i huvudsak agera nationellt. Nu är det t.ex. en akut kris i det svenska jordbruket inom köttproduktionen. Då måste vi göra någonting, och det pågår samtal om den s.k. ryggsäcken. Det kan jag försäkra</textBlock>
    <textBlock ix="27">Lars Tobisson som ställde frågor om det. Men om vi i längden skall klara av miljöomställningen och kunna fortsätta att ha ett starkt och miljövänligt svenskt jordbruk måste vi i huvudsak agera nationellt.</textBlock>
    <textBlock ix="28">Jag skulle vilja ställa en fråga till Lars Tobisson.</textBlock>
    <textBlock ix="29">Ni pratar ju väldigt gärna om ineffektivitet, företagsstöd och alla möjliga byråkratiska anordningar inom</textBlock>
    <textBlock ix="30">Sverige. Ni angriper frejdigt alla möjliga sorters subventioner av det ena eller det andra. Men varför är dessa subventioner så mycket bättre om de går omvägen via Bryssel och EU-budgeten? Det verkar ju så.</textBlock>
    <textBlock ix="31">Man hör sällan Lars Tobisson med samma glöd angripa de här mängderna av ineffektivt använda pengar i EU.</textBlock>
    <textBlock ix="32">Vänsterpartiet är för internationell solidaritet. Vi måste bryta den trend som har pågått i Sverige där</textBlock>
    <textBlock ix="33">Sveriges röst i världen alltmer har tystnat. Sverige har alltmer blivit en liten och svag röst i det totala EU-</textBlock>
    <textBlock ix="34">systemet. Sverige håller på att tappa sin profil av internationell global solidaritet.</textBlock>
    <textBlock ix="35">I de här förhandlingarna, för att till sist återvända till dem, pågår det diskussioner om att ytterligare begränsa u-landsbiståndet, samtidigt som vi förmodligen kommer att tvingas att betala ännu mer till EU</textBlock>
    <textBlock ix="36">om inte Anna Lindh åstadkommer ett underverk. Min sista fråga till utrikesministern är: Anser utrikesministern att det är väsentligt och avgörande att vi nu kan bryta denna trend och i stället göra tvärtom, dvs.</textBlock>
    <textBlock ix="37">använda mer pengar för den globala solidariteten med jordens fattigaste länder och rejält banta anslagen till detta byråkratiska och ineffektiva EU-system?</textBlock>
  </contentBlock>
  <contentBlock ix="7" page="0">
    <textBlock ix="0">Anf.  4  HOLGER GUSTAFSSON (kd):</textBlock>
    <textBlock ix="1">Herr talman! Den här debatten skall handla om</textBlock>
    <textBlock ix="2">Agenda 2000, dvs. nästa stora steg för EU att öppna för medlemskap för länder som önskar bli medlemmar i unionen.</textBlock>
    <textBlock ix="3">För att skapa förutsättningar för detta krävs en rad förändringar som kraftfullt berör de nuvarande 15</textBlock>
    <textBlock ix="4">medlemsländerna. Agenda 2000 är ett åtgärdspaket som skapar djup och ingående debatt också här i</textBlock>
    <textBlock ix="5">Sverige, och det är bra.</textBlock>
    <textBlock ix="6">Låt mig redan här i inledningen slå fast att vi kristdemokrater inte tvekar inför projektet att ansluta de kandidatländer i Öst- och Centraleuropa som nu är aktuella. Vi vill också se en fortsatt öppning och anslutning av nya länder i framtiden. Jag vill gärna återkomma till motiven till detta.</textBlock>
    <textBlock ix="7">Herr talman! Inför ett framtidsprojekt som Agenda 2000 är det viktigt att vi har rätt proportioner på</textBlock>
    <textBlock ix="8">Europa och Europas roll i förhållande till den närmaste omgivningen. Söder och sydost om Europa möter vi kontinenter som präglas av nationalism och revirtänkande och där frånvaron av demokrati och mänskliga rättigheter ständigt leder till stamkrig och fattigdom. Trots stundtals enorma biståndsinsatser kan vi där uppleva en hopplöshet inför samhällsutvecklingen. Jag tänker på Afrika och delar av Mellanöstern.</textBlock>
    <textBlock ix="9">Öst och nordöst om Europa möter vi resterna av det forna Sovjetunionen som byggdes upp runt en centralistisk ideologi som skulle skapa ekonomiska jämlikar. Det var ett samhälle med en enda politik men med många angivare. Där ersattes demokrati och mänskliga rättigheter med taggtråd och höga murar mot omvärlden. I dag känner vi resultatet av detta samhällssystem som har lett till total fattigdom och till bestående kris och krig i f.d. Jugoslavien.</textBlock>
    <textBlock ix="10">Herr talman! Detta är Europas närmaste grannar, och avståndet är bara någon timmes resa. EU och</textBlock>
    <textBlock ix="11">Europa består av många kulturer, många språk, många religioner och många politiska influenser som det ibland kostar ganska mycket att slå vakt om och överbrygga för ett fungerande samarbete.</textBlock>
    <textBlock ix="12">Europa står framför allt för ett engagemang för demokrati och mänskliga rättigheter och för fred och frihet. Detta är enligt oss kristdemokrater värden som måste spridas på alla upptänkliga sätt, inte minst till</textBlock>
    <textBlock ix="13">Europas närmaste grannar. Det är detta som Agenda</textBlock>
    <textBlock ix="14">2000 handlar om. Det är kostnaderna för det projektet som vi skall ta ställning till när vi värderar politik, samarbete och ekonomisk standard inom och runt</textBlock>
    <textBlock ix="15">Europa.</textBlock>
    <textBlock ix="16">För mig är det helt oförståeligt hur vi kan ha två partier i Sverige som argumenterar för att Sverige skall ta steget ur EU och därmed öppna upp för mer nationalistiska och kostnadsmässigt egoistiska strömningar.</textBlock>
    <textBlock ix="17">Den demokrati och de mänskliga rättigheter som</textBlock>
    <textBlock ix="18">EU:s 15 medlemsländer står för behöver med all kraft mobiliseras för att få en spridning till vår del av världen. Dessa värden sprids inte av vinden, och de kan inte heller köpas för pengar. Det är värden som ständigt måste hållas vid liv. Varje ny generation måste vinnas för dessa värden.</textBlock>
    <textBlock ix="19">Vilken människosyn ligger bakom en Europapolitik där man hävdar att Sverige av egoistiska skäl skall gå ut ur EU, medan man stöder nya länders ingång i</textBlock>
    <textBlock ix="20">EU? Är tanken att de skall bära de ekonomiska kostnaderna själva? Är det det som är filosofin?</textBlock>
    <textBlock ix="21">Låt mig återkomma till de ekonomiska proportionerna i Europaprojektet. Någon har räknat ut att hela</textBlock>
    <textBlock ix="22">EU:s budget, dvs. de 15 medlemsländernas avgifter ett helt år, är ungefär samma kostnad som en dags kostnader i samband med andra världskriget för Europa. Och de ständigt framlyfta kostnaderna för den gemensamma jordbrukspolitiken uppgår de facto till någon tiondel av medlemsländernas samlade BNI.</textBlock>
    <textBlock ix="23">Det är klokt att vi behåller proportionerna i det här sammanhanget!</textBlock>
    <textBlock ix="24">Herr talman! Vi kristdemokrater anser att det är nödvändigt att nya steg i EU:s utvidgning tas, och därmed står vi helt bakom de steg som representeras av Agenda 2000. För oss handlar det om ett medmänskligt projekt som säkrar demokrati och mänskliga rättigheter och som säkrar en ekonomisk utveckling för kandidatländerna. Det är också en säkerhetspolitisk nödvändighet med ett projekt som syftar till att bevara freden och utvidga friheten i vår region av</textBlock>
    <textBlock ix="25">Europa.</textBlock>
    <textBlock ix="26">Detta är huvudfåran i svensk kristdemokratisk Europapolitik. Det innebär inte att vi är omedvetna om</textBlock>
    <textBlock ix="27">EU:s många vardagsproblem - tvärtom! För att åstadkomma en bättre lösning på alla dessa problem kommer vi att engagera oss starkt i det kommande</textBlock>
    <textBlock ix="28">Europavalet i sommar.</textBlock>
    <textBlock ix="29">Herr talman! Så vill jag beröra de nu aktuella kostnaderna som är specifikt förknippade med Agenda 2000. Vi kristdemokrater är i stort överens med kommissionen om att dagens kostnader för strukturfonder och jordbrukspolitik kan reduceras för medlemsländerna. Regeringens krav på en stramare budget stöder vi också. Målet är att budgeten 2000-2006</textBlock>
    <textBlock ix="30">skall sikta in sig på en oförändrad budgetnivå, och den kamp som förs från svensk sida står vi bakom.</textBlock>
    <textBlock ix="31">Men vi är inte överens med den svenska regeringen om den förhandlingsstrategi som nu är på väg att sätta Sverige i en konkurrenssituation som är till mycket stor nackdel för vårt land. Det är en strategi som gör att vi förlorar ekonomi och arbetstillfällen i relation till övriga medlemsländer på den gemensamma marknaden.</textBlock>
    <textBlock ix="32">Herr talman! Det förefaller som att Sverige i de pågående förhandlingarna förlorar konkurrenskraft i förhållande till de övriga medlemsländerna både på grund av utanförskapet i EMU och framför allt på grund av en oskicklig strategi i de nu avslutade jordbruksförhandlingarna. Det räcker att göra en jämförelse med Finland för att konstatera detta.</textBlock>
    <textBlock ix="33">Eventuella kostnader för utanförskapet i EMU är vi kristdemokrater beredda att ta vår del av ansvaret för eftersom vi har den ståndpunkten att vi vill avvakta introduktionen och även en folkomröstning.</textBlock>
    <textBlock ix="34">Men en klumpig och osmart strategi i jordbruksförhandlingarna, vars resultat mer liknar ett stolpskott än ett uppnående av ett nationellt ekonomiskt mål, känner vi ingen som helst delaktighet i.</textBlock>
    <textBlock ix="35">Uppgörelsen innebär att man har sålt ut svenskt jordbruks konkurrensförmåga och därmed ytterligare reducerat antalet arbetstillfällen inom såväl det svenska jordbrukets primärproduktion som inom hela den svenska livsmedelsindustrin. De svenska bönderna har redan tidigare en ekonomisk konkurrensnackdel på i stort sett 1 500 miljoner kronor per år. Nu förvärras det genom att bl.a. Finland har gjort en betydligt mera framgångsrik förhandling, där man i stället har lyckats få EU:s förståelse för ökade kostnader i finskt klimat jämfört med situationen i övriga</textBlock>
    <textBlock ix="36">Europa.</textBlock>
    <textBlock ix="37">Den svenska regeringen valde en ensidig strategi med ambitioner att alla medlemsländer skulle reducera stöd och bidrag till livsmedelsproduktionen och i stället betala hela matpriset i butiken.</textBlock>
    <textBlock ix="38">Detta förhandlingsmål höll man fast vid så länge, tillsammans med Danmark, Storbritannien och Italien, att när övriga länder kom fram till en uppgörelse fanns det inte tillräcklig svensk beredskap för att få hem mer än några mycket begränsade fördelar för</textBlock>
    <textBlock ix="39">Sverige.</textBlock>
    <textBlock ix="40">Så har man mage att framställa detta resultat som en framgång för konsumenterna. Regeringens förhandling leder till att en ökad andel av livsmedelsproduktionen flyttas utomlands med de kvalitetsproblem som vi väl känner till i det sammanhanget.</textBlock>
    <textBlock ix="41">Vidare leder det till färre arbetstillfällen och en ökad svårighet för svensk landsbygd att klara den ekonomiska försörjningen.</textBlock>
    <textBlock ix="42">Herr talman! Konsumenten är inte bara konsument, han eller hon är också arbetstagare, och ganska många av oss bor på landsbygden.</textBlock>
    <textBlock ix="43">Herr talman! Den i Europaperspektivet haltande svenska regeringsmajoriteten har redan lett till ett dåligt förhandlingsresultat där Sverige i relation till de övriga länderna har förlorat stora pengar.</textBlock>
    <textBlock ix="44">Nu återstår förhandlingarna om strukturfonderna och regionalstöden till Sverige och den andel som</textBlock>
    <textBlock ix="45">Sverige skall betala av den gemensamma EU-</textBlock>
    <textBlock ix="46">budgeten.</textBlock>
    <textBlock ix="47">Vi kristdemokrater anser att svenska medborgare skall ha lika förutsättningar som andra länders medborgare att arbeta, sälja och konkurrera på den gemensamma marknaden. Då har vi bättre förutsättningar både att tåla kostnadsnivåer och att gemensamt bära kostnaderna för Agenda 2000 och allt vad det innebär för kommande generationer i Europa och dess närmaste områden.</textBlock>
    <textBlock ix="48">Herr talman! Till sist: Finland och Österrike har lyckats skapa positiva ekonomiska cirklar kring sitt medlemskap, medan Sverige drar runt i en negativ cirkel. Detta kritiserar vi regeringen, Vänsterpartiet och Miljöpartiet för.</textBlock>
  </contentBlock>
  <contentBlock ix="8" page="0">
    <textBlock ix="0">Anf.  5  ÅSA TORSTENSSON (c):</textBlock>
    <textBlock ix="1">Herr talman! EU står utan kommission. Kommande beslut om Agenda 2000 bedöms vara i gungning och EU:s trovärdighet är starkt skadeskjuten. Det gör naturligtvis att resultatet av nu aktuella Agenda 2000-</textBlock>
    <textBlock ix="2">förhandlingar blir mycket viktigt för att nu anta inriktningen för EU:s framtida arbete, upprätta långsiktiga politiska mål för 2000-talet, skapa en grund för en trovärdighet hos medlemsländernas invånare och komma närmare medborgarna.</textBlock>
    <textBlock ix="3">Anna Lindh har ett betydande ansvar för det svenska uppträdandet i förhandlingarna om Agenda</textBlock>
    <textBlock ix="4">2000. Det är viktiga förhandlingar som är av stor betydelse för vilken väg utvecklingen i Europa kommer att ta. Framtida generationer kommer att värdera dagens europeiska politiker på grundval av hur vi har klarat av sammanlänkningen av Europas länder och folk. Vi har möjlighet att ena Europas länder i ett nära och förpliktigande samarbete. Det kräver solidaritet och uppoffringar av oss alla.</textBlock>
    <textBlock ix="5">Sammanlänkningen av Europa är värt såväl ekonomiska som politiska uppoffringar. Detta är Centerpartiets entydiga besked. Vi vill att EU är öppet för omvärlden. Utvidgningen av Europeiska unionen till länderna i Central- och Östeuropa, inklusive Baltikum, innebär en historisk möjlighet för EU att medverka till ökad stabilitet och säkerhet på vår kontinent. För Centerpartiet är utvidgningen av EU österut en central fråga.</textBlock>
    <textBlock ix="6">Agenda 2000 handlar om detta, om att förbereda</textBlock>
    <textBlock ix="7">EU för utvidgningen och om att skapa resurser för att stödja ansökarländerna så att de kan bli redo för ett inträde i unionen.</textBlock>
    <textBlock ix="8">Herr talman! Den svenska regeringen har höga ambitioner för utvidgningen österut. Det finns ett brett och väl förankrat stöd i Sverige för EU:s utvidgning. Men hur rimmar regeringens förhandlingsupplägg när det gäller Agenda 2000 med dessa höga ambitioner för utvidgningen?</textBlock>
    <textBlock ix="9">Den svenska regeringen verkar ha en enda ambition just nu för Europapolitiken, och lösningen på alla europeiska problem och utmaningar verkar stavas sänkt svensk medlemsavgift till EU! Vad sänder det för signaler till våra grannländer på andra sidan Östersjön? Det är inget att hymla med att EU:s utvidgning måste få kosta! Lika viktigt är att de kostnader som utvidgningen medför fördelas efter bärkraft.</textBlock>
    <textBlock ix="10">Det är en vällovlig ambition att vara sparsam och nagelfara varje utgift. Men det är dock i dag uppenbart att den revisionsrapport som har fått EU-</textBlock>
    <textBlock ix="11">kommissionen att avgå visar på att stora brister vad gäller ansvarstagande, kryddat med lögner och passivitet, har kunnat prägla hanteringen av våra gemensamma resurser. Det som nu har avslöjats är mycket allvarligt för både ambitionsnivåer, utvidgningstempo och aktuella förhandlingar. Kommissionens avgång räcker inte, utan nu måste regeringen, med statsministern, ställa krav på öppenhet och ökade kontrollfunktioner. EU:s trovärdighet och förankring bland medlemsländernas invånare är med rätta starkt skadeskjutet men måste inte desto mindre åtgärdas med stora krav på förändringar.</textBlock>
    <textBlock ix="12">Dagens formel för bördefördelning mellan EU:s medlemsländer har uppenbara brister. Den brittiska avgiftsrabatten är stötande. Men Centerpartiet ifrågasätter ändå regeringens prioriteringar. Det finns sannolikt bättre sätt att påskynda sammanläkningen av</textBlock>
    <textBlock ix="13">Europa och stärka solidariteten mellan EU:s länder och folk än att sänka den svenska avgiften till unionen.</textBlock>
    <textBlock ix="14">Utvidgningen har högsta prioritet för Centerpartiet. Men vi har också höga ambitioner för EU:s regionalpolitik. Regional- och strukturfondspolitiken skall ges sådan kraft och styrka att tillväxt och ökad sysselsättning kan uppnås i alla regioner. EU:s jordbrukspolitik är viktig. Den syftar till att trygga en europeisk livsmedelsproduktion och till att bevara och utveckla en levande landsbygd i unionen. Dessa mål är bra.</textBlock>
    <textBlock ix="15">Jag hyser visserligen inga illusioner om att socialdemokraterna bryr sig om en livskraftig jordbruksnäring eller värnar om den regionala utvecklingen i</textBlock>
    <textBlock ix="16">Europas utflyttningsregioner. Utifrån ett snävt, ickevisionärt och kameralt socialdemokratiskt perspektiv kan dock upplägget försvaras. Det är däremot rent intellektuellt ohederligt av andra partier att å ena sidan starkt kritisera regeringen för att den inte driver frågan om sänkt medlemsavgift tillräckligt hårt och å andra sidan hävda att regeringen driver en för hård nedskärningslinje på jordbruksområdet. De oheliga företrädarna för en sådan politik är i det här sammanhanget kristdemokraterna. Det vore klädsamt om</textBlock>
    <textBlock ix="17">Holger Gustafsson kunde erkänna det uppenbara att ert krav på en lägre medlemsavgift till EU skulle göra svenska bönders situation än mer utsatt!</textBlock>
    <textBlock ix="18">Regeringen har genom sitt förhandlingsarbete inom ramen för Agenda 2000 lyckats förena två onda ting. Regeringens långtgående besparingsförslag skapar oro och bristande uppslutning för utvidgningen i andra EU-länder. Dessutom innebär regeringens förhandlingsupplägg ett minskat återflöde av EU-</textBlock>
    <textBlock ix="19">medel till Sverige. Sveriges företrädare i förhandlingarna har deklarerat att regeringen prioriterar budgetneddragningar och budgetrestriktivitet och "ej ett maximerat återflöde till Sverige".</textBlock>
    <textBlock ix="20">Som enda regering i EU har den svenska regeringen detta huvudlösa förhållningssätt. Det är oklokt att gå in i en förhandling utan krav för egen del. Så värnas inga svenska intressen. En nation som går in i en sakpolitisk förhandling med andra nationer utan egna nationella krav är en förlorare på förhand.</textBlock>
    <textBlock ix="21">Herr talman! I torsdags morse kom jordbruksministrarna överens om en jordbruksreform. Det är bra för Sveriges bönder att det gick dåligt för Margareta</textBlock>
    <textBlock ix="22">Winberg. Det är magstarkt av regeringen att framställa uppgörelsen som en framgång för Sveriges förhandlare. Uppgörelsen ligger tvärtemot långt från den extrema avregleringslinje som Sveriges förhandlare drivit.</textBlock>
    <textBlock ix="23">Resultatet av jordbruksförhandlingarna illustrerar ganska väl hur två olika förhållningssätt i en förhandling ger vitt skilda resultat. Låt oss jämföra Sverige med Finland, två nykomlingar i EU som båda har höga ambitioner för EU:s utvidgning. Finland har målmedvetet lyft fram frågor som gagnat egna jordbruksföretagare, medan Sveriges jordbruksminister bildat allians med länder vars jordbruk inte besitter några likheter med Sveriges jordbruk.</textBlock>
    <textBlock ix="24">Jordbruksministrarnas överenskommelse innebär att den svenske bonden får ännu sämre konkurrensvillkor i förhållande till kollegerna i Finland. Reformen av EU:s jordbrukspolitik gör det än mer nödvändigt att lyfta av den ryggsäck av betydligt högre kostnader i form av skatter och avgifter som den svenske bonden släpar på jämfört med sina kolleger i EU. Det resultatet vill vi nu återfinna i vårbudgeten.</textBlock>
    <textBlock ix="25">Herr talman! Den gemensamma struktur- och regionalpolitiken blir ännu viktigare när EU utvidgas österut och när valutaunionen upprättats. Olika gemenskapsinitiativ är betydelsefulla för att främja mellanfolkligt samarbete och för att stärka regionernas samarbete i Europa. EU:s regionalpolitik skall vara ett komplement till den regionalpolitik som medlemsländerna bedriver själva. En gemensam regionalpolitik skall vara kraftfull, annars riskerar den inre marknaden i kombination med den gemensamma valutan att ytterligare förstärka centraliseringen och därmed obalanserna i Europa.</textBlock>
    <textBlock ix="26">Den svenska regeringens linje i förhandlingarna om en ny strukturpolitik är minst sagt otydlig. En vänlig själ skulle möjligen säga att svenskarna verkar vara mycket kompromissvilliga. Risken för att svenska förhandlare ger upp stöd som Finland får behålla är överhängande. När det gäller regionalpolitiken tycks regeringen inriktad på att tillåta ökade klyftor -</textBlock>
    <textBlock ix="27">inte på att skapa jämlika villkor mellan regionerna.</textBlock>
    <textBlock ix="28">Därför är det viktigt att Anna Lindh i dag talar klarspråk och förmedlar vilket intresse det finns bland svenska förhandlare att återföra medel till Sverige.</textBlock>
    <textBlock ix="29">Eller är en fryst EU-budget regeringens enda intresse?</textBlock>
    <textBlock ix="30">Småortssverige är berörd av Agenda 2000 och önskar besked från regeringen. Blir det några resurser till nyföretagande i Filipstad, till förnyelse av industrimiljöer i Hallstahammar? Hur blir det med landsbygdsutvecklingen i Lessebo, Vännäs eller Tanum?</textBlock>
    <textBlock ix="31">Kommer det att vidtas några sysselsättningsfrämjande åtgärder i Torsby eller Sollefteå? Eller är en fryst EU-</textBlock>
    <textBlock ix="32">budget regeringens enda intresse?</textBlock>
  </contentBlock>
  <contentBlock ix="9" page="0">
    <textBlock ix="0">Anf.  6  KARL-GÖRAN BIÖRSMARK (fp):</textBlock>
    <textBlock ix="1">Herr talman! Vanskötsel, svågerpolitik och bedrägerier. Det var knappast oväntat när den skandalomsusade EU-kommissionen meddelade sin avgång sent i måndags kväll. Det var tvärtom nödvändigt och på tiden.</textBlock>
    <textBlock ix="2">Papoutsis, Wulf-Mathies och van den Broek. Gradin, Liikanen och Bonino. Santer, Marín och Cresson.</textBlock>
    <textBlock ix="3">Listan över de kommissionärer som har varit i skottgluggen under de senaste månaderna är längre än listan över deltagarna i den här debatten. Det säger en hel del om omfattningen av denna skandal.</textBlock>
    <textBlock ix="4">Jag vill understryka att jag säger detta som en stark EU-vän. Det har varit år av bortförklaringar, undanflykter och ren nonchalans. Det har varit år av omfattande slarv med de europeiska väljarnas skattemedel. Detta tvingade till slut ordföranden Jacques</textBlock>
    <textBlock ix="5">Santer att lämna in sin kommissions avskedsansökan.</textBlock>
    <textBlock ix="6">Han hade inget val. När ridån gått ned var det hög tid att lämna scenen, och det var precis vad de 20 EU-</textBlock>
    <textBlock ix="7">kommissionärerna fick göra i måndags kväll.</textBlock>
    <textBlock ix="8">Det tragiska med hela denna härva av omfattande misskötsel och misstankar om bedrägerier är att den fått fortgå så länge. Redan i december när den holländske internrevisorn Paul van Buitenen förde upp skandalerna i offentlighetens ljus krävde Folkpartiet och den liberala gruppen i Europaparlamentet kommissionens avgång.</textBlock>
    <textBlock ix="9">Då, precis som nu, utkrävde vi ansvar av dem som begått fel. Vi krävde att kommissionärer som begått uppenbara fel skulle tvingas gå. I Europaparlamentet röstade vår parlamentariker Hadar Cars för ett misstroende mot kommissionen. Men den gången var alla inte lika villiga att stödja vår linje. Trots att klara fakta låg på bordet, och trots att de utpekade kommissionärerna inte velat förklara sina handlingar, kunde</textBlock>
    <textBlock ix="10">Santers gäng sitta kvar.</textBlock>
    <textBlock ix="11">Utrikesminister Anna Lindhs partikamrater nere i</textBlock>
    <textBlock ix="12">Bryssel tillhörde dem som då röstade för kommissionen. Den röda partilojaliteten med socialisterna Edith</textBlock>
    <textBlock ix="13">Cresson och Manuel Marin framstod som viktigare än att utkräva ansvar.</textBlock>
    <textBlock ix="14">Priset för denna onödiga försening av upprensningen i EU kan komma att bli mycket högt, både vad gäller tempoförlust i en känslig och viktig tid för</textBlock>
    <textBlock ix="15">Europasamarbetet och i form av sjunkande förtroende hos medborgarna för Europatanken.</textBlock>
    <textBlock ix="16">Samtidigt har socialisternas ovilja att ta itu med rötan givit EU-motståndarna lättköpta gratispoäng i debatten, de vars uttalade syfte det är att kasta grus i maskineriet och undergräva det europeiska samarbetet. Det är sorgligt. Det är oansvarigt. Det är högst beklagligt.</textBlock>
    <textBlock ix="17">Men EU-arbetet är för viktigt för att tillåtas avstanna på grund av en oansvarig kommission. Viktiga reformer inom jordbruket och regionalpolitiken måste drivas vidare med kraft och frenesi, vilja och beslutsamhet.</textBlock>
    <textBlock ix="18">Herr talman! Det senaste halvseklet har lärt oss att varaktig fred endast kan byggas genom samarbete -</textBlock>
    <textBlock ix="19">politiskt och ekonomiskt. Europatanken får inte kastas i papperskorgen över en natt. Ingen här i kammaren har väl kommit på tanken att skrota den kommunala demokratin på grund av skandalerna i Motala,</textBlock>
    <textBlock ix="20">Gävle eller Alingsås?</textBlock>
    <textBlock ix="21">Men naturligtvis måste EU förändras. Unionen måste bli fullständigt och totalt öppen för insyn, på samma sätt som Europaparlamentet redan är. Det krävs inte bara en "svensk" offentlighetsprincip. Det krävs också en konstitution som gör beslutsfattandet glasklart för varje medborgare. Den allra enklaste åtgärden för att öka öppenheten och insynen inom EU</textBlock>
    <textBlock ix="22">är att stärka parlamentets makt på kommissionens bekostnad. Det är ett krav som vi liberaler tidigt har drivit och drivit länge. Detta krav måste nu förankras och förverkligas.</textBlock>
    <textBlock ix="23">Kommissionens arbetssätt måste bli öppet, tydligt och kontrollerbart. Givetvis skall länderna och Europaparlamentet gemensamt tillsätta kommissionen och kunna avsätta den. Vi liberaler kräver en ordentlig öppenhetsreform med start så snart som den nya kommissionen har tillsatts.</textBlock>
    <textBlock ix="24">Herr talman! Arbetet inom Agenda 2000 får naturligtvis inte överges, stanna upp eller gå i stå på grund av detta. Jordbruket och regionalpolitiken måste reformeras, bl.a. för att det är där det stora fusket har varit, men framför allt för att östutvidgningen skall bli möjlig - den stora utmaningen.</textBlock>
    <textBlock ix="25">Sverige måste göra sitt yttersta för att driva reformarbetet framåt. När jordbruksministrarna presenterade sin reform i förra veckan verkade glädjeyran inte känna några gränser. Margareta Winberg talade om en historisk överenskommelse och ett trendbrott. Men var överenskommelsen i förra veckan verkligen ett glädjeämne och något att vara stolt över?</textBlock>
    <textBlock ix="26">För Sveriges del ter sig uppgörelsen knappast som en succé. Kravet på en nedtrappning av direktstödet nämns inte, och uppgörelsen säger heller ingenting om mjölkkvoternas framtid. Sveriges bönder missgynnas kraftigt i konkurrensen med övriga Europa.</textBlock>
    <textBlock ix="27">Det är obegripligt varför Finland fått ett bättre avtal än Sverige, med tanke på att våra förutsättningar liknar varandra.</textBlock>
    <textBlock ix="28">Huvudproblemet med Agenda 2000-</textBlock>
    <textBlock ix="29">förhandlingarna är dock ett annat. Det senaste kompromisspaketet spräckte det budgettak som stats- och regeringscheferna fastställde för bara en månad sedan, men vi vet fortfarande inte med hur mycket. Vi har inte fått klara besked om det. Grundtanken med</textBlock>
    <textBlock ix="30">Agenda 2000 sattes åt sidan. Hur denna reform skall gå att kombinera med östutvidgningen är fortfarande en gåta - östutvidgningen som ju är den enskilt viktigaste framtidsfrågan för vår kontinent!</textBlock>
    <textBlock ix="31">Därför skulle jag vilja fråga utrikesministern vilka av ansökarländerna som inte ryms inom ramen för denna s.k. historiska överenskommelse. Är det polackerna, är det ungrarna eller är det tjeckerna som tvingas stå tillbaka för kraven om bevarade spannmålsstöd och oförändrade eller höjda bidragsvolymer? För mig är det obegripligt och oansvarigt att politiska ledare upptar sin tid med att bråka om bidrag och volymregler när frågan om EU:s östutvidgning ännu inte är löst. Med den senaste överenskommelsen har en lösning inte närmat sig, tvärtom.</textBlock>
    <textBlock ix="32">Herr talman! Det är två år kvar till dess att Sverige tar över klubban och blir ordförandeland i EU.</textBlock>
    <textBlock ix="33">Med start i dag måste den svenska regeringen utarbeta en Europapolitik som kan uppnå resultat - en politik som kan leda utvecklingen i unionen framåt och visa vad vi faktiskt vill göra.</textBlock>
    <textBlock ix="34">För Folkpartiet är utvidgningen av den europeiska unionen till Öst- och Centraleuropa den enskilt viktigaste frågan för EU. Under Sveriges tid som ordförandeland bör därför en tidsplan för medlemskap för ansökarländerna fastställas. Folkpartiet är Sveriges mest Europavänliga parti, skulle jag tro. Vi vill utveckla EU. Vi föredrar mer, inte mindre, samarbete mellan demokratier. Vi tror på EU. Vi tror på att nationerna kan lösa problemen gemensamt. Därför kan vi också vara starka kritiker.</textBlock>
    <textBlock ix="35">Utmaningarna är många. Därför är det bekymmersamt att den svenska regeringen hållit så låg profil i</textBlock>
    <textBlock ix="36">Europafrågorna. Medlemskapet ger oss enorma möjligheter som vi i dag inte utnyttjar. EMU är det tydligaste exemplet. Vänta-och-gör-ingenting-linjen har tyvärr lett till att vårt inflytande och anseende i EU</textBlock>
    <textBlock ix="37">har minskat betydligt.</textBlock>
    <textBlock ix="38">Jag skulle vilja avsluta med att förtydliga frågan om regeringens hållning när det gäller resultatet av de överläggningar som har varit. Jag ser att också jordbruksministern har kommit in i kammaren. Jordbruksministern har hyllat denna överenskommelse.</textBlock>
    <textBlock ix="39">Samtidigt har vi här hört utrikesministern, som kritiskt har granskat överenskommelsen och som är bekymrad över utgången.</textBlock>
    <textBlock ix="40">Vilken bedömning är det som gäller, egentligen?</textBlock>
    <textBlock ix="41">Är det utrikesministerns, eller är det jordbruksministerns bedömning som är regeringens bedömning?</textBlock>
    <textBlock ix="42">Avslutningsvis skulle jag också vilja vända mig till Johan Lönnroth, som höll ett vackert tal om biståndet och volymen. Jag vill bara påminna Johan</textBlock>
    <textBlock ix="43">Lönnroth om att det är Vänsterpartiet, Miljöpartiet och Socialdemokraterna som har sytt fast en budget när det gäller biståndet på en historiskt låg nivå -</textBlock>
    <textBlock ix="44">0,7 %.</textBlock>
  </contentBlock>
  <contentBlock ix="10" page="0">
    <textBlock ix="0">Anf.  7  MARIANNE SAMUELSSON (mp):</textBlock>
    <textBlock ix="1">Herr talman! EU är i kris. De orden upprepades ett otal gånger i nyhetsförmedlingen i går. Vi har fått se en avgång av hela EU-kommissionen, eller EU:s regering, som det nu talas om i debatten. Den avgången borde vi ha sett något tidigare, eftersom det har varit uppenbart att det har förekommit både mygel och fusk och att man har hanterat ansvaret på ett helt oacceptabelt sätt.</textBlock>
    <textBlock ix="2">Det visar sig också att EU egentligen inte är uppbyggt på ett demokratiskt sätt. Den insyn och den möjlighet till folklig kontroll som behövs i en demokrati finns inte. Det finns uppenbarligen inte heller ett regelsystem som tydligt reglerar vad som skall hända i fortsättningen när nu EU:s regering, eller EU-</textBlock>
    <textBlock ix="3">kommissionen, har avgått.</textBlock>
    <textBlock ix="4">Det är angeläget att vi här och nu kan få höra från utrikesministern hur hon ser på det framtida hanterandet av kommissionen och på vad som skall ske.</textBlock>
    <textBlock ix="5">Anita Gradin sade i ett uttalande bl.a. att det här kan leda till att Agenda 2000 försenas kraftigt. Det är naturligtvis viktigt att vi får en bild av hur regeringen tänker hantera frågan med tanke på den konstitutionella kris som har uppstått och att vi får veta vad man har för synpunkter på detta när det gäller det framtida arbetet. Det här förstärker också Miljöpartiets åsikt att det måste finnas ett regelsystem som också tar upp frågan om vad som händer om ett land t.ex. skulle vilja lämna EU. Det finns inte heller med i EU:s konstitution.</textBlock>
    <textBlock ix="6">Den gröna gruppen och våra gröna parlamentariker i EU har varit väldigt aktiva när det gäller att ta fram fakta och information kring vad som har pågått.</textBlock>
    <textBlock ix="7">Detta har visat på att det faktiskt behövs politiker inom EU som är kritiska och som vågar stå för det när det blåser. Det vågade inte alla när frågan om kommissionens ansvarsfrihet var uppe första gången.</textBlock>
    <textBlock ix="8">Händelserna i går gör naturligtvis att den här debatten blir ännu mer aktuell än vad den hade varit annars, och detta förändrar naturligtvis situationen inför förhandlingarna. Det är viktigt att vi får en tydlig bild av vad vi kan förvänta oss framöver.</textBlock>
    <textBlock ix="9">Jag har varit förvånad över att arbetet med Agenda 2000 har pågått under en ganska lång period utan att vi egentligen har haft någon genomgripande debatt i Sveriges riksdag kring hur vi ser på framtidsfrågor inom EU. Det är så dags att vi får den debatten nu, en vecka innan beslutet egentligen skall fattas. Men det är också ett bevis på att det är en brist när det gäller folklig förankring, demokrati och debatt. Det här ger ju inte människor möjlighet att vara med i den viktiga debatten kring hur man ser på EU och framtiden.</textBlock>
    <textBlock ix="10">Det går an att säga att det är oerhört viktigt och angeläget med förändringsarbetet osv. Men, som jag ser det, måste man också ha en folklig förankring i ett förändringsarbete. Då är det viktigt att det finns en öppenhet i debatten och att det finns en möjlighet till insyn. Konsekvenserna måste också klart redovisas i god tid, så att man kan vara med och diskutera frågorna.</textBlock>
    <textBlock ix="11">Utrikesministern tog upp fyra viktiga frågor som är med i diskussionen. Det är budgeten, jordbruket, regionalpolitiken och bördefördelningen. Jag tror också att det finns en annan fråga som är med i diskussionen; det är maktfördelningsfrågan. Skall EU i framtiden ha mer makt och befogenheter, eller skall vi decentralisera besluten i större utsträckning? Den frågan nämnde inte utrikesministern. Jag skulle därför vilja höra hur regeringen ser på detta och hur aktuell den frågan är i dag i den debatt som pågår inom EU.</textBlock>
    <textBlock ix="12">Budgeten skall läggas som något slags sjuårsprojekt. Det är angeläget att vi får en tydligare bild av ökningen av budgetanslagen. Johan Lönnroth var tidigare inne på att det inte tycks finnas något tak. Det är ju märkligt om det skall vara en politik som bygger på att man måste ha en restriktiv budget för att klara av att betala tillbaka tidigare skulder. Inom vissa områden får det rinna i väg pengar, och det får uppenbarligen kosta ganska mycket utan att något tak sätter stopp. Jag har hört att kostnaden inom några år skulle gå upp från nuvarande drygt 20 miljarder per år till över 30 miljarder per år. Det är ju en ansenlig ökning av en kostnad som måste tas någonstans ifrån och som innebär ytterligare åtstramningar, förmodligen inom andra väsentliga områden.</textBlock>
    <textBlock ix="13">Den finns en annan fråga som jag inte heller tycker blev tydlig. Det gäller utrikesministerns beskrivning av regionalpolitiken. Vi har nu haft en diskussion om fördelningen av pengarna till kommunerna och om vikten av att vissa kommuner får mer än andra för att de skall kunna klara sin ekonomi. Men stora delar av regionalpolitiken ligger inom EU:s beslutsområden. Och vad händer om man gör om områdena här och har gleshetskriteriet som ett nytt kriterium för hela Norrland och om man inte får gehör för detta inom EU? Då faller ju stödområdet som stödområde på grundval av att inkomsterna totalt sett är för höga för detta område. Det är ju egentligen bara med det nya regelsystemet, gleshetskriteriet, som stödpengar kan ges till Norrland. Därför skulle jag vilja veta om man i och med denna omfördelning av budgeten är helt säker på att man får med gleshetskriteriet när det gäller regionalpolitiken. Vad blir konsekvenserna för Norrlands inland när det gäller stöd om man inte får med det?</textBlock>
    <textBlock ix="14">När det gäller bördefördelningen och utvidgningen av EU tycker vi i Miljöpartiet de gröna att det är oerhört viktigt att de nya länder som eventuellt vill vara med i EU också har möjlighet att påverka framtidsprocessen. De borde naturligtvis också få vara med i diskussionen om framtidsfrågorna, inte minst när det gäller maktfördelningsfrågorna, för att de skall veta vad som gäller i framtiden i de länderna.</textBlock>
    <textBlock ix="15">Man skall också klart och tydligt tala om att man fördelar så, att dessa länder har en möjlighet att reellt bli medlemmar utan att det skadar deras miljö och utvecklingsmöjligheter. Det går ju inte att ställa en mängd krav på länder som har ett betydligt sämre ekonomiskt utgångsläge utan att man vet vilka effekter det blir. Jag undrar lite grann hur Sverige har resonerat. Man talar om att man vill ha möjligheter och om att man kämpar för att dessa länder skall vara med. Men på vilket sätt skall man ge dem reell möjlighet, så att dessa länder verkligen kan vara med och att det blir villkor som inte missgynnar människorna i dessa länder när det gäller ekonomin? Jag tänker t.ex.</textBlock>
    <textBlock ix="16">på kraftiga neddragningar i områden med hög arbetslöshet.</textBlock>
    <textBlock ix="17">Den beskrivningen tycker jag är viktig att få in i debatten.</textBlock>
    <textBlock ix="18">När det gäller jordbruket finns det säkert mycket att säga om detaljerna i den uppgörelse som i stort sett tycks vara klar.</textBlock>
    <textBlock ix="19">Det är alltid viktigt att man tar med framtiden för det svenska jordbruket i det här. Sverige har ju ett helt annat geografiskt läge och helt andra natur- och miljöförutsättningar att driva jordbruk än vad många av de andra länderna har, och detta måste det tas hänsyn till i fördelningen.</textBlock>
    <textBlock ix="20">Vi hoppas och tror att detta kan ge möjligheter för det svenska jordbruket att klara sig konkurrensmässigt gentemot övriga EU-länder. Vi förutsätter att så måste vara fallet.</textBlock>
    <textBlock ix="21">I frågan om skatterna, som också har varit uppe, kan vi tänka oss att sänka skatten på el och eldningsoljor till de nivåer som tillverkningsindustrin har</textBlock>
    <textBlock ix="22">- naturligtvis under förutsättning att detta finansieras via energisektorn, så att inte de 300 miljoner kronorna skall plockas från skola, barnomsorg eller något annat angeläget.</textBlock>
    <textBlock ix="23">En annan viktig del i det hela tycker jag är frågan om ansvarsfrihet för kommissionen i framtiden. Den frågan har varit uppe i EU-nämnden. Jag vet att Miljöpartiet då tyckte att man från svenskt håll inte skulle ge ansvarsfrihet för 1998, men tydligen har regeringen tyckt att det är okej att göra det. Jag skulle då vilja veta: Tycker regeringen fortfarande att det är okej med ansvarsfrihet, fast vi över huvud taget inte vet vad som hände under det året?</textBlock>
  </contentBlock>
  <contentBlock ix="11" page="0">
    <textBlock ix="0">Anf.  8  Utrikesminister ANNA LINDH (s):</textBlock>
    <textBlock ix="1">Herr talman! Jag skall försöka svara på ett antal olika frågor som har ställts. Men frågeställarna får också ursäkta om jag inte hinner med allt i denna omgång. I så fall kan jag komma tillbaka i replikerna.</textBlock>
    <textBlock ix="2">Jag kan börja med att konstatera att det finns många olika, spretiga viljor i kammaren. Några vill inte vara med alls och inte betala alls. Vore jag Johan</textBlock>
    <textBlock ix="3">Lönnroth skulle jag tycka att det kändes lite konstigt att inte vilja vara med i det projekt - det fredsprojekt</textBlock>
    <textBlock ix="4">- där ett antal länder från Östeuropa i dag står i kö för att få komma med. Några, t.ex. Centern, vill betala mer till jordbruk och regionalfonder. Vore jag Åsa</textBlock>
    <textBlock ix="5">Torstensson skulle jag kanske tycka att det kändes lite konstigt att förklara det för de skattebetalare som faktiskt skulle bli lidande av ett sådant agerande.</textBlock>
    <textBlock ix="6">Regeringen värnar EU. Vi värnar utvidgningen och att ena Öst- och Västeuropa. Vi värnar det fredsprojekt som EU är. Men vi värnar också svenska skattebetalare och vill därför få en så bra överenskommelse som möjligt. Och det lyckliga är att det här faktiskt stöder vartannat. Någon, jag tror att det var</textBlock>
    <textBlock ix="7">Åsa Torstensson, sade att den svenska snålheten i fråga om de svenska bidragen skulle drabba utvidgningen. Jag skulle vilja säga att det är precis tvärtom.</textBlock>
    <textBlock ix="8">Budgeten handlar ju om hur mycket pengar EU:s nuvarande 15 medlemsländer får göra av med. Ju strängare och stramare budget vi har för de nuvarande</textBlock>
    <textBlock ix="9">15 medlemsländerna, desto mer resurser har vi att ge till de nya medlemsländerna och desto lättare kan utvidgningen gå. En stram budget och en utvidgning av EU går alltså hand i hand. Alternativet är att vi gynnar svenska eller spanska jordbrukare på utvidgningens bekostnad, och det vill vi inte se från svensk sida.</textBlock>
    <textBlock ix="10">Låt mig innan jag går in på de olika sakområdena börja med den aktuella kris som många har talat om.</textBlock>
    <textBlock ix="11">Hur skall EU klara krisen, kortsiktigt och långsiktigt?</textBlock>
    <textBlock ix="12">På kort sikt tror jag att alla europeiska regeringschefer är överens om att man måste försöka hitta en så snabb lösning som möjligt, dvs. att vi redan i Berlin nästa vecka försöker hitta en lösning som gör att vi har en fungerande kommission.</textBlock>
    <textBlock ix="13">Det allra viktigaste är dock det långsiktiga. Hur skall vi nu kunna använda den här situationen och vända den till någonting mer positivt, till att få ett öppnare EU? Jag tog tidigare upp att Sverige i Amsterdamförhandlingen drev att vi i princip skulle få igenom en offentlighetsprincip i EU. När Amsterdamtraktaten träder i kraft innebär det också att detta skall bli verklighet. Det innebär att vi kommer att få en liknande offentlighetsprincip i EU som vi sedan tidigare har i Sverige och andra nordiska länder. Det innebär att man skall ha speciella regler för när man måste sekretessbelägga handlingar, men detta skall vara undantag i stället för regel. Det innebär att man skall upprätta listor över alla handlingar, både öppna och hemliga, osv.</textBlock>
    <textBlock ix="14">Det handlar också om hur vi skall kunna få in en ny förvaltningsstruktur i EU, dvs. få en effektivare och modernare förvaltning. Det kanske allra viktigaste är just öppenheten, som vi har berört. Men det handlar också om att få ett mindre hierarkiskt och mindre slutet system, ett system där man fördelar ansvar och tar ansvar. Det här är frågor som vi har drivit tidigare och som jag tror att vi har mycket större möjligheter att nu få gehör för efter det som har hänt.</textBlock>
    <textBlock ix="15">Sedan går jag över till själva frågorna kring</textBlock>
    <textBlock ix="16">Agenda 2000. Låt mig börja med bördefördelningen och kostnaderna för Sverige.</textBlock>
    <textBlock ix="17">Lars Tobisson undrade om jag ansåg att det bara var den tidigare borgerliga regeringens fel att Sverige betalade ett så högt nettobidrag. Nej, jag tycker inte att det är så enkelt som att det bara skulle vara Lars</textBlock>
    <textBlock ix="18">Tobissons eller Anne Wibbles fel. Regeringen har naturligtvis alltid ett huvudansvar för förhandlingar, men jag tycker nog att alla de partier i den svenska riksdagen som var med då skall ta ett ansvar för att vi fick ett dåligt resultat i förhandlingarna. Vi måste utgå från att vi har en besvärlig svensk nettobörda, och sedan får vi göra vad vi kan för att förbättra den inför framtiden.</textBlock>
    <textBlock ix="19">Kommissionens förslag innebär tyvärr att vi skulle få betala ännu mer i framtiden, eftersom kostnaderna tillåts öka och vi som nettobidragsgivare därmed också får betala mer. Här har vi från svensk sida försökt arbeta med olika förslag, såsom jag sade tidigare, t.ex. att sätta ett tak för hur höga bidrag ett land skall betala - det som med ett annat ord kallas för nettokorrigeringsmekanism. Vi har också diskuterat om vi kan slippa vara med och finansiera Storbritanniens speciella rabatt. Det är ju en regel som bara gäller för Storbritannien efter det att Margaret Thatcher drämde handväskan i bordet, som Johan Lönnroth sade. Kanske kan vi hitta några lösningar där för att komma fram till ett bättre resultat för svensk del.</textBlock>
    <textBlock ix="20">Jag tycker att det är viktigt att vi har rimliga förväntningar på den här förhandlingen, eftersom vi har ett svårt utgångsläge. Men jag kan försäkra Johan</textBlock>
    <textBlock ix="21">Lönnroth och alla andra att vi skall göra allt vi kan.</textBlock>
    <textBlock ix="22">Tror vi att det underlättar om Göran Persson dunkar skorna i bordet och jag portföljen - jag har ingen handväska - kan jag garantera att vi gör det också, även om jag inte är säker på att detta är det mest effektiva i förhandlingarna. Och om Johan Lönnroth tycker att Erik Åsbrink är hård i de interna förhandlingarna kan jag garantera att han har varit lika bestämd i de EU-förhandlingar som förs, liksom både</textBlock>
    <textBlock ix="23">Göran Persson och undertecknad.</textBlock>
    <textBlock ix="24">Lars Tobisson tog upp att vi skulle förlora 2 miljarder i onödan på att inte vara med i EMU. Jag inser att Lars Tobisson tyckte att det var ett bra debattknep, men han glömde tala om att vi faktiskt får tillbaka de pengarna året efter. Om vi förlorar på valutakursen får vi tillbaka det året efter. Där gör vi alltså ingen förlust. Det är slutsatsen. Detta påverkar inte den svenska betalningen.</textBlock>
    <textBlock ix="25">Johan Lönnroth sade att detta kostar oss 2 400 kr per invånare. Då räknar han ingenting av det vi faktiskt får tillbaka från EU i olika stödformer, som ju faktiskt går till olika drabbade och utsatta regioner i</textBlock>
    <textBlock ix="26">Sverige eller t.ex. till lantbruket.</textBlock>
    <textBlock ix="27">Marianne Samuelsson undrade över avgiftsökningen. Den summa hon pekar på är lite svår att jämföra med de andra, eftersom den inkluderar dels inflationsuppräkning, dels ökningen på grund av utvidgningen.</textBlock>
    <textBlock ix="28">Den fråga som kanske har diskuterats mest är jordbrukspolitiken. Vi kan se en total splittring mellan de partier som finns här, som både vill att man skall minska bidragen och att man skall öka dem.</textBlock>
    <textBlock ix="29">Regeringens linje är mycket tydlig. Vi skulle vilja hålla jordbrukspolitiken på 40,5 miljarder euro. Vi vill därför ha en nedtrappning av jordbruksstödet. Det har varit en fullständigt enig linje. Det uttalade också jordbruksministern i en egen deklaration i direkt samband med jordbruksministrarnas möte, när överenskommelsen slöts. Hon förklarade att detta var bra i innehåll, men det saknade den viktiga ekonomiska aspekten att trappa ned kostnaden.</textBlock>
    <textBlock ix="30">Några talare säger att jordbruksöverenskommelsen inte är en revolution. Nej, det kanske inte är en revolution, men det är faktiskt den största reform som har gjorts av EU:s jordbrukspolitik sedan den startades 1957. Jag upptäckte att vi är årsbarn, jordbrukspolitiken i EU och jag. Jag hoppas att jag har förändrat mig mer än EU:s jordbrukspolitik under de här åren.</textBlock>
    <textBlock ix="31">I denna reform, som alltså är den största förändring som faktiskt har skett av jordbrukspolitiken sedan 1957, har Margareta Winberg och de svenska förhandlarna lyckats få gehör för ett antal svenska önskemål. Reform av mjölksektorn och ett antal specifika svenska frågor: ensilage, dikor, handjur, oljeväxter, m.m. Vill ni diskutera de olika frågorna i detalj tror jag att ni gör det bättre med jordbruksministern.</textBlock>
    <textBlock ix="32">Även om vi har haft principer när det gäller jordbruksreformen har vi samtidigt velat se till att de svenska lantbrukarna får bra villkor. Där har vi ett antal specifika svenska frågor.</textBlock>
    <textBlock ix="33">Jämförelsen med Finland, som flera har gjort, haltar. Sverige har ett mycket rationellare och modernare jordbruk. Det kan svenska lantbrukare vara stolta över. Jag tror att hälften så många lantbrukare producerar lika mycket som man gör i Finland. Vi är övertygade om att den här överenskommelsen i och med att man faktiskt stärker marknadskrafterna på jordbruksområdet också kommer att gynna det jordbruk som har kommit längst när det gäller marknadskraft, och det är det svenska jordbruket.</textBlock>
    <textBlock ix="34">Jämför man med de norrländska bönderna, som har ungefär samma situation som de finländska bönderna, kan man konstatera att de har samma stöd enligt EU-reglerna.</textBlock>
    <textBlock ix="35">Vi får också ett bra återflöde av den senaste överenskommelsen. Men målet med jordbruksreformen är naturligtvis att det skall underlätta östutvidgningen.</textBlock>
    <textBlock ix="36">Vi skall fortsätta avregleringen. EU skall också vara mer öppet för import från tredje världen. Jag tycker ofta att det är pinsamt när jag träffar representanter från utvecklingsländer och de talar om sina problem att exportera sina jordbruksvaror till EU.</textBlock>
    <textBlock ix="37">Vi skall ha en politik för konsumenterna, så att mjölken, brödet, köttet blir billigare för konsumenterna. Jordbruksreformen var bra steg på vägen.</textBlock>
    <textBlock ix="38">Kommissionens förslag när det gäller strukturoch regionalpolitiken innebär att man går över från sex mål till tre.</textBlock>
    <textBlock ix="39">Mål 1 är stöd till regioner som släpar efter vad gäller välstånd. Det är framför allt nuvarande mål 6</textBlock>
    <textBlock ix="40">och väldigt perifera regioner, några speciella fall, som kommer att räknas in i mål 1.</textBlock>
    <textBlock ix="41">Mål 2 blir stöd till områden i industriell och ekonomisk omvandling, strukturomvandling.</textBlock>
    <textBlock ix="42">Mål 3 är mer programanslutet. Stöd till utbildning, praktik och sysselsättning.</textBlock>
    <textBlock ix="43">Inriktningen är att man skall koncentrera insatserna på de områden som behöver det allra bäst. Det här är bra och viktigt för att vi skall skapa ett utrymme för EU:s utvidgning.</textBlock>
    <textBlock ix="44">Samtidigt som vi stöder är vi måna om att behålla vår svenska andel av strukturfonderna. Vi vill bibehålla och förstärka vårt glesbygdsstöd. En del har satt</textBlock>
    <textBlock ix="45">Norrland och mål 1 i motsats till resten av landet.</textBlock>
    <textBlock ix="46">Men det är viktigt att säga att får vi igenom den svenska förhandlingslinjen skulle det gagna hela</textBlock>
    <textBlock ix="47">Sverige. Får vi ett mål 1-område som omfattar alla de fyra nordliga Norrlandslänen, och hela länen, innebär det att det mål 2-stöd som satsas där i dag i stället kan satsas i andra delar av landet.</textBlock>
    <textBlock ix="48">Avslutningsvis, herr talman, råder det ändå enighet kring en del frågor här i kammaren, och det tycker jag är viktigt. Jag hoppas att vi kan vara överens om att det vi nu driver, striktare budget, ett reformerat jordbruk och enklare regler för strukturfonderna, är viktigt därför att det också underlättar EU:s fortsättning som fredsprojekt och EU:s utvidgning till Östeuropa.</textBlock>
  </contentBlock>
  <contentBlock ix="12" page="0">
    <textBlock ix="0">Anf.  9  LARS TOBISSON (m) replik:</textBlock>
    <textBlock ix="1">Herr talman! Medlemsförhandlingarna gällde inte avgiftssystemets konstruktion. Det var redan fastlagt när vi kom så långt. Det är okunnigt av utrikesministern att hävda att det var dåliga förhandlingar som ledde till att vi blev nettobidragsgivare. Jag kan inte förstå hur en sådan slutsats kan dras, eftersom vi beträffande reglerna för infasning av avgiften var så noga med att hela tiden ha kontakt med den socialdemokratiska oppositionen, som då inte hade några invändningar, utan tvärtom delade vår uppfattning att det var ett överraskande bra resultat.</textBlock>
    <textBlock ix="2">Det är likaledes, såvitt jag förstår, okunnigt av utrikesministern att hävda att vi får tillbaka 2 miljarder.</textBlock>
    <textBlock ix="3">Den kostnad vi har åsamkats för detta år beror på att kronans värde i förhållande till euron var sämre när kurserna lades fast i maj, och vi hade chansen att inträda, än den var när euron infördes. Jag vill gärna att utrikesministern förklarar hur vi skall kunna få de pengarna tillbaka.</textBlock>
    <textBlock ix="4">Sedan ställde jag några frågor till utrikesministern. Den mest påträngande gäller hur vi skall få en fungerande kommission. Jag vill hävda att en stark kommission är de mindre EU-ländernas bästa vän. Vi har all anledning att eftersträva detta. Då ställer jag frågan: Hur klarar man slutförhandlingen om Agenda 2000 utan att kommissionen kan vara med och lägga fram de kompromissförslag som alltid behövs i en sådan här slutförhandling? Och hur får vi fram underlag för den kommande regeringskonferensen om vi bara har en kommission som sitter som expeditionsministär?</textBlock>
    <textBlock ix="5">Jag frågade förut om man tänker sig att gå igenom hela den komplicerade procedur som krävs för att få en ny kommission, som då bara sitter i som mest nio månader, fram till nästa kommission, eller om man är beredd att verka för, vilket jag tycker vore bäst, en tillfällig lösning baserad på en del av de nuvarande ledamöterna av kommissionen.</textBlock>
  </contentBlock>
  <contentBlock ix="13" page="0">
    <textBlock ix="0">Anf.  10  Utrikesminister ANNA LINDH (s)</textBlock>
    <textBlock ix="1">replik:</textBlock>
    <textBlock ix="2">Herr talman! När det gäller det tidigare förhandlingsresultatet är det inte okunnighet. Det är faktiskt ärlighet från oss båda att erkänna att det resultat vi uppnådde när vi blev medlemmar i EU inte gav oss ett bra resultat ekonomiskt. Vi måste kunna erkänna att vi har en hög nettobörda. Nu har vi också ett gemensamt ansvar för att försöka se till att vi får ett så bra utfall för Sveriges del som möjligt samtidigt som vi värnar viktiga principer som utvidgning och reformer av jordbruks- och strukturpolitiken.</textBlock>
    <textBlock ix="3">Sedan kan jag hålla med Lars Tobisson om att det är väldigt viktigt för oss i ett litet land med en stark kommission. Det är i praktiken omöjligt, förmodligen också ogörligt enligt författningen, att kunna utse hela den nya kommissionen för nästa femårsperiod i förväg. Då återstår i realiteten möjligheten att förnya några av ledamöterna i kommissionen och i övrigt låta kommissionen fortsätta med också några av de gamla ledamöterna fram till årsskiftet, när den helt nya kommissionen tillsätts.</textBlock>
    <textBlock ix="4">Hur stora förändringar det blir i en sådan här interimskommission, alltså en tillfällig kommission, är det för tidigt att säga i dag. Men det finns en bred överensstämmelse mellan regeringscheferna om att man ändå skall försöka hitta en fungerande tillfällig kommission, en interimskommission, som kan sitta året ut.</textBlock>
    <textBlock ix="5">Den kommissionen kommer dock inte att hinna ta fram några förslag när det gäller Agenda 2000 till</textBlock>
    <textBlock ix="6">Berlinmötet, som äger rum nästa vecka. Ledamöterna utses ju samtidigt som förhandlingen sköts. Där hoppas jag att alla medlemsländer tar på sig ansvaret att försöka se till att vi klarar att få igenom Agenda 2000, trots att vi inte kommer att ha en sittande kommission vid det tillfället.</textBlock>
  </contentBlock>
  <contentBlock ix="14" page="0">
    <textBlock ix="0">Anf.  11  LARS TOBISSON (m) replik:</textBlock>
    <textBlock ix="1">Herr talman! Först och främst: Den nettobörda som vi dras med följer av den avgiftskonstruktion och de finansiella perspektiv som förelåg när vi inträdde i</textBlock>
    <textBlock ix="2">EU. Det gick inte att påverka då. Vad vi kunde påverka var själva infasningsreglerna, och de var vi överens om.</textBlock>
    <textBlock ix="3">Sedan noterar jag att utrikesministern inte förklarade hur vi skulle kunna få tillbaka de 2 miljarderna.</textBlock>
    <textBlock ix="4">Kom igen nu och förklara det!</textBlock>
    <textBlock ix="5">När det gäller kommissionen tror jag att det är en vettig uppläggning som utrikesministern här talar om.</textBlock>
    <textBlock ix="6">Jag tror också att man skall göra så och att det har betydelse redan för utgången av Agenda 2000-</textBlock>
    <textBlock ix="7">förhandlingarna i nästa vecka att man vet hur man skall hantera frågan, även om kommissionen då fortfarande är skadskjuten.</textBlock>
    <textBlock ix="8">Jag skulle vilja lägga till en sak: En av de kommissionärer som är minst anfäktad av de svårigheter som har varit är Leon Brittan. Han har en nyckelroll när det gäller att förhandla om banantvisten och andra svårigheter som vi har på handelssidan men också att förbereda den kommande WTO-rundan. Det är därför önskvärt att han får en nyckelroll i fortsättningen. Att bli av med honom nu skulle vara direkt förödande för</textBlock>
    <textBlock ix="9">EU:s möjligheter att sköta handelsförhandlingar i framtiden.</textBlock>
  </contentBlock>
  <contentBlock ix="15" page="0">
    <textBlock ix="0">Anf.  12  Utrikesminister ANNA LINDH (s)</textBlock>
    <textBlock ix="1">replik:</textBlock>
    <textBlock ix="2">Herr talman! Vi kanske inte skall ta namndiskussionerna om de enskilda kommissionärerna direkt i kammaren. Det är naturligtvis viktigt att komma ihåg att det skiljer sig väldigt mycket i den kritik som rapporten ger de olika kommissionärerna. Några kommissionärer har gjort sig skyldiga till oerhört allvarliga övergrepp. Ta t.ex. Edith Cresson. I rapporten kallas det som hänt för ren nepotism. Detta är naturligtvis oerhört allvarligt. Även om man tycker att kommissionen också skall ha ett gemensamt ansvar gäller det att kunna se skillnaderna mellan det och de kommissionärer som bara så att säga har ett gemensamt ansvar, inte ett individuellt ansvar.</textBlock>
    <textBlock ix="3">De 2 miljarderna får vi igen, Lars Tobisson, genom att man kompenseras och får tillbaka den typen av valutaförluster.</textBlock>
    <textBlock ix="4">Hur ser vi då till att vi klarar Agenda 2000 i Berlin? Ja, när vi inte har en fungerande kommission utan så att säga har den gamla kommissionen kvar kan det kompenseras genom att vi har en aktiv ordförande - ett aktivt tyskt ordförandeskap som är fast beslutet att driva igenom Agenda 2000 därför att man också vet att det senare kommer att underlätta utvidgningen. Om alla medlemsländer då är beredda att ta sitt ansvar och att se till att vi, trots den här krisen för kommissionen, tar oss igenom Agenda 2000 och fattar beslut om den stora reformen, som är så viktig för EU:s framtid, vore det, tycker jag, en väldigt bra signal att skicka till alla medborgare i Europa.</textBlock>
  </contentBlock>
  <contentBlock ix="16" page="0">
    <textBlock ix="0">Anf.  13  JOHAN LÖNNROTH (v) replik:</textBlock>
    <textBlock ix="1">Herr talman! EU har säkert bidragit till att det nog aldrig blir krig mellan länderna inom EU. Det är bra.</textBlock>
    <textBlock ix="2">Men det är inte där som de framtida krigsriskerna finns. I dag tycker jag att man ser en process som handlar om att motsättningarna mellan de olika handelsblocken skärps. Där finns också krigsriskerna. De finns alltså på den globala nivån. Jag är rädd att det -</textBlock>
    <textBlock ix="3">som EU nu utvecklas, med EMU och mot en superstat - snarare blir högre murar mot resten av världen.</textBlock>
    <textBlock ix="4">Jag ser fram emot att på TV få se utrikesministern drämma sin portfölj i bordet. Jag har tidigare tagit detta med Göran Perssons skor som ett löfte att försöka övertala statsministern att göra som Chrusjtjev en gång gjorde och slå sin sko i bordet.</textBlock>
    <textBlock ix="5">Jag talade om bruttosiffrorna, och det är relevant att tala om dem. Det är ju ändå skattebetalarna som står för dem. Återflödet hamnar i privata företag och i privata individers fickor. Men jag har faktiskt också räknat på nettosiffrorna. Det handlar då om 1 400 kr per invånare i dag. Kommissionens förslag för år</textBlock>
    <textBlock ix="6">2006 landar på i storleksordningen 1 800 kr per invånare. Regeringens linje är 1 200 kr per invånare. Det är alltså mycket stora skillnader. Därför vill jag upprepa: Var går utrikesministerns smärtgräns? När kommer den svenska regeringen att säga absolut nej?</textBlock>
  </contentBlock>
  <contentBlock ix="17" page="0">
    <textBlock ix="0">Anf.  14  Utrikesminister ANNA LINDH (s)</textBlock>
    <textBlock ix="1">replik:</textBlock>
    <textBlock ix="2">Herr talman! Johan Lönnroth frågade om smärtgränsen men jag tror inte att Johan Lönnroth är beredd att före en förhandling offentligt deklarera var hans smärtgräns går. Det skulle inte ge Johan Lönnroth särskilt bra resultat i förhandlingarna. Så agerar inte heller regeringen.</textBlock>
    <textBlock ix="3">När det gäller frågan om EU kontra omvärlden är det, Johan Lönnroth, väldigt viktigt att vi ser till att</textBlock>
    <textBlock ix="4">EU är ett EU som är öppet mot omvärlden. Jag kan se både väldigt glädjande exempel och negativa exempel men där kan Sverige faktiskt vara med och bidra till att EU blir ett EU som är öppet mot omvärlden. Att</textBlock>
    <textBlock ix="5">Sverige skulle ställa sig utanför EU skulle bara innebära att vi byggde upp murar mot den gemenskap där i princip alla andra europeiska länder deltar. Det skulle inte heller underlätta kontakterna för Sverige med världen utanför EU.</textBlock>
  </contentBlock>
  <contentBlock ix="18" page="0">
    <textBlock ix="0">Anf.  15  JOHAN LÖNNROTH (v) replik:</textBlock>
    <textBlock ix="1">Herr talman! Jag kan väl erkänna att det inte är så lätt att exakt spika det här med smärtgräns. Jag efterlyser ändå hårdare uttalanden från regeringen. Det har varit, tycker jag, ganska mycket av ett slags inställning att man redan har accepterat att den egna linjen inte kommer att gå igenom.</textBlock>
    <textBlock ix="2">I mitt huvudanförande försökte jag visa på att det faktiskt finns en motsättning mellan engagemanget på den globala nivån och engagemanget på EU-nivån.</textBlock>
    <textBlock ix="3">Det har varit en trend i Sverige att det i denna kammare mera talas om interna EU-angelägenheter, som ju dagens debatt är ett exempel på. Debatten om Sveriges ansvar och roll på den globala arenan har däremot mer och mer tystnat.</textBlock>
    <textBlock ix="4">Det är oerhört viktigt att vi nu får till stånd en diskussion om hur vi skall bygga motmakter till den enorma kapitalmakt som har brett ut sig över världen.</textBlock>
    <textBlock ix="5">Hur skall vi skapa regler över världen som begränsar storfinansens makt? Den diskussionen är oändligt mycket mer angelägen än de eviga debatterna om</textBlock>
    <textBlock ix="6">EU:s regleringssystem. Det handlar alltså snarare om var regeringen lägger sitt engagemang.</textBlock>
  </contentBlock>
  <contentBlock ix="19" page="0">
    <textBlock ix="0">Anf.  16  Utrikesminister ANNA LINDH (s)</textBlock>
    <textBlock ix="1">replik:</textBlock>
    <textBlock ix="2">Herr talman! För det första är det inte alls så att vi har accepterat kommissionens förslag. Vi har tvärtom sagt att det är fullständigt oacceptabelt för Sverige att acceptera det och därmed betala så mycket som skulle kunna bli konsekvensen.</textBlock>
    <textBlock ix="3">För det andra har vår röst när det gäller resten av världen inte alls tystnat. Så sent som häromveckan gav vi riksdagen en Asienskrivelse som handlar om regeringens syn på vårt framtida samarbete med Asien och alla de länder som finns i Asien. Tidigare har vi haft en presentation i riksdagen, och personligen har jag ägnat en stor del av våren åt Afrika, en kontinent där vi kan se både glädjeämnen och väldigt stora problem. Gentemot Asien, Afrika, Latinamerika och andra kontinenter är det, tror jag, en styrka att vi kan agera både som svenskar, som Sverige, och genom</textBlock>
    <textBlock ix="4">EU för att därmed kunna påverka också EU:s politik.</textBlock>
  </contentBlock>
  <contentBlock ix="20" page="0">
    <textBlock ix="0">Anf.  17  ÅSA TORSTENSSON (c) replik:</textBlock>
    <textBlock ix="1">Herr talman! Centerpartiet förordar, utrikesministern, absolut inte en ökning av Sveriges medlemsavgift. Däremot gör vi precis det som utrikesministern fångade in, nämligen vänder på perspektivet just från skattebetalarnas aspekt. Det är därför som jag har frågor till utrikesministern. Det gäller den totala koncentrationen på budgetrestriktiviteten för att utifrån denna diskutera den svenska nettobidragsutgiften.</textBlock>
    <textBlock ix="2">Man lägger ju ambitionen på den ena sidan och ger inga signaler eller möjligheter till en diskussion om återflödet till Sverige.</textBlock>
    <textBlock ix="3">Är Sveriges regering i sina förhandlingar, t.ex. när det gäller de kvarvarande strukturfonderna, intresserad av att bibehålla det återflöde som många av våra småorter i dag är starkt beroende av? När det gäller nuvarande mål 2-områden, starka industriorter i strukturförändring och våra landsbygdsorter i 5 B-</textBlock>
    <textBlock ix="4">området har ingenting av detta klargjorts eller diskuterats. Den aspekt som jag tycker är väldigt viktig utifrån ett ledarskap när vi diskuterar EU-</textBlock>
    <textBlock ix="5">problematiken och EU-frågorna är att få det hela förankrat och att få en delaktighet också i det svenska medborgarperspektivet.</textBlock>
  </contentBlock>
  <contentBlock ix="21" page="0">
    <textBlock ix="0">Anf.  18  Utrikesminister ANNA LINDH (s)</textBlock>
    <textBlock ix="1">replik:</textBlock>
    <textBlock ix="2">Herr talman! När det gäller principerna tycker jag att det är viktigt för Åsa Torstensson - Centern har ju talat för det högre jordbruksstödet - att komma ihåg att för varje krona vi får betalar vi mer eftersom vi är nettobidragsgivare, för varje krona eller euro som</textBlock>
    <textBlock ix="3">EU:s budget ökar minskar möjligheterna och förutsättningarna för en utvidgning. Därför är det viktigt att vi sätter budgeten i centrum både för att hålla den gemensamma europeiska budgeten så stram som möjligt och också för att inom den ramen få ett så bra resultat för Sverige som möjligt.</textBlock>
    <textBlock ix="4">När det gäller strukturfonderna förmodar jag att vi alla inom våra respektive partier och folkrörelser har tagit möjligheten att informera våra medlemmar om den svenska positionen. Det har informerats om den i</textBlock>
    <textBlock ix="5">EU-nämnden och i regeringens diskussioner med övriga partier i en mycket öppen anda under hela förhandlingstiden. Positionen innebär att vi vill se till att få ett bra stöd för Norrland, för alla de fyra Norrlandslänen inklusive att vi därmed får en bättre situation för andra områden i Sverige i dag som ingår i s.k.</textBlock>
    <textBlock ix="6">mål 2-områden.</textBlock>
  </contentBlock>
  <contentBlock ix="22" page="0">
    <textBlock ix="0">Anf.  19  ÅSA TORSTENSSON (c) replik:</textBlock>
    <textBlock ix="1">Herr talman! Jag vill åter påpeka att jag är väldigt starkt kritisk till den svenska regeringens förhållningssätt vad gäller det strategiska sättet att förhandla, att man ensidigt diskuterar budgetrestriktiviteten och inte tar en aktiv och utvecklande debatt vad gäller strukturfondernas framtid i Sverige.</textBlock>
    <textBlock ix="2">Tillbaka till den andra delen, som handlar om jordbrukspolitiken. Anna Lindh beskrev berömmande</textBlock>
    <textBlock ix="3">Margareta Winbergs förhandlingsresultat i jordbruksförhandlingarna. Strax efter markerade Erik Åsbrink att åtgärder måste vidtas i ett senare förhandlingsläge.</textBlock>
    <textBlock ix="4">Utgifterna måste pressas. Vad är det som gäller?</textBlock>
    <textBlock ix="5">Kommer regeringen att förändra det förhandlingsläge som Margareta Winberg har nått?</textBlock>
  </contentBlock>
  <contentBlock ix="23" page="0">
    <textBlock ix="0">Anf.  20  Utrikesminister ANNA LINDH (s)</textBlock>
    <textBlock ix="1">replik:</textBlock>
    <textBlock ix="2">Herr talman! Först om strukturfonderna. Sverige har drivit mycket aktivt att vi skall få ett bra regionalpolitiskt stöd i Sverige, men vi driver också väldigt tydligt att vi skall hålla igen på budgeten av alla de skäl som jag beskrivit. Jag vet inte riktigt vad det är som brister i strategin enligt Åsa Torstensson. Tvärtom är det här den absolut enklaste modellen för att vi både skall få ett stöd till Sverige och dessutom skall kunna klara utvidgningen och andra mål, ifall vi nu klarar den svenska linjen: både stöd till Norrland och en skärpt budget.</textBlock>
    <textBlock ix="3">I jordbrukspolitiken finns inga olika ståndpunkter eller ställningstaganden i den svenska regeringen. Vi har alla sagt att vi skulle vilja se en ram på 40,5 miljarder euro. Eftersom den nuvarande överenskommelsen inte ligger på 40,5 miljarder euro skulle vi vilja se en nedtrappning av stödet, s.k. degressivitet, så att man kommer ned till 40,5 miljarder euro. Men vi tycker samtidigt att den överenskommelse som gjordes ändå var ett mycket viktigt steg på vägen, eftersom det faktiskt är den största reformen av EU:s jordbrukspolitik sedan 1957. Det har Margareta Winberg och andra all anledning att vara nöjda med.</textBlock>
  </contentBlock>
  <contentBlock ix="24" page="0">
    <textBlock ix="0">Anf.  21  KARL-GÖRAN BIÖRSMARK (fp)</textBlock>
    <textBlock ix="1">replik:</textBlock>
    <textBlock ix="2">Herr talman! Utrikesministern sade att det är spretiga viljor här i kammaren. Det kan jag naturligtvis hålla med om. Det är ingen nyhet heller. Vi har ju partier som inte vill vara med i EU-samarbetet över huvud taget utan vill lämna det, såsom Vänsterpartiet och Miljöpartiet. Det är som sagt ingen nyhet, men det som är intressant i sammanhanget är egentligen att det är spretiga viljor inom regeringen. Det är olika signaler som regeringen sänder ut. När man lyssnar på utrikesministern här måste jag säga att det är en väldigt positiv anklang i anföranden och i repliker.</textBlock>
    <textBlock ix="3">Det välkomnar jag. Det andas en EU-vän i hennes ord. Däremot om man lyssnar på andra ministrar,</textBlock>
    <textBlock ix="4">Margareta Winberg, Marita Ulvskog och andra, märker man en annan framtoning. Det är naturligtvis bekymmersamt att regeringen är splittrad i frågan. Vi kan ta t.ex. statsministern eller finansministern som inte ger besked i EMU-frågan. Detta är förbryllande för svenska folket. Det här är en signal som borde vara en varning i den kommande valrörelsen inför</textBlock>
    <textBlock ix="5">EU-valet.</textBlock>
    <textBlock ix="6">Jag skulle vilja skicka med inför de fortsatta förhandlingarna det här med Thatcherrabatten. Det är orimligt att England skall fortsätta att ha en rabatt i det här sammanhanget när t.ex. Sverige betalar mycket mer. Här har utrikesministern ändå en bra kontakt med sin gode vän Tony Blair som tillhör</textBlock>
    <textBlock ix="7">Labour och borde försöka påverka honom. Det vill jag gärna skicka med.</textBlock>
  </contentBlock>
  <contentBlock ix="25" page="0">
    <textBlock ix="0">Anf.  22  Utrikesminister ANNA LINDH (s)</textBlock>
    <textBlock ix="1">replik:</textBlock>
    <textBlock ix="2">Herr talman! Om Margareta Winberg ibland låter mer negativ om EU än jag kanske inte är så konstigt eftersom hon har ansvaret för jordbrukspolitiken. Det är verkligen EU:s akilleshäl, en oproportionerligt stor akilleshäl.</textBlock>
    <textBlock ix="3">När det gäller den brittiska rabatten kan jag naturligtvis hålla med om att den i dagens läge ter sig orimlig för ett antal andra medlemsländer. Det har vi också framfört till våra vänner i Storbritannien vid ett antal tillfällen. Samtidigt är det så att ingen regering blir överdrivet populär på att förhandla bort förmåner som man har fått. Därför kan jag inse att regeringen i</textBlock>
    <textBlock ix="4">Storbritannien sitter i ett dilemma när det gäller att ge upp den brittiska rabatten.</textBlock>
  </contentBlock>
  <contentBlock ix="26" page="0">
    <textBlock ix="0">Anf.  23  KARL-GÖRAN BIÖRSMARK (fp)</textBlock>
    <textBlock ix="1">replik:</textBlock>
    <textBlock ix="2">Herr talman! Jag vill ändå att utrikesministern försöker, tillsammans med andra ministrar som skall förhandla om detta, att höja rösten när det gäller</textBlock>
    <textBlock ix="3">Thatcherrabatten därför att den är orimlig.</textBlock>
    <textBlock ix="4">Jag har en konkret fråga: Det har figurerat olika siffror på med hur mycket jordbruksuppgörelsen har spräckt budgeten på 40,5 miljarder. Vi vet inte om det är 1, 2, 3, 4 eller 5 miljarder. Där borde vi få ett besked. Det måste naturligtvis betyda att man måste pruta på något annat område för att klara den allra viktigaste uppgiften, nämligen östutvidgningen. Det är huvuduppgiften. Vi får inte, på grund av att man inte kunnat upprätthålla en budgetdisciplin, missa denna historiska chans att få med öststater som nu knackar på dörren. Det är otroligt viktigt. Om vi missar denna chans nu, då kan det dröja ganska länge innan vi har möjlighet att ta in nya medlemmar i EU.</textBlock>
  </contentBlock>
  <contentBlock ix="27" page="0">
    <textBlock ix="0">Anf.  24  Utrikesminister ANNA LINDH (s)</textBlock>
    <textBlock ix="1">replik:</textBlock>
    <textBlock ix="2">Herr talman! Jag kan inte ge någon exakt siffra på jordbruksuppgörelsen i dag. Jag skulle gärna vilja ha den själv, men det finns inte den typen av exakta beräkningar ännu. Det blir lätt så att det låter som om det vore en fråga för den svenska regeringen. Den svenska regeringen satt inte ensam vid förhandlingsbordet när jordbruksuppgörelsen träffades. Det fanns</textBlock>
    <textBlock ix="3">14 andra viljor vid ordet. Den viktiga frågan är att vi måste se till att klara utvidgningen. Där upplever jag att vi är fullständigt ense.</textBlock>
  </contentBlock>
  <contentBlock ix="28" page="0">
    <textBlock ix="0">Anf.  25  MARIANNE SAMUELSSON (mp)</textBlock>
    <textBlock ix="1">replik:</textBlock>
    <textBlock ix="2">Herr talman! När utrikesministern beskrev krisen med kommissionens avgång sade hon att frågan skulle få en snabb lösning. Dessutom sade utrikesministern att vi skulle få offentlighetsprincipen och regler om när sekretess fick tillämpas.</textBlock>
    <textBlock ix="3">Det här är ju en gammal fråga som vi känner igen delvis från tiden innan Sverige blev medlem. Vi skulle få både offentlighetsprincip och meddelarskydd inom EU bara Sverige blev medlem och kunde påverka. Nu har vi sett hur seg den processen har varit. Är det så att det finns någon öppning nu för att offentlighetsprincipen skall tillämpas, och finns det också någon diskussion om meddelarskydd? Då tänker jag särskilt på den person som avslöjade skandalerna och som nu är arbetslös därför att han visade civilkurage och vågade tala om att man här misskötte sina uppdrag. Har regeringen i det fallet agerat för att man faktiskt måste tillåta en viss form av öppenhet och civilkurage inom EU?</textBlock>
  </contentBlock>
  <contentBlock ix="29" page="0">
    <textBlock ix="0">Anf.  26  Utrikesminister ANNA LINDH (s)</textBlock>
    <textBlock ix="1">replik:</textBlock>
    <textBlock ix="2">Fru talman! När det gäller meddelarskyddet tyckte jag att brevväxlingen mellan Göran Persson och</textBlock>
    <textBlock ix="3">Santer var ganska tydlig vad gäller den svenska inställningen till detta. Göran Perssons kritik av vad som skedde med den här tjänstemannen innebar ju sedan att han fick en brevväxling med EU:s president i kommissionen, och enligt svenska regler offentliggjordes ju brevet. Det ger väl en ganska bra bild av skillnaden mellan förhållandena hittills i EU-</textBlock>
    <textBlock ix="4">kommissionen och Sverige.</textBlock>
    <textBlock ix="5">Men Sverige har ju inte suttit overksamt under de här åren. Vi fick in i Amsterdamtraktaten en skrivning om offentlighet och öppenhet som innebar att när Amsterdamtraktaten nu träder i kraft kommer också offentlighetsprincipen att fungera inom EU</textBlock>
    <textBlock ix="6">med ett antal konkreta specifika regler som jag tidigare gick igenom.</textBlock>
    <textBlock ix="7">Nu ser jag att min talartid är slut, och därmed vill jag tacka kammaren för den här debatten. Jag hoppas att vi kan fortsätta se till att vi gemensamt får ett bra resultat i förhandlingarna och fortsätter att lägga grunden för EU:s utvidgning och enandet av Östeuropa och Västeuropa!</textBlock>
  </contentBlock>
  <contentBlock ix="30" page="0">
    <textBlock ix="0">Anf.  27  MARIANNE SAMUELSSON (mp)</textBlock>
    <textBlock ix="1">replik:</textBlock>
    <textBlock ix="2">Fru talman! Jag tackar också för debatten, och också för svaret att Sverige driver på arbetet med offentlighetsprincipen. Det är så oerhört viktigt, om man över huvud taget skall få ett någorlunda demokratiskt fungerande system, att det finns en offentlighetsprincip och också, som jag ser det, ett meddelarskydd. Särskilt med tanke på vad som har hänt borde det vara ännu mer angeläget att man faktiskt får med detta med meddelarskydd. Jag har förstått att det är milsvida skillnader i uppfattning emellan EU-</textBlock>
    <textBlock ix="3">länderna i hur man ser på möjligheten att få ett meddelarskydd. Den svenska uppfattningen tycks ju inte vara den som råder i alla fall, och det är väl naturligtvis en lång process att få övriga länder att hänga med på det här.</textBlock>
    <textBlock ix="4">Jag tror att det är oerhört viktigt för att över huvud taget kunna få en tilltro till ett system som i dag uppenbarligen inte alls fungerar demokratiskt, där insyn och kontroll är under all kritik och där man inte ens vågar kritisera. Det tycker jag också att vi tyvärr har sett i den här processen som har pågått en lång tid, att inte ens regeringen har vågat kritisera EU-</textBlock>
    <textBlock ix="5">kommissionen tillräckligt tydligt. Det är först när man har fått den här rapporten, av vilken misskötseln framgår väldigt tydligt, som man också vågar säga att det var rätt att kommissionen nu avgick. Det här fanns ju ändå uppe på EU:s bord för ganska länge sedan, och det hade också varit möjligt att i tid påpeka det.</textBlock>
  </contentBlock>
  <contentBlock ix="31" page="0">
    <textBlock ix="0">Anf.  28  HOLGER GUSTAFSSON (kd):</textBlock>
    <textBlock ix="1">Fru talman! Jag skall försöka att vara klädsam gentemot Åsa Torstensson som tyckte att kristdemokraterna borde förklara hur lägre avgifter inte skall försämra för svenska bönder, och det har jag inte svårt att göra.</textBlock>
    <textBlock ix="2">Vi kristdemokrater accepterar att vi får sänkta stöd även till jordbruket på lång sikt och lika för alla.</textBlock>
    <textBlock ix="3">Den linjen har vi drivit i EU-nämnden, och jag har inte uppfattat att Centern heller har haft någon annan linje i den frågan. Den linje vi driver i det här sammanhanget är mycket tydlig. Det är lika villkor för alla bönder och också andra näringsidkare i Sverige jämfört med kollegerna ute i Europa. Det är inte många år sedan som vi fick förhandla för varje ton ost man skulle sälja till Europa. Vi pläderar för lika villkor, och det är vår politik. Där har vi också ett gott stöd från svensk näring över huvud taget och också från LRF och de bönder som är aktiva.</textBlock>
    <textBlock ix="4">Marianne Samuelsson sade i debatten tidigare här att man från regeringens sida bör beakta maktfördelningsproblematiken, och det är naturligtvis viktigt att man gör det i det kommande arbetet gentemot östländerna. Jag vill bara påpeka att den politik som Miljöpartiet för skulle leda till att man tar steget ur EU. Det skulle i sig innebära ett nollinflytande för svenska folket, och det är väl inte precis det som vi är ute efter. Man lyfter också fram kostnaderna som det enda stora problemet, och målar upp och fokuserar på detta i sammanhanget. Man glömmer helt att ens försöka diskutera fördelar och intäkter när det gäller medlemskapet i EU. Vi kan ju bara se den svängning som håller på att ske nu i Norge, som valde utanförskapet. Men när oljan börjar sina och kostnaderna stiger där blir man mer och mer positiv till EU. Jag tycker att vi skall beakta detta, även när vi ser de bekymmer som finns i sammanhanget.</textBlock>
    <textBlock ix="5">EU har brister, och det har vi sett i dessa dagar.</textBlock>
    <textBlock ix="6">Jag och vi kristdemokrater försvarar inte detta, inte en sekund. Här gäller det att agera mot de brister som organisationen har. Vi tror för vår del att det handlar om att öppenhet och en hög etik i sammanhanget är viktigt och att vi framför allt nu får en hög personlig integritet som ett av de viktiga kriterierna när man skall utse en ny kommissionsordförande. Jag skulle beklaga mycket om Sverige så att säga drar sig ur, eller om det finns partier som vill dra sig ur, den europeiska politiken i denna kamp för att förbättra etiken och moralen i Europa. Det kan knappast vara den vägen som vi skall gå.</textBlock>
    <textBlock ix="7">Jag beklagar att utrikesministern inte har mera tid för att svara på frågorna, men jag vill ändå skicka med som kristdemokraternas uppmaning: Se nu till från den svenska regeringen att de viktigaste kriterierna för en ny kommissionsordförande inte enbart skall vara den politiska färgen och varifrån personen kommer, utan att man nu tar lärdom av vad som har hänt de senaste dagarna och låter personlig kompetens, hög etik och civilkurage få vara vägledande när det gäller att utse en ny kommissionsordförande.</textBlock>
  </contentBlock>
  <contentBlock ix="32" page="0">
    <textBlock ix="0">Anf.  29  JOHAN LÖNNROTH (v) replik:</textBlock>
    <textBlock ix="1">Fru talman! Det har talats om att det har spretat i den här debatten, och det kan nog vara sant. Det finns ju olika åsikter i EU-frågan och i EMU-frågan. Men jag måste nog ändå säga att det parti som slår alla rekord när det gäller spretighet faktiskt är Kristdemokraterna. Jag begriper inte alls var Kristdemokraterna står i de grundläggande EU-frågorna, för att inte tala om EMU-frågan.</textBlock>
    <textBlock ix="2">Jag har bara en mycket kort fråga: Om man röstar på kd i valet till EU-parlamentet nu i juni så röstar man på en hängiven EMU-anhängare på första plats.</textBlock>
    <textBlock ix="3">Längre ned på listan finns det lika hängivna motståndare till EMU. Kd:s officiella linje är oklar för mig.</textBlock>
    <textBlock ix="4">Vad röstar man på när det gäller inställningen till EU</textBlock>
    <textBlock ix="5">och EMU om man röstar på Kristdemokraterna nu den 13 juni?</textBlock>
  </contentBlock>
  <contentBlock ix="33" page="0">
    <textBlock ix="0">Anf.  30  HOLGER GUSTAFSSON (kd):</textBlock>
    <textBlock ix="1">Fru talman! Det är mycket enkelt att svara på den frågan. Röstar man på Kristdemokraterna så gäller beträffande EMU-frågan att vi har uttalat oss för en folkomröstning i det här sammanhanget. Vi vill inte tvångsinföra Sverige i det här steget på det sättet som man forcerade in oss i ett medlemskap. Vi tror att det var fel att göra det. Det var ingen tvångsanslutning, men det gick för fort. Nu skall folket ha en chans att säga sitt. Det måste vara ganska enkelt att förstå den logiken. Den gäller för Kristdemokraterna.</textBlock>
  </contentBlock>
  <contentBlock ix="34" page="0">
    <textBlock ix="0">Anf.  31  ÅSA TORSTENSSON (c):</textBlock>
    <textBlock ix="1">Fru talman! Johan Lönnroth agerar gentemot kd och påpekar att det finns en spretighet, och den är naturligtvis anmärkningsvärd. Det är mycket tydligt två riktningar som kd här anger, dvs. att driva sänkt medlemsavgift samtidigt som man med ganska kraftfulla ord kritiserar regeringen för nedskärningslinjen på jordbruksområdet. De är inte förenliga om man skall vara trovärdig i det politiska perspektivet.</textBlock>
    <textBlock ix="2">I dag tillförde Holger Gustafsson ordet långsiktighet. Nu får jag ju inte möjlighet till svar på vad den långsiktigheten i detta sammanhang innebär.</textBlock>
  </contentBlock>
  <contentBlock ix="35" page="0">
    <textBlock ix="0">Anf.  32  MARIANNE SAMUELS-</textBlock>
    <textBlock ix="1">SON (mp):</textBlock>
    <textBlock ix="2">Fru talman! Till Holger Gustafsson: Demokrati är oerhört viktigt för Miljöpartiet. Det verkar vi för på alla nivåer där vi har möjlighet att göra det. Det innebär att även om vi inte får majoritet för våra åsikter, lämnar vi inte vår ideologi. Det är därför som vi fortfarande hävdar att det kan vara en fördel att stå utanför EU.</textBlock>
  </contentBlock>
  <contentBlock ix="36" page="0">
    <textBlock ix="0">Anf.  33  KARL-GÖRAN BI-</textBlock>
    <textBlock ix="1">ÖRSMARK (fp):</textBlock>
    <textBlock ix="2">Fru talman! Det fortsatta EU-arbetet handlar om att bereda vägen och marken för de nya demokratierna i Öst- och Centraleuropa för att de skall kunna bli fullvärdiga medlemmar i EU, som de så gärna vill.</textBlock>
    <textBlock ix="3">Denna historiska uppgift får inte förspillas på grund av dålig budgetdisciplin inom EU.</textBlock>
  </contentBlock>
  <contentBlock ix="37" page="0">
    <textBlock ix="0">Anf.  34  Utrikesminister ANNA LINDH (s):</textBlock>
    <textBlock ix="1">Fru talman! Jag vill bara tacka för debatten.</textBlock>
  </contentBlock>
  <contentBlock ix="38" page="0">
    <textBlock ix="0">Överläggningen var härmed avslutad.</textBlock>
  </contentBlock>
  <contentBlock ix="39" page="0">
    <textBlock ix="0">2 §  Justering av protokoll</textBlock>
  </contentBlock>
  <contentBlock ix="40" page="0">
    <textBlock ix="0">Justerades protokollet för den 11 mars.</textBlock>
  </contentBlock>
  <contentBlock ix="41" page="0">
    <textBlock ix="0">3 §  Hänvisning av ärenden till utskott</textBlock>
  </contentBlock>
  <contentBlock ix="42" page="0">
    <textBlock ix="0">Föredrogs och hänvisades</textBlock>
    <textBlock ix="1">Propositioner</textBlock>
    <textBlock ix="2">1998/99:54 till konstitutionsutskottet</textBlock>
    <textBlock ix="3">1998/99:81 till socialförsäkringsutskottet</textBlock>
  </contentBlock>
  <contentBlock ix="43" page="0">
    <textBlock ix="0">4 §  Förnyad bordläggning</textBlock>
  </contentBlock>
  <contentBlock ix="44" page="0">
    <textBlock ix="0">Föredrogs men bordlades åter</textBlock>
    <textBlock ix="1">Utbildningsutskottets betänkande 1998/99:UbU3</textBlock>
    <textBlock ix="2">Försvarsutskottets betänkande 1998/99:FöU3</textBlock>
    <textBlock ix="3">Socialförsäkringsutskottets betänkanden</textBlock>
    <textBlock ix="4">1998/99:SfU6 och SfU5</textBlock>
    <textBlock ix="5">Kulturutskottets betänkanden 1998/99:KrU4, KrU5</textBlock>
    <textBlock ix="6">och KrU7</textBlock>
  </contentBlock>
  <contentBlock ix="45" page="0">
    <textBlock ix="0">5 §  Informationssamhället inför 2000-talet</textBlock>
  </contentBlock>
  <contentBlock ix="46" page="0">
    <textBlock ix="0">Föredrogs</textBlock>
    <textBlock ix="1">Trafikutskottets betänkande 1998/99:TU4</textBlock>
    <textBlock ix="2">Informationssamhället inför 2000-talet (skr.</textBlock>
    <textBlock ix="3">1997/98:190, 1998/99:2 och 1998/99:40)</textBlock>
  </contentBlock>
  <contentBlock ix="47" page="0">
    <textBlock ix="0">Anf.  35  PER-RICHARD MOLÉN (m):</textBlock>
    <textBlock ix="1">Fru talman! Dagens betänkande om IT gäller tre skrivelser från regeringens sida och ett sjuttiotal motioner. Den första skrivelsen gäller lägesrapport om</textBlock>
    <textBlock ix="2">IT-omställningen i samhället inför år 2000, den andra informationssamhället inför 2000-talet och den tredje handlar om elektronisk handel.</textBlock>
    <textBlock ix="3">Fru talman! Jag noterar av dagens talarlista att näringsminister Björn Rosengren avser att delta i debatten. Jag förstår att näringsministern ser det som nödvändigt eftersom regeringens skrivelser är tomma på konkreta åtgärder.</textBlock>
    <textBlock ix="4">Jag tycker dock att det är lite märkligt att näringsministern efter vår utskottsdebatt kommer upp i denna debatt med ett 15 minuters anförande, när vi själva bara har möjlighet till två minuters repliker på hans anförande. Jag tycker att IT-frågorna är av så utomordentligt stor betydelse för Sverige att de motiverar en mycket bred debatt och att näringsministern därför borde ha inlett debatten.</textBlock>
    <textBlock ix="5">Låt mig först beröra frågan om IT-omställningen inför sekelskiftet, vars problem är orsakade av att årtalen i våra datorer är inprogrammerade med två siffror i stället för fyra. Det innebär att datorn inte vet vilket sekel eller millennium vi övergår till.</textBlock>
    <textBlock ix="6">Som bekant har Moderata samlingspartiet och inte minst Carl Bildt på ett mycket tidigt stadium aktualiserat problemet. Kravet har varit att regeringen borde tillsätta en IT-general som skulle haft det totala ansvaret för att staten, landstingen, kommunerna och näringslivet i god tid skulle förmås att gå igenom sina datorstyrda system, så att systemen i en eller annan form inte kollapsar vid övergången från 1999 till</textBlock>
    <textBlock ix="7">2000.</textBlock>
    <textBlock ix="8">Gång på gång, i flera år, har vi från vårt partis sida krävt gehör för våra krav, men regeringen har inte lyssnat. Statsministern har knappast, och lika lite hans regeringskolleger, uttalat ordet IT och mycket mindre sätt till att inte viktiga samhällsfunktioner rasar samman och drabbar enskilda.</textBlock>
    <textBlock ix="9">Statskontoret, som har fått regeringens uppdrag att driva på, har gjort vad man har kunnat. Men ansvaret och ledningen borde ha knutits till regeringen och ett</textBlock>
    <textBlock ix="10">IT-statsråd eller, som vi moderater kallar det, en IT-</textBlock>
    <textBlock ix="11">general.</textBlock>
    <textBlock ix="12">En statlig myndighet har, som vi vet, inte rätt att lägga sig i vad en annan myndighet gör. I stället har det hela blivit lite av en polsk riksdag - ingen har haft det uttalade ansvaret och det uttalade ledarskapet.</textBlock>
    <textBlock ix="13">I dag, fru talman, ser vi resultatet - 289 dagar före årsskiftet. Hur ser det ut? Det är rent skrämmande.</textBlock>
    <textBlock ix="14">Det står i utskottets betänkande att regeringen inte med säkerhet kan uttala sig om risken för störningar i de för samhället viktigaste sektorerna - 289 dagar före årsskiftet.</textBlock>
    <textBlock ix="15">Det står i utskottets betänkande att vissa kommuner inte kommit tillräckligt långt i arbetet, vilket är oroväckande mot bakgrund av kommunernas viktiga uppgifter som distributörer av el, värme, vatten m.m.</textBlock>
    <textBlock ix="16">Betänk att årsskiftet sker mitt i vintern, och det är bara 289 dagar dit!</textBlock>
    <textBlock ix="17">Det står i utskottets skrivning att medvetenheten om problemen på många håll i samhället fortfarande är alltför låg och måste höjas - 289 dagar före årsskiftet.</textBlock>
    <textBlock ix="18">För några dagar sedan kunde Statskontorets grupp för 2000-omställningen meddela att en rad myndigheter redan nu vet att de inte blir färdiga med sina tester till den 1 juni. Försvarsmakten, Läkemedelsverket, CSN, Energimyndigheten och Riksskatteverket är några av dessa. Statskontoret bedömer att myndigheterna just nu befinner sig mittemellan att vara helt klara och total katastrof - 289 dagar före årsskiftet.</textBlock>
    <textBlock ix="19">Ericsson tar 2000-problemen på så stort allvar att ledningen avser att hålla vissa av sina produktionsenheter stängda runt det kommande årsskiftet, och</textBlock>
    <textBlock ix="20">Ericsson om några borde veta vad man talar om. Men vad skulle hända om viktiga samhällsfunktioner som sjukvård, tele, vatten, el etc. inte skulle fungera?</textBlock>
    <textBlock ix="21">Fru talman! Den 11 februari i år har en rad 2000-</textBlock>
    <textBlock ix="22">generaler i företag och myndigheter - Volvo, Vattenfall, Stockholms stad, Posten, Ericsson, Telia, Stockholms läns landsting och Föreningssparbanken bland några - skrivit till statsminister Göran Persson och vädjat till honom att personligen lyfta upp frågorna på samhällsagendan. De anser nämligen att insikten om graden av medvetenhet och förberedelseaktivitet på många håll i landet är betänkligt låg - och det är bara</textBlock>
    <textBlock ix="23">289 dagar kvar till årsskiftet.</textBlock>
    <textBlock ix="24">Varför gör statsministern ingenting? Varför gör regeringen ingenting? Det vi har framför oss är en tickande bomb. Varje dag som går av passivitet från regeringens sida är en förlorad dag. Vad finns det några månader för årsskiftet för garantier för att elen kommer att fungera, att vattenförsörjningen kommer att fungera, att sjukvårdens all avancerad teknik kommer att fungera, att telefonväxlar kommer att fungera och att vi får våra pensioner?</textBlock>
    <textBlock ix="25">När vi vet att det finns kommuner och landsting som just har börjat att testa sina datorprogram finns det, fru talman, all anledning att vara orolig.</textBlock>
    <textBlock ix="26">När vi diskuterade detta betänkande i utskottet kunde jag notera att en del ansåg att vi skulle dämpa kritiken och inte ge uttryck för oro. Vi skulle sitta stilla i båten. Men är kejsar Persson naken, så är han naken, och då måste det sägas. Hur påklädd näringsministern är får vi se om en stund.</textBlock>
    <textBlock ix="27">Inget parti och ingen partiledare har som Moderata samlingspartiet och dess partiledare varnat för millenieskiftets problem för våra datorsystem. Inget parti har som det Moderata samlingspartiet har så starkt krävt ett kraftfullt ledarskap, en IT-general för</textBlock>
    <textBlock ix="28">Sverige, som skulle kunna driva på för att klara omställningen inför sekelskiftet.</textBlock>
    <textBlock ix="29">En IT-general skulle kunna samla alla, inte minst det i samhället så väl integrerade näringslivet, för att göra allt för att årsskiftet inte skall inledas med obehagliga överraskningar. I dag när vi har 289 dagar kvar har vi inga som helst garantier för att ingenting skall hända. Närmare ett fiasko, fru talman, kan vi inte stå.</textBlock>
    <textBlock ix="30">Låt mig sedan gå över till de andra två skrivelserna om IT rent generellt och frågan om elektronisk handel. Regeringen kommer i skrivelserna med en rad politiska plattityder när den säger att Sverige skall befästa sin tätposition som IT-land, bl.a. genom att bygga ut digital infrastruktur för höghastighetsförbindelser. Det är viktigt, säger man, att förutsättningar skapas så att Sverige kan bli ledande i elektronisk handel. Men vilka förutsättningar tänker man på? Det är svårt att i skrivelserna notera några som helst konkreta förslag.</textBlock>
    <textBlock ix="31">Lika passiv och lika viljelös som regeringen är vad gäller datorproblemen vid sekelskiftet lika tomhänt står den inför en av de största utmatningarna inför framtiden, informationstekniken. I dag, fru talman, är Sverige en av världens mest avancerade telekomnationer. Den tekniska utvecklingen går så snabbt att det som för nio månader sedan togs fram i dag i stort sett är obsolet.</textBlock>
    <textBlock ix="32">Infokomindustrin, där telekommunikationer, elektroniska medier och informationsteknik går samman - eller konvergerar, som man säger i branschen -</textBlock>
    <textBlock ix="33">är en av världens mest dynamiska sektorer, om inte den allra mest dynamiska sektorn. Redan i dag sysselsätter infokomsektorn i Sverige flera än vad skogs-, stål- och verkstadsindustri gör tillsammans.</textBlock>
    <textBlock ix="34">Regeringen är tagen på sängen. Den lyssnar mer på IT-analfabeter inom LO som bara har kvar de gamla industristrukturerna på näthinnan än på de unga. Det är den unga generationen som står för det nya, det som kommer att förändra vår värld lika mycket som industrialismen en gång gjorde.</textBlock>
    <textBlock ix="35">Regeringen tar inte svensk IT-industri på allvar.</textBlock>
    <textBlock ix="36">Det verkar som om den tror att de som ägnar sig åt detta är en rad 25-åringar som leker med dataspel. Vi moderater ser med bekymmer delar av våra svenska</textBlock>
    <textBlock ix="37">IT-företag och vår kompetens söka sig utomlands.</textBlock>
    <textBlock ix="38">Rubrikerna i våra tidningar gäller Volvo och Astra.</textBlock>
    <textBlock ix="39">Men det som händer i det tysta bland våra unga IT-</textBlock>
    <textBlock ix="40">företagare kan vara minst lika allvarligt. I synnerhet som just dessa företag är framtidsföretagen.</textBlock>
    <textBlock ix="41">Bristen på riskkapital, den i Sverige i jämförelse med andra IT-nationer hårda beskattningen av personaloptioner, den höga inkomstskatten som gör det svårt att knyta till sig utländsk kompetens och dubbelbeskattningen är några av de faktorer som håller tillbaka IT-utvecklingen i Sverige. Många unga svenskar driver i dag sina företag i Frankrike och i</textBlock>
    <textBlock ix="42">Tyskland i stället för i Sverige. Den tätposition som regeringen antyder att den vill att Sverige skall inta håller i dag på att glida oss ur händerna. Vad går vi inte miste om i fråga om arbetstillfällen och ekonomisk tillväxt genom att inte ge dem och det svenska näringslivet förutsättningar att driva sina företag på ett gentemot sina konkurrenter likvärdigt sätt?</textBlock>
    <textBlock ix="43">Vi måste ge våra IT-företag oberoende av vad de jobbar med - bredbandskapacitet, elektronisk handel, telekom, algoritmer, routrar eller IT-telefoni - bra konkurrensförhållanden och goda näringsbetingelser i</textBlock>
    <textBlock ix="44">Sverige. Då är vi övertygade om att Sverige kan försvara sin tätposition. Marknaden, de enskilda initiativen, kommer att ge oss de bredband som efterfrågas.</textBlock>
    <textBlock ix="45">Vi kan konstatera att den svenska befolkningen, oberoende av var människor bor, har tillgång till telefon och el som kan användas för avancerad dataöverföring. Kommuner, privata entreprenörer, elproducenter och eldistributörer kommer att verka för att bredband med betydligt högre överföringshastigheter kommer att erbjudas konsumenterna.</textBlock>
    <textBlock ix="46">Bredband är inte bara en optisk fiber. Det är också elledningar, telefonledningar och användning av radiofrekvenser och satelliter. Utvecklingen går snabbt. I en tidning häromdagen kunde man läsa att 4</textBlock>
    <textBlock ix="47">½ megabyte trådlöst skall kunna erbjudas i Stockholm, Göteborg och Malmö. I vissa glesbygdsområden finns redan 10 megabyte. Utvecklingen går otroligt snabbt.</textBlock>
    <textBlock ix="48">Vi inom Moderata samlingspartiet har en lång rad personer som på olika sätt har följt och engagerat sig i denna IT-teknik. Kunnandet inom partiet är stort.</textBlock>
    <textBlock ix="49">Efter mig kommer en rad andra moderater att med liv och lust delta i den här debatten. Med detta, fru talman, yrkar jag bifall till reservation nr 1.</textBlock>
  </contentBlock>
  <contentBlock ix="48" page="0">
    <textBlock ix="0">Anf.  36  STURE ARNESSON (v):</textBlock>
    <textBlock ix="1">Fru talman! Vi behandlar i dag tre regeringsskrivelser, Elektronisk handel, Informationssamhället inför år 2000 och Lägesrapport om IT-omställningen inför år 2000 samt ett antal motioner.</textBlock>
    <textBlock ix="2">Jag yrkar bifall till Vänsterpartiets reservationer nr 2 och 5 och i övrigt bifall till utskottets hemställan i betänkandet.</textBlock>
    <textBlock ix="3">IT-utvecklingen går rasande fort. Vem kunde t.ex.</textBlock>
    <textBlock ix="4">för några år sedan tro att Internet skulle få den roll det spelar i dag? IT-samhället ger nya möjligheter, men vi måste också vara på vår vakt mot avarter och ställa nya krav.</textBlock>
    <textBlock ix="5">För oss i Vänsterpartiet är det viktigt att IT kan användas för att minska klyftorna mellan rika och fattiga länder, mellan olika regioner och mellan fattiga och rika i samhället.</textBlock>
    <textBlock ix="6">Så är det inte i dag. Vissa grupper står utanför och tenderar att fortsätta med detta. De som kan vill lära sig mer. De som inte kan vill över huvud taget inte ta i en dator, ofta av rädsla för att de inte förstår. Alla måste få en möjlighet att på egna villkor lära sig behärska tekniken.</textBlock>
    <textBlock ix="7">Vi i Vänsterpartiet har ställt upp åtta punkter för rättvisa på IT-området.</textBlock>
    <textBlock ix="8">För det första kräver vi rättvisa för de delar av världen som i dag inte är delaktiga. Att surfa på nätet är en surfning mellan olika välståndsöar. Särskilt vill vi betona det ansvar Sverige har för att utveckla samarbetet med de forna östländerna. Vi föreslår en stor</textBlock>
    <textBlock ix="9">FN-konferens om dessa frågor - bl.a. tycker jag att vi behöver diskutera etik när det gäller IT - varför inte i</textBlock>
    <textBlock ix="10">Stockholm?</textBlock>
    <textBlock ix="11">För den andra kräver vi rättvisa för glesbygden i</textBlock>
    <textBlock ix="12">Sverige. Hur skall vi kunna tro att företagen vill etablera sig i glesbygden så länge som IT-</textBlock>
    <textBlock ix="13">kommunikationerna inte fungerar? Vi vill ha ett nationellt bredbandsnät - observera att jag säger nationellt nät - över hela Sverige där olika operatörer kan hyra in sig. Till husknuten och yttersta glesbygden kan vi tänka oss andra modeller - satellit, el, kopparkablage, osv. - men tillgängligheten och priset skall vara samma i hela landet. Det bör vara en politisk uppgift att se till att tillgängligheten till näten inte förebehålls en informationsteknisk elit utan att alla kan använda tekniken till rimliga kostnader. Principen bör vara politiskt ansvar och samhällsägande för maximal tillgänglighet och stor frihet för den enskilde att använda tekniken.</textBlock>
    <textBlock ix="14">För det tredje kräver vi rättvisa för de lågutbildade. Det är ofta de som inte får del av IT-utvecklingen och även de som i första hand slås ut när arbetsplatser datoriseras.</textBlock>
    <textBlock ix="15">För det fjärde kräver vi rättvisa för de fattiga grupperna i Sverige. Det står i skrivelsen att priset inte är något hinder för att skaffa sig en dator. Det anser jag är en grov lögn. Många arbetslösa, ungdomar och äldre har helt enkelt inte råd att skaffa sig en dator i dag.</textBlock>
    <textBlock ix="16">För det femte kräver vi rättvisa för kvinnorna. IT</textBlock>
    <textBlock ix="17">är i stor utsträckning pojkars område, vilket innebär att flickor halkar efter. Med tillfredsställelse noterar vi att regeringen uppmärksammat denna fråga och hoppas att regeringens ambitioner gällande IT i skolan leder till konkret handling.</textBlock>
    <textBlock ix="18">För det sjätte kräver vi rättvisa för de äldre. När den elektroniska handeln nu kommer med stormsteg liksom banktjänster m.m. på Internet borde ju de äldre, som ofta har svårt att ta sig till sitt bankkontor eller till sin affär, gynnas. Vi vill då se en större satsning på utbildning av de äldre.</textBlock>
    <textBlock ix="19">För det sjunde kräver vi rättvisa för de funktionshindrade. Datortekniken har på ett dramatiskt sätt öppnat helt nya möjligheter för många grupper funktionshindrade att delta i samhällslivet. Allmänna arvsfonden bidrar med medel för att sprida information till dessa grupper, men faktum är att många funktionshindrade inte har den ekonomiska möjligheten att köpa en dator, och då faller dessa intentioner.</textBlock>
    <textBlock ix="20">Slutligen och för det åttonde kräver vi rättvisa för alla dyslektiker. De måste få ha en egen dator, både hemma och i skolan eller på arbetsplatsen, för att kompenseras för sina funktionshinder.</textBlock>
  </contentBlock>
  <contentBlock ix="49" page="0">
    <textBlock ix="0">Anf.  37  PER-RICHARD MOLÉN (m) replik:</textBlock>
    <textBlock ix="1">Fru talman! Jag skulle vilja göra en reflexion över det som Sture Arnesson har sagt. Han efterlyser väldigt mycket av politiska inslag och styrningar i denna verksamhet. Skulle vi ändå inte kunna vara lite överens om att det är tack vare marknaden, den dynamiska utvecklingen och ett privat näringsliv som hela denna teknik nu ställs till förfogande för funktionshindrade, för arbetslösa, för kvinnor och för många andra grupper? Jag är övertygad om att om man ser på prisutvecklingen på hela IT-området är det ett av de starkaste incitamenten som skapar möjligheter för alla att få tillgång till denna fantastiska verksamhet på</textBlock>
    <textBlock ix="2">IT-området som privat näringsliv har bidragit till.</textBlock>
  </contentBlock>
  <contentBlock ix="50" page="0">
    <textBlock ix="0">Anf.  38  STURE ARNESSON (v) replik:</textBlock>
    <textBlock ix="1">Fru talman! Jag förnekar inte att marknaden är drivande och även böra vara drivande i dessa sammanhang. Det tycker jag är helt riktigt. Men samtidigt måste det vara samhällets uppgift att se till att dessa rättvisekrav uppnås, eftersom jag inte tror att marknaden - den erfarenheten har vi från andra håll - är speciellt intresserad av att se till att dessa grupper får det som de bör ha rätt till. Jag tror att om t.ex. människor i glesbygden skall få möjligheter i detta sammanhang måste vi samlas nationellt och erbjuda dem det.</textBlock>
  </contentBlock>
  <contentBlock ix="51" page="0">
    <textBlock ix="0">Anf.  39  PER-RICHARD MOLÉN (m) replik:</textBlock>
    <textBlock ix="1">Fru talman! I stort sett alla, med undantag av ett par hundra hushåll som inte har tillgång till elektricitet men som förmodligen har telefon, har i dag relativt goda höghastighetsmottagningsmöjligheter när det gäller den här nya tekniken. Och det är tack vare den marknad som vi har. Jag är därför helt övertygad om att ju mindre som den politiska sektorn ger sig in på att reglera detta, desto lättare är det för Sverige att inta och förhoppningsvis bibehålla den tätposition som vi har i dag. Vi har Stålverk 80 och många andra underbara exempel på politiska kraftgrepp som på något sätt har förstört väldigt mycket. Det vore en olycka om det hände igen. Låt oss låta marknaden fungera på ett bra sätt. Då ger vi också alla möjligheter att få tillgång till denna nya teknik.</textBlock>
  </contentBlock>
  <contentBlock ix="52" page="0">
    <textBlock ix="0">Anf.  40  STURE ARNESSON (v) replik:</textBlock>
    <textBlock ix="1">Fru talman! Det var märkligt att dra in Stålverk 80</textBlock>
    <textBlock ix="2">i denna debatt. Jag skall inte kommentera det. Men jag håller inte med Per-Richard Molén om att alla i glesbygden har tillgång till dessa system på samma villkor. ISDN är i dag oerhört dyrt på vissa ställen.</textBlock>
    <textBlock ix="3">Jag vet t.o.m. att en ledamot i kammaren, Hans Andersson, inte kan kommunicera via dator med riksdagens server. Jag tycker att det belyser problematiken.</textBlock>
  </contentBlock>
  <contentBlock ix="53" page="0">
    <textBlock ix="0">Anf.  41  JOHNNY GYLLING (kd):</textBlock>
    <textBlock ix="1">Fru talman! Vi skall i dag behandla tre IT-</textBlock>
    <textBlock ix="2">skrivelser från regeringen. Kristdemokraterna kan i mycket dela regeringens syn på IT-frågorna. Men om jag skulle sammanfatta den kritik som vi ändå har är det tre saker som vi saknar, nämligen bättre ledarskap, fiber åt folket och tuffare tag inför år 2000.</textBlock>
    <textBlock ix="3">Varför behövs ett särskilt IT-ledarskap? Jo, bl.a.</textBlock>
    <textBlock ix="4">därför att informationstekniken, eller IT, ger oss enorma möjligheter att få nya tjänster, nya arbeten, ökad kunskapsspridning och, rätt hanterad, en bättre demokrati.</textBlock>
    <textBlock ix="5">Men låt mig först stanna upp och ställa några kritiska frågor. Är det bara fördelar med IT? Alla kan väl inte jobba med datorer? Vad skall alla de andra, som inte kan eller vill utbilda sig inom detta område, göra? Och hur skall man kunna stoppa allt elände som väller fram på Internet?</textBlock>
    <textBlock ix="6">Man skulle kunna påstå att Sverige inte bara är tudelat när det gäller synen på IT utan t.o.m. tredelat.</textBlock>
    <textBlock ix="7">Vi har de som är på gränsen till fanatiska och gör datorer och informationsteknik i övrigt till ett självändamål, som helt okritiskt hyllar allt som kommer fram på dataskärmen och som tror att alla företagsidéer kan lyckas bara man har tillräckligt många datorer och system till förfogande.</textBlock>
    <textBlock ix="8">Sedan har vi de som ser datorn och Internet som hotet om världens undergång. På Internet kan pedofiler sprida sin avskyvärda hantering. Recept för att tillverka bomber kan fritt hämtas med känt resultat.</textBlock>
    <textBlock ix="9">Denna mörka sida som ofta slår emot oss i form av svarta rubriker skrämmer många människor i dag.</textBlock>
    <textBlock ix="10">Och då tänker man inte på att IT i sig självt är neutralt. All teknik kan ju användas både till gott och till ont. En brevkonversation som jag nyligen har haft har fått mig att tänka efter och försöka förstå de människor som känner sig skrämda av just IT.</textBlock>
    <textBlock ix="11">Den tredje kategorin människor torde vara de som inser att det finns två sidor av myntet - en mörk och en ljus sida - och som väljer att satsa på den nya teknikens möjligheter och samtidigt bekämpa det destruktiva. Jag vill själv gärna tillhöra den sistnämnda kategorin.</textBlock>
    <textBlock ix="12">Just av dessa skäl är det viktigt med ett bra ledarskap på IT-området. Det behövs goda föredömen som pekar på möjligheterna samtidigt som de är beredda att bekämpa det kriminella och det destruktiva. De båda regeringarna som suttit sedan 1994 har i detta sammanhang varit alldeles för passiva. Jag vet att det har anslagits pengar till skolprojekt, jag känner till att utredningar har startats, och jag vet att näringsministern har träffat Bill Gates i Malmö. Men det räcker inte om det skall skapas tillväxt här i Sverige och inte enbart i Silicon Valley. Bill Gates var 20 år när han startade Microsoft 1975. 1998 redovisade bolaget</textBlock>
    <textBlock ix="13">14 ½ miljarder US-dollar i intäkter och 4 ½ miljarder</textBlock>
    <textBlock ix="14">US-dollar i vinst.</textBlock>
    <textBlock ix="15">Hur många Bill Gates har vi i Sverige, och hur många av dem tar sina idéer med sig utomlands? I</textBlock>
    <textBlock ix="16">Finland har man ett framtidsutskott i parlamentet som aktivt arbetar med framtidsfrågor, bl.a. på IT-</textBlock>
    <textBlock ix="17">området. Vad betyder detta för tillväxtklimatet? Det tål att fundera på.</textBlock>
    <textBlock ix="18">Jag efterlyser en offensiv regering, som på rätt sätt lyfter fram IT-frågorna i olika sammanhang - för bättre tillväxt och för ökad kunskapsspridning, inte bara för ungdomar utan även för de äldre - samt för ökad tillgänglighet för funktionshindrade.</textBlock>
    <textBlock ix="19">Bara detta att bankomaterna inte fullt ut är tillgängliga för funktionshindrade är talande för hur sakta utvecklingen går. Nu installeras visserligen talsyntes för synskadade i vissa bankomater, men sitter man i rullstol når man oftast inte ens upp till tangentbordet. "Tänkte inte på det ."</textBlock>
    <textBlock ix="20">Vad gäller skrivelsen om elektronisk handel har utskottet i stort tillmötesgått kristdemokraternas motionsyrkanden, och vi står därför bakom utskottets skrivning.</textBlock>
    <textBlock ix="21">Frågan om den digitala infrastrukturen är mycket viktig. Vem skall betala höghastighetskommunikationen? Vem skall ordna med "fiber åt folket"?</textBlock>
    <textBlock ix="22">Alla skall kunna utnyttja möjligheterna med IT -</textBlock>
    <textBlock ix="23">småföretagaren i en liten landsbygdskommun likaväl som storföretaget i storstaden; distansarbetaren på ön i skärgården likaväl som tonåringen på gymnasiet i stan.</textBlock>
    <textBlock ix="24">Kristdemokraterna anser att staten har ett huvudansvar för infrastrukturen. Det innebär inte att staten skall betala varje meter optisk fiberkabel som grävs ned. Det mesta tror vi kan göras på rent kommersiell basis. Men där inte marknaden räcker till måste staten ta ett särskilt ansvar.</textBlock>
    <textBlock ix="25">I väntan på att alla hushåll och företag i Sverige får höghastighetsförbindelser borde man försöka få</textBlock>
    <textBlock ix="26">ISDN-priserna att hamna på en rimlig nivå. Vi pekar på det orimliga i att man får betala ca 2 000 kr i</textBlock>
    <textBlock ix="27">Stockholmsområdet medan man på landsbygden kan få betala 40 000 kr, i extremfallet upp till 60 000 kr för en ISDN-anslutning. Vi vill att regeringen engagerar sig i frågan.</textBlock>
    <textBlock ix="28">Fru talman! Här yrkar jag bifall till reservation 7.</textBlock>
    <textBlock ix="29">Slutligen: Vad händer på nyårsafton?</textBlock>
    <textBlock ix="30">Regeringens skrivelse om 2000-problematiken ger en bra översikt över hur det ser ut i samhället med datoromställningen. Men tyvärr tickar klockan snabbt, och medan vi talar här närmar vi oss årsskiftet. Vi vill inte sälla oss till domedagsprofeterna och tro att allting skall stanna den 1 januari, men vi har i vår motion pekat på ett antal brister och faror. Nu har utskottet behandlat vår motion så bra att vi slipper reservera oss.</textBlock>
    <textBlock ix="31">Problemet är att innan bläcket har torkat i betänkandet framkommer nya uppgifter om osäkerheten hos olika aktörer. Få vattenverk är 2000-säkra, påstår</textBlock>
    <textBlock ix="32">TT. Försäkringsbolag ändrar sina klausuler och frånskriver sig betalningsansvar för eventuella 2000-</textBlock>
    <textBlock ix="33">problem i bilarnas datorer. Dagligen kan man se nya uppgifter om osäkerheten. Här gäller det för regeringen att driva på. Självklart har företag, organisationer m.fl. ett eget ansvar, men till syvende och sist är det stat och kommuner som måste se till att samhället fungerar normalt den 1 januari år 2000. Vi vill se tuffare tag från regeringen. Klockan tickar.</textBlock>
  </contentBlock>
  <contentBlock ix="54" page="0">
    <textBlock ix="0">Anf.  42  SVEN BERGSTRÖM (c):</textBlock>
    <textBlock ix="1">Fru talman! Mot bakgrund av den stundom euforiska diskussionen om vad den snabba utvecklingen av informationstekniken kan innebära vill jag i dagens debatt lyfta fram några grundläggande utgångspunkter samt Centerpartiets vision av hur informationssamhället bör utvecklas och byggas ut.</textBlock>
    <textBlock ix="2">För oss i Centerpartiet är det en första och självklar utgångspunkt att tekniken skall stå i människans tjänst. Nya och bättre tekniska lösningar och snabbare kommunikationer skall bidra till att förbättra människors vardag. Tekniken skall vidare användas för att överbrygga klyftor, inte skapa nya klyftor. Tekniken skall också nyttjas i arbetet för att forma ett ekologiskt anpassat, långsiktigt hållbart samhälle.</textBlock>
    <textBlock ix="3">Men tekniken skall också stå i företagsamhetens tjänst. Den skall bidra till att göra det enklare och effektivare att driva företag, oavsett om det är ett litet enmansföretag eller en större verksamhet.</textBlock>
    <textBlock ix="4">Informationstekniken skall alltså enligt vår mening inte bara komma ett fåtal till del. Det är utomordentligt centralt för oss att alla, oavsett kön, ålder, social och ekonomisk bakgrund eller var man bor i landet, skall få tillgång till snabba och säkra förbindelser och få det på likvärdiga villkor. Det är i detta sammanhang som vi brukar tala om en digital allemansrätt.</textBlock>
    <textBlock ix="5">I dagens betänkande talar också utskottets majoritet om fortsatta insatser för att bygga ut en digital infrastruktur för höghastighetsförbindelser och att hushåll och företag i hela Sverige bör ges goda förutsättningar att utnyttja den tekniken. Men utskottsmajoriteten vågar inte, eller vill inte, se de stora möjligheter och det utvecklingssprång det skulle innebära att bygga ut IT-samhället med tydligt sikte på den vision om en digital allemansrätt som vi i Centerpartiet vill förverkliga.</textBlock>
    <textBlock ix="6">Socialdemokraterna, som i dag sitter i regeringsställning med stöd av Vänstern och Miljöpartiet, väntar på utredningar och regeringsinitiativ. Till dess förlitar man sig på de stressade koppartrådarna och de gamla koaxialkablarna.</textBlock>
    <textBlock ix="7">På s. 4 i skrivelsen Informationssamhället inför</textBlock>
    <textBlock ix="8">2000-talet sträcker man sig som längst när man välmenande skriver: "Målet är att alla skall ha lika möjligheter att använda informationstekniken som ett medel för ökad kunskap, demokrati och rättvisa." Det låter väldigt bra, men vilka konkreta initiativ är socialdemokraterna beredda att ta för att förverkliga detta mål? Är näringsministern, som ju är i kammaren i dag, beredd att här och nu ta några initiativ och redovisa en planering och en strategi? Jag ser gärna att flera partier blir mera offensiva i denna centrala framtidsfråga.</textBlock>
    <textBlock ix="9">Moderaterna, Kristdemokraterna och Folkpartiet har i utskottet gett besked om att inte heller de så här långt varit beredda att förorda en målmedveten offensiv satsning på fiber till hemmen och till företagen.</textBlock>
    <textBlock ix="10">De hoppas mera på att marknaden skall lösa problemet. Att avvakta eller hoppas på att marknaden ordnar saken går kanske för sig i de större städerna, men det bidrar knappast till lika möjligheter för alla i hela landet - den digitala allemansrätt som Centerpartiet föreslagit.</textBlock>
    <textBlock ix="11">Det är lite typiskt att Per-Richard Molén här säger att man ju har relativt goda förbindelser även ute på landsbygden. Så långt sträcker sig moderaternas ambitioner. Vi har betydligt mera långtgående ambitioner än så.</textBlock>
    <textBlock ix="12">Samhället har historiskt tagit ett ansvar för landets infrastruktur. Det har gällt utbyggnaden av vägar och järnvägar, elnät och teleförbindelser. I dagens samhälle är det om möjligt ännu viktigare att det tas ett samhällsansvar för den infrastruktur som kan lägga grunden för tillväxt och utveckling i 2000-talets kunskapssamhälle.</textBlock>
    <textBlock ix="13">Centerpartiet har, mot bakgrund av den optiska fiberns överlägsna kapacitet, föreslagit att staten initierar en utbyggnad av ett finmaskigt fibernät till hemmen och till företagen. Den långsiktighet som ett sådant beslut kräver innebär enligt vår mening att kommersiella aktörer inte kommer att vara villiga att ta på sig det fulla ansvaret för detta. En gemensam utbyggnad garanterar också den fria konkurrensen och tillgången till informationstekniken i hela landet.</textBlock>
    <textBlock ix="14">Därmed motverkas den regionala obalans som vi ser så tydligt i dag.</textBlock>
    <textBlock ix="15">Ett avgörande viktigt argument för optofiber till hemmen är den helt överlägsna bandbredden/kapaciteten. Ett optofibernät skulle få en kapacitet som kommer att täcka alla förutsägbara behov för framtiden. För alla andra tekniker finns en tydlig kapacitetsgräns, som kommer att kräva nya dyrbara investeringar så snart taket har nåtts. Detta innebär att en utbyggnad av fiber är en framtidssatsning som med åren kommer att visa sig vara en mycket klok och framsynt investering.</textBlock>
    <textBlock ix="16">Jag vill i detta sammanhang yrka bifall till reservation nr 6, där Centerpartiets syn på dessa frågor har utvecklats.</textBlock>
    <textBlock ix="17">Fru talman! Låt mig i det här sammanhanget också kommentera innehållet i reservation nr 7, som är gemensam för Centerpartiet och Kristdemokraterna.</textBlock>
    <textBlock ix="18">Den handlar om prissättning och vikten av att alla människor och företag i vårt land har tillgång till tekniken på likvärdiga ekonomiska villkor. Det finns tyvärr skrämmande exempel på hur oerhört stora skillnader som finns i dag, när människor i avvaktan på ett nationellt nät av fiberoptiska förbindelser vill installera t.ex. ISDN eller motsvarande teknik. Prislappen varierar från under 2 000 kr i Stockholms innerstad till en kostnad på upp till 60 000 kr på landsbygden och i glesbygden. Det är enligt vår mening orimliga prisskillnader om man menar någonting med likvärdig tillgång. Vi anser att anslutningsavgiften bör vara densamma över hela landet för att man skall skapa likvärdiga villkor. Jag vill i det sammanhanget yrka bifall till reservation nr 7.</textBlock>
    <textBlock ix="19">Men för oss i Centerpartiet är alltså teknik typ</textBlock>
    <textBlock ix="20">ISDN något som används nu i avvaktan på ett heltäckande fiberoptiskt nät. En målmedveten satsning på fibernät har också det goda med sig att Sverige har möjlighet att befästa sin position som en av världens ledande IT-nationer. Det förstärker våra möjligheter att dela med oss av teknik och kompetens till andra länder i form av nya stora exportframgångar.</textBlock>
    <textBlock ix="21">Just denna vecka öppnar världens största IT-</textBlock>
    <textBlock ix="22">mässa, cebit-mässan i Hannover. 81 svenska företag finns då på plats med Ericsson i spetsen för att demonstrera hur långt vi har kommit i teknikutvecklingen. Läs gärna mera om detta i den utmärkta tidningen Ny teknik.</textBlock>
    <textBlock ix="23">Fru talman! Låt mig understryka ytterligare två viktiga komponenter som vi i Centerpartiet vill betona för att informationssamhället skall utvecklas på ett positivt sätt.</textBlock>
    <textBlock ix="24">En digital allemansrätt handlar i grunden om alla människors lika möjligheter och rätt att ha tillgång till informationsteknikens verktyg, oavsett social bakgrund, kön eller andra faktorer som traditionellt verkat diskriminerande. Avgörande för detta är att tekniken är spridd över landet, men det finns också två andra viktiga faktorer som jag här kort vill beröra.</textBlock>
    <textBlock ix="25">Det gäller kunskapsfrågorna och människornas kunnande för att tillgodogöra sig tekniken. Det gäller också rättsordningen och att lagstiftningen måste vara anpassad till de nya förhållanden som informationssamhället för med sig.</textBlock>
    <textBlock ix="26">Tillsammans med den utbyggnad av fiber till hem och företag som vi förordar är det av central betydelse att förebygga de kunskapsklyftor som IT-</textBlock>
    <textBlock ix="27">utvecklingen riskerar att föra med sig. Det framstår som en av de viktigaste sociala rättvisefrågorna att ge alla människor möjligheter till en bra utbildning som ger goda förutsättningar för yrkeslivet, ett livslångt lärande och aktivt deltagande i samhället.</textBlock>
    <textBlock ix="28">Vi från Centerpartiet vill se ett nationellt kunskapslyft inom IT. Det skall innebära att alla människor får möjlighet att lära sig att utnyttja verktygen och därmed de möjligheter som en utbyggd infrastruktur ger. Här har alla de traditionella studieförbunden en central roll, men också pensionärsorganisationer, invandrarorganisationer, idrottsrörelsen, handikapporganisationer - för att ta några exempel.</textBlock>
    <textBlock ix="29">Rättsordningen är den tredje faktor som jag här vill betona som grundläggande för människors tilltro till informationstekniken. Inom flera områden måste lagstiftningen ses över. Frågor om integritet och yttrandefrihet har blivit aktuella genom debatten om personuppgiftslagen (PUL). Och det framstår som uppenbart att en modern integritetslagstiftning måste ta hänsyn till att alla människor kommer att vara såväl konsumenter som potentiella producenter av information.</textBlock>
    <textBlock ix="30">Ett exempel är den elektroniska handel som berörs i de skrivelser som utgör underlag för dagens betänkande. Det behövs såväl svenska som internationella regler för att underlätta den elektroniska handeln. Det kan handla om digitala signaturer, betalningssystem eller kryptering. Konsumenternas ställning vid elektronisk handel måste ses över.</textBlock>
    <textBlock ix="31">Centerpartiet har flera gånger lyft fram frågor som berör elektronisk handel. Jag har i detta avsnitt valt att avstå från reservationer. Det innebär dock inte att jag är fullt nöjd med regeringens insatser på området.</textBlock>
    <textBlock ix="32">Det finns flera viktiga framtidsfrågor än att det i dag behövs större insatser.</textBlock>
    <textBlock ix="33">Fru talman! Jag ser att min talartid håller på att ta slut. Jag hinner därför inte kommentera mera kring t.ex. IT-omställning, utan jag får återkomma till det i en replik.</textBlock>
    <textBlock ix="34">Jag vill ytterligare en gång yrka bifall till reservationerna nr 6 och 7. Jag står självfallet bakom även andra reservationer, men för tids vinnande avstår jag från att yrka bifall till dem.</textBlock>
  </contentBlock>
  <contentBlock ix="55" page="0">
    <textBlock ix="0">Anf.  43  JOHNNY GYLLING (kd) replik:</textBlock>
    <textBlock ix="1">Fru talman! Centerpartiet har ju tagit patent på det trevliga uttrycket digital allemansrätt. Men jag tycker att det haltar lite grann. Ni jämför detta med IT-</textBlock>
    <textBlock ix="2">området och vill att staten skall bygga ut kabelnätet i hela landet. Då är det ju staten som äger kablarna. I</textBlock>
    <textBlock ix="3">naturen är det många som äger olika fastigheter. Där har allemansrätten en annan betydelse, men låt vara.</textBlock>
    <textBlock ix="4">Jag skulle gärna vilja veta vad det är som skiljer våra partier åt i den här frågan. Sven Bergström säger att vi andra partier inte vill driva på, vilket jag tycker är fel. Om jag förstår det rätt vill Centerpartiet att staten skall gräva ned och betala de optiska fiberkablarna med skattemedel. Jag vill gärna att Sven Bergström utvecklar detta.</textBlock>
  </contentBlock>
  <contentBlock ix="56" page="0">
    <textBlock ix="0">Anf.  44  SVEN BERGSTRÖM (c) replik:</textBlock>
    <textBlock ix="1">Fru talman! Jag tackar för Johnny Gyllings komplimang, att vi har tagit patent på uttrycket digital allemansrätt. Det är vi stolta för och vill gärna utveckla det ytterligare.</textBlock>
    <textBlock ix="2">Johnny Gylling frågade vad det är som skiljer</textBlock>
    <textBlock ix="3">Centern från andra partier. Det finns självfallet olika nyanser hos olika partier, men det som vi så starkt betonar är att det är ett samhälleligt ansvar att se till att det nya IT-samhället når ut till samtliga människor och till samtliga företag - stora som små - över hela landet. Därvidlag finns det i dag inte någon kommersiell drivkraft för att bygga det finmaskiga nätet.</textBlock>
    <textBlock ix="4">De stora strukturerna, de digitala motorvägarna, byggs naturligtvis. I Stockholms innerstad, i Linköping, i Umeå och i andra städer är det inga som helst bekymmer, och knutpunkterna finns. Men beträffande de elektroniska grusvägarna, det finmaskiga nätet, är det ett samhällsansvar att se till att detta kommer ut till alla och envar.</textBlock>
    <textBlock ix="5">Som vi ser det är poängen att detta är en långsiktigt klok och riktig investering. Vi slipper bygga på stressade koppartrådar och koaxialkablar, utan vi bygger framtidens teknik redan nu.</textBlock>
    <textBlock ix="6">Jag hoppas att Johnny Gylling och kristdemokraterna, liksom andra partier, efter hand ansluter sig till synsättet att detta är en klok och framsynt investering.</textBlock>
  </contentBlock>
  <contentBlock ix="57" page="0">
    <textBlock ix="0">Anf.  45  JOHNNY GYLLING (kd) replik:</textBlock>
    <textBlock ix="1">Fru talman! Jag tackar Sven Bergström för svaret.</textBlock>
    <textBlock ix="2">Men jag konstaterar att vi har lite olika uppfattningar här.</textBlock>
    <textBlock ix="3">Det som vi är överens om är vem som har huvudansvaret för att alla hushåll och företag så småningom skall få ta del av höghastighetsförbindelser. Det är en sak, men vem skall betala?</textBlock>
    <textBlock ix="4">Det finns många som gräver i marken, kommunerna, elbolagen och operatörer. Finns det inte andra sätt att få det finmaskiga nätet utbyggt än att använda skattepengar? Jag vill som ett exempel nämna Svenska kraftnät, som i sin bolagsordning saknar detta att man har som uppgift att lägga ned kabel. Svenska kraftnät skulle mycket väl kunna lägga ned fler kablar av bara farten, om regeringen hade ändrat bolagsordningen. Delar inte Sven Bergström den uppfattningen att man inte behöver använda skattepengar till allting sådant här?</textBlock>
  </contentBlock>
  <contentBlock ix="58" page="0">
    <textBlock ix="0">Anf.  46  SVEN BERGSTRÖM (c) replik:</textBlock>
    <textBlock ix="1">Fru talman! För att börja i den sista änden är det självklart utmärkt om vi slipper använda skattepengar, om vi kan initiera detta på annat sätt, t.ex. genom att engagera olika enskilda aktörer. Svenska kraftnät är en aktör i sammanhanget.</textBlock>
    <textBlock ix="2">Men - och det är det som är poängen med vår digitala allemansrätt och vår rapport kring denna - om detta skall nå ut till alla människor och alla småföretag över hela landet finns det i dag ingen kommersiell drivkraft som garanterar att detta sker. Därför säger vi att samhället måste vara berett, inte i första hand att bygga, gräva och lägga kabel men att se till att det blir gjort - gärna i samarbete med olika andra aktörer.</textBlock>
    <textBlock ix="3">Ingen annan än staten kan ta ansvaret för att detta når ut till alla. Annars kan det bli ett selektivt nät och olika lösningar som kanske inte blir så bra.</textBlock>
    <textBlock ix="4">Det finns goda exempel i historien på att detta har varit klokt och framsynt när det gäller telenät, järnvägsförbindelser, vägar och andra system som ingår i infrastrukturen. Jag är övertygad om att det är nästa stora uppdrag för oss att se till att detta kan bli någonting som når ut till alla människor.</textBlock>
  </contentBlock>
  <contentBlock ix="59" page="0">
    <textBlock ix="0">Anf.  47  PER-RICHARD MOLÉN (m) replik:</textBlock>
    <textBlock ix="1">Fru talman! Det är glädjande att Centern på senare tid har ställt upp bakom tanken på någonting som man kallar för digital allemansrätt.</textBlock>
    <textBlock ix="2">Jag minns när Carl Bildt som statsminister 1994</textBlock>
    <textBlock ix="3">satte Internet, och därmed hela den här tekniken, på den svenska kartan. Jag minns att han redan då argumenterade för behovet att ge hela landet tillgång till den här tekniken. Speciellt betonade han behovet av att skolor, grundskolor och gymnasier, skulle få tillgång till det här, att glesbygden skulle få tillgång till det här och att vården på olika sätt skulle få tillgång till den här verksamheten.</textBlock>
    <textBlock ix="4">Jag är inte, och där instämmer jag med herr Gylling, så övertygad om att vi hela tiden behöver vara fixerade vid fibernät. Vi ser hur tekniken hela tiden går väldigt snabbt fram när det gäller radiofrekvenser.</textBlock>
    <textBlock ix="5">Vi ser på satelliter. Vi ser hur man kan stressa upp elledningar. I grund och botten är det ju faktiskt ändå så som jag har sagt tidigare i den här debatten att i stort sett alla i Sverige har tillgång till el och telefon.</textBlock>
    <textBlock ix="6">Därmed har de möjligheter till uppkopplingar - i dag kanske med relativt långsamma modem upp till 56,6.</textBlock>
    <textBlock ix="7">Men redan nu finns, inte minst i Gävleborgs län dit vi i trafikutskottet gjorde en resa, alltså herr Bergströms eget län, privata initiativ som skapar möjligheter till en höghastighetsöverföring som ligger uppe på 10 megabyte. Låt oss alltså vara öppna och inte bara tänka oss att staten skall gå in. Det finns så många intressen; elbolag, kabelbolag och kommuner som tillsammans med andra skapar sådana här initiativ. Jag tror att det tillgodoser våra behov.</textBlock>
  </contentBlock>
  <contentBlock ix="60" page="0">
    <textBlock ix="0">Anf.  48  SVEN BERGSTRÖM (c) replik:</textBlock>
    <textBlock ix="1">Fru talman! Det sista var väldigt avslöjande. Per-</textBlock>
    <textBlock ix="2">Richard Molén säger att det tillgodoser våra behov på ett rimlig sätt. Och i ett tidigare inlägg sade han att det här ändå ger relativt goda förbindelser. Alla som har inblick i den här branschen, Per-Richard Molén, talar om att det är en oerhört snabb utveckling. 10</textBlock>
    <textBlock ix="3">megabit i dag kommer om några år att vara 100 megabit i behov hos det enskilda hushållet och hos den lille företagaren.</textBlock>
    <textBlock ix="4">Alla oberoende aktörer i branschen är ense om att det då inte räcker med vare sig radio, snabba modem eller något sådant. Då är fibern, optofibern, det som har de långsiktiga förutsättningarna att bli bärkraftigt.</textBlock>
    <textBlock ix="5">Alla är övertygade om att det kommer att vara framtidens melodi.</textBlock>
    <textBlock ix="6">Jag vill gärna ge moderaterna, och Per-Richard</textBlock>
    <textBlock ix="7">Molén och Carl Bildt, en eloge. Ni var nog tidigt ute.</textBlock>
    <textBlock ix="8">Dock tycker jag inte att det är rimligt att ni får monopol på det här området. Nu tycks ni ha fastnat i att det räcker med relativt goda förbindelser för en stor del av svenska folket.</textBlock>
    <textBlock ix="9">Vi har högre ambitioner än så. Vi tycker att här har vi nu svensk teknik som kan byggas ut, och som det är klokt och långsiktigt rätt att bygga ut. Då skall vi inte tveka. Då skall vi våga ha tydliga visioner om hur vi skall gå till väga. Vi i Centerpartiet säger att det här systemet, en digital allemansrätt byggd på optofiber till alla hushåll och alla företag i landet, är framtidens melodi. Jag hoppas att också moderaterna efterhand ansluter sig till det synsättet.</textBlock>
  </contentBlock>
  <contentBlock ix="61" page="0">
    <textBlock ix="0">Anf.  49  PER-RICHARD MOLÉN (m) replik:</textBlock>
    <textBlock ix="1">Fru talman! Är det någonting vi moderater är emot så är det monopol. Om det på något sätt kan förändra situationen att Centern kommer in i det hela så får vi väldigt mycket av den mångfald som vi moderater talar så mycket om.</textBlock>
    <textBlock ix="2">Jag tror, fru talman, att jag och Sven Bergström kanske har lite lätt att underskatta den snabba tekniska utvecklingen. Vi bollar i dag gärna med megabyte</textBlock>
    <textBlock ix="3">- om det är 5 eller 10 eller 100. Jag är övertygad om att utvecklingen kommer att ge oss möjligheter till en sådan kapacitet att vi kan konvergera digital TV och digital radio med telefoni och mycket av den information som snurrar runt på Internet.</textBlock>
    <textBlock ix="4">I princip är vi alltså överens. Det är i alla fall rätt skönt att få en kommentar om att det inte ens hos</textBlock>
    <textBlock ix="5">Centern i första hand är staten som skall stå för det hela. Det är ju trots allt den marknad som finns som vi måste luta oss emot.</textBlock>
  </contentBlock>
  <contentBlock ix="62" page="0">
    <textBlock ix="0">Anf.  50  SVEN BERGSTRÖM (c) replik:</textBlock>
    <textBlock ix="1">Fru talman! Det är självklart inget självändamål att staten skall pumpa in en massa miljarder i det här.</textBlock>
    <textBlock ix="2">Men vad vi i Centerpartiet betonar så starkt är att det är ett samhällsansvar att se till att det blir gjort. Det är därför vi vill ha en utredning nu med tydlig inriktning på den här digitala allemansrätten som skall nå ut till alla.</textBlock>
    <textBlock ix="3">Jag hoppas och tror att det kommer att bli ett väldigt givande samspel mellan enskilda aktörer, olika företag och samhället när det här sätts i gång.</textBlock>
    <textBlock ix="4">Per-Richard Molén sade att vi underskattar utvecklingen. Ja just det, många underskattar utvecklingen. Det är just därför vi säger: Stanna nu inte vid stressade koppartrådar, XDSL, ADSL, snabba modem och allt vad det heter. Låt oss satsa målmedvetet och konsekvent på det vi vet kommer att hålla 10, 20,</textBlock>
    <textBlock ix="5">30 år fram i tiden, nämligen optofiber.</textBlock>
    <textBlock ix="6">Dessutom ligger svensk teknik långt framme på det här området. Vi har svenska företag som jobbar med detta. Det kan ge oerhört stora synergieffekter.</textBlock>
    <textBlock ix="7">Det kommer att ge exportframgångar.</textBlock>
    <textBlock ix="8">Så jag hoppas att näringsministern när han så småningom kommer upp i kammaren i dag kan ge en ordentlig signal om att den här vägen skall vi gå och den här strategin skall vi lägga fast för att utveckla oss på det här området.</textBlock>
  </contentBlock>
  <contentBlock ix="63" page="0">
    <textBlock ix="0">Anf.  51  KENTH SKÅRVIK (fp):</textBlock>
    <textBlock ix="1">Fru talman! Internet har fått snabbare genomslag än någon annan teknik. På fem år har Internetanvändandet i Sverige ökat från nästan noll till att i dag hälften av befolkningen över tolv år surfar varje månad.</textBlock>
    <textBlock ix="2">En sådan genomgripande ny teknik där information samtidigt finns tillgänglig för alla kan inte undgå att påverka vår världsbild. "På ett dunkelt sätt som i en spegel" hette det i den gamla bibelöversättningen.</textBlock>
    <textBlock ix="3">I dag måste vi välja andra metaforer. Ingen förstår att speglar då bestod av putsade mässingsplattor som gav en oklar spegelbild. På samma sätt kommer många av dagens uttryck och bilder att bli obegripliga för dem som växer upp i informationssamhället.</textBlock>
    <textBlock ix="4">Vilka förändringarna blir vet vi inte. Alexander</textBlock>
    <textBlock ix="5">Graham Bell och Lars Magnus Ericsson utvecklade telefonen. Men de kunde inte föreställa sig telefonsvarare, 020-nummer, Sagolinjen, faxar eller mobiltelefoner. Lika lite vet vi vart Internet tar vägen.</textBlock>
    <textBlock ix="6">Den liberala slutsatsen måste vara att politiker skall och kan göra mycket lite för att påverka informationsteknikens utveckling. Politiker skall inte hindra utvecklingen utan sträva efter att skapa förutsättningarna för att tekniken kommer så många människor som möjligt till godo.</textBlock>
    <textBlock ix="7">Redan nu kan vi se hur IT förändrar samhällen och människors sätt att arbeta. Kunskapssökande blir mindre hierarkiskt och kombinationerna blir fler när det i texten ligger hyperlänkar som gör att den som läser snabbt kommer vidare, får förklaringar eller kan låta sina associationer blomma ut.</textBlock>
    <textBlock ix="8">Sannolikt får IT-samhället större politiska effekter än vi hittills insett, inte minst i de politiska partierna.</textBlock>
    <textBlock ix="9">Informationstekniken innebär att avstånden mellan människor minskar både geografiskt och socialt.</textBlock>
    <textBlock ix="10">Ökade möjligheter till snabb och effektiv kommunikation och informationsutbyte mellan människor är bra för oss alla.</textBlock>
    <textBlock ix="11">Låt mig ta några exempel: Informationstekniken ger människor möjligheten att själva söka information och delta i den demokratiska beslutsprocessen i dialog med andra. Informationstekniken vidgar yttrandefriheten genom att man själv kan söka information.</textBlock>
    <textBlock ix="12">Man kan delta i den demokratiska beslutsprocessen i dialog med andra. Informationstekniken vidgar yttrandefriheten genom att det blir lättare för vem som helst att publicera sig och nå fram med budskap.</textBlock>
    <textBlock ix="13">Många ekonomiska hinder för publicering försvinner.</textBlock>
    <textBlock ix="14">Informationstekniken kan bl.a. effektivisera sjukvården, förbättra miljön samt underlätta för funktionshindrade att få information och utföra tjänster.</textBlock>
    <textBlock ix="15">Informationstekniken tillåter människor att bo på ställen av andra skäl än att arbete finns där eftersom mycket arbete kommer att kunna utföras på distans.</textBlock>
    <textBlock ix="16">IT gör det möjligt att behålla en levande landsbygd.</textBlock>
    <textBlock ix="17">Informationstekniken både bygger broar och raserar barriärer mellan stater och människor. Det är lättare för svenskar att hålla kontakt när de bor utomlands. Det är lättare för invandrare i Sverige att behålla sina rötter.</textBlock>
    <textBlock ix="18">Informationstekniken ger medborgare nya möjligheter att bevaka sina intressen gentemot myndigheter och att göra sina stämmor hörda på ett snabbt och effektivt sätt. Det underlättar de demokratiska vinster som finns att hämta i protokoll, diarier och annat på nätet.</textBlock>
    <textBlock ix="19">Om nuvarande lagstiftning lägger hinder i vägen för att alla offentliga handlingar läggs ut på nätet, skall lagen ändras.</textBlock>
    <textBlock ix="20">I stort anser Folkpartiet att det liggande betänkandet innehåller bra tankar inför informationssamhället år 2000. Därför har vi endast deltagit i en reservation, nämligen reservation nr 4. Jag yrkar därför bifall till denna.</textBlock>
    <textBlock ix="21">Fru talman! Vi reservanter anser att staten bör ha som huvuduppgift att garantera informationsteknikens infrastruktur och se till att möjligheter till snabb kommunikation finns i hela landet. Det innebär att bredbandsuppkoppling skall vara möjlig för företag och hushåll i hela Sverige till en rimlig kostnad.</textBlock>
  </contentBlock>
  <contentBlock ix="64" page="0">
    <textBlock ix="0">Anf.  52  MIKAEL JOHANSSON (mp):</textBlock>
    <textBlock ix="1">Fru talman! Jag vill börja med att yrka bifall till reservation 11.</textBlock>
    <textBlock ix="2">Miljöpartiet de gröna har tidigare krävt en samlad redogörelse till riksdagen för hur 2000-problemet hanteras. Vi hälsar nu med tillfredsställelse att riksdagen har fått en sådan redogörelse.</textBlock>
    <textBlock ix="3">Regeringen lämnar i skrivelsen en bild av det aktuella läget i regeringen och de statliga myndigheterna beträffande arbetet med IT-omställningen inför år</textBlock>
    <textBlock ix="4">2000. När det gäller det statliga sektorsansvaret och kommunernas omställningsarbete reser skrivelsen tyvärr fler frågor än den ger nöjaktiga svar.</textBlock>
    <textBlock ix="5">Ett krav från Miljöpartiet på den redovisning som nu givits var att den skulle innehålla vilka kostnader för IT-omställningen som kan beräknas samt hur dessa skall budgeteras. Det finns mycket knapphändiga kostnadsberäkningar i regeringens skrivelse. De totala kostnaderna för omställningsarbetet uppskattas till 1,1 miljarder kronor, men då hade nästan hälften av de 180 myndigheterna inte gjort några kostnadsuppskattningar. En lång rad brister och osäkerheter i lägesbedömningen räknas upp i skrivelsen.</textBlock>
    <textBlock ix="6">Man konstaterar att det fortfarande finns en betydande osäkerhet om vilka kostnader som omställningen kommer att innebära för de statliga myndigheterna.</textBlock>
    <textBlock ix="7">Regeringen förutsätter att myndigheternas omställningsarbete skall klaras inom befintliga ramar. Detta skrivs i slutet av år 1998 då cirka ett år kvarstår och statsbudgeten för 1999 är lagd.</textBlock>
    <textBlock ix="8">Även med Statskontorets uppskattningar från januari 1999 på 1,3 miljarder kvarstår kritiken.</textBlock>
    <textBlock ix="9">Det mycket osäkra läget beträffande kostnaderna för IT-omställningen är uppenbart oacceptabelt i en fråga som handlar om miljardbelopp.</textBlock>
    <textBlock ix="10">Miljöpartiet kräver att regeringen snarast återkommer till riksdagen med en redovisning av IT-</textBlock>
    <textBlock ix="11">omställningens beräknade kostnader inom det statliga området och vilka konsekvenser detta har för statsbudgeten.</textBlock>
    <textBlock ix="12">Regeringen redovisar uppenbara problem med styrningen av IT-omställningen inför år 2000. Man har upprepade gånger uppmärksammat och ställt krav på sina underlydande myndigheter att ta tag i problemen och redovisa analyser och resultat. Gensvaret från de statliga myndigheterna har varit anmärkningsvärt svagt. Det finns ingen analys i skrivelsen av varför regeringen inte förmår styra sina egna myndigheter i denna fråga. Regeringen meddelar att man under 1999 skall ställa krav på myndigheterna att alla verksamhetsinriktade system skall vara åtgärdade, testade och klara att tas i drift senast den 1 juni 1999.</textBlock>
    <textBlock ix="13">Med hänsyn dels till den uppenbart svaga ledningsförmåga regeringen hittills haft, dels till den stora eftersläpning som finns i omställningsarbetet i de statliga myndigheterna, ställer Miljöpartiet frågan om regeringen verkligen lyckas uppnå driftklara</textBlock>
    <textBlock ix="14">2000-säkrade system inom ett halvår, som man föresatt sig. Följdfrågan blir vad regeringen har för beredskap om man skulle stöta på ytterligare bakslag i arbetet. Vilka kraftåtgärder finns förberedda om det vid halvårsskiftet fortfarande finns samhällsfarliga</textBlock>
    <textBlock ix="15">IT-system i de statliga myndigheterna? Om detta finns inget att läsa i regeringens redovisning.</textBlock>
    <textBlock ix="16">När man sedan vidgar frågeställningen till att inte bara gälla de statliga myndigheternas egna system, utan också tar in kommunernas IT-omställningsarbete samt myndigheternas sektorsansvar för fungerande samhällsviktiga funktioner såsom hälso- och sjukvård, energi- och vattenförsörjning, transporter osv., blir det redovisade läget ännu mer oroande.</textBlock>
    <textBlock ix="17">Regeringen konstaterar att med det underlag som finns i dag kan regeringen inte med säkerhet uttala sig om risken för störningar i de för samhället viktigaste sektorerna. Vidare bedömer regeringen att det är oroväckande att vissa kommuner inte kommit tillräckligt långt i arbetet. Kommunerna står ju för mycket viktiga funktioner som distributörer av el, värme och vatten m.m. Miljöpartiet instämmer i bedömningen att utvecklingen är oroväckande inte bara vad gäller kommunerna, utan också vad gäller myndigheternas sektorsansvar för samhällsviktiga funktioner.</textBlock>
    <textBlock ix="18">Än mer oroväckande är enligt Miljöpartiets mening regeringens planerade åtgärder. Regeringen planerar åtgärder i form av informationsinsatser, uppföljningar och analyser för att åtgärda problemen under första halvåret 1999. Dessutom har regeringen uppenbarligen stor tilltro till att anpassningen skall främjas genom en lokal debatt som ger ett tryck från energiföretagens kunder t.ex. Även här måste vi ställa frågan: Vad har regeringen för beredskap om man skulle stöta på ytterligare bakslag i arbetet med att med information, uppmaningar och kundtrycksskapande debatt påverka kommuner och sektorsmyndigheter att ta sitt ansvar? Vilka kraftåtgärder finns förberedda om det under andra halvåret 1999 visar sig att omställningsarbetet för samhällsviktiga funktioner inte nått tillräckligt resultat?</textBlock>
    <textBlock ix="19">Miljöpartiet menar att en situation där otillräckliga omställningsåtgärder för samhällsviktiga funktioner identifierats men där staten förhåller sig passiv inte kan accepteras. Vi antar att regeringen delar denna uppfattning. Vi vill därför under våren 1999 ta del av en redovisning av hur regeringen avser att agera om IT-omställningen inför år 2000 under andra halvåret 1999 fortfarande uppvisar brister som gör att samhällsviktiga funktioner inte kan garanteras och därmed hotas vid årsskiftet 1999/2000.</textBlock>
    <textBlock ix="20">Kärnkraftsreaktorer bör vara stoppade under timmarna kring årsskiftet 1999/2000 om inte alla delsystem i ett kärnkraftverks hela drift- och säkerhetssystem har funktionstestats fullt ut av en oberoende part, så att absolut säkerhet råder om att de inte reagerar fel för årtalet 2000, och om inte absolut säkerhet råder om att kärnkraftverket klarar andra störningar på elnät och andra försörjningssystem som kan befaras inträffa vid detta årsskifte.</textBlock>
    <textBlock ix="21">Detta gäller givetvis alla kärnkraftsreaktorer i hela världen, men riksdagen kan bara ta ansvar för de svenska reaktorerna.</textBlock>
    <textBlock ix="22">Effekterna av en allvarlig incident eller ett reaktorhaveri på grund av funktionsfel i något datorpåverkat system som beror på omställningen till årtalet</textBlock>
    <textBlock ix="23">2000 måste vägas mot kostnaderna för att kärnkraftverken stoppas under timmarna kring årsskiftet</textBlock>
    <textBlock ix="24">1999/2000. Effektbehovet under ca 36 timmar från nyårsafton kl. 12.00 till nyårsdagen kl. 24.00 torde vara lägre än under normala vinterdygn.</textBlock>
    <textBlock ix="25">Många kraftkrävande industrier bör kunna stoppas för planerat underhåll under den aktuella tiden.</textBlock>
    <textBlock ix="26">Detta förefaller rimligt, eftersom planerat underhåll normalt kräver längre stopptider än de 36 timmar som det här är fråga om. Vattenkraft kompletterad med normal krafttillförsel från kraftvärmeverk bör därför räcka till för att klara den nödvändiga energitillförseln under de aktuella 36 timmarna. Några kondenskraftverk och gasturbiner kan hållas driftklara i beredskap.</textBlock>
    <textBlock ix="27">Ett stort antal tänkbara incidenter både inom kärnkraftsindustrin och inom andra verksamheter har sin grund i mänsklig oförmåga att förutse vad en olycklig kombination av händelser kan få för effekter.</textBlock>
    <textBlock ix="28">Ytterligare ett antal tänkbara incidenter har sin grund i en oförmåga att reagera tillräckligt snabbt för att avbryta olycksbringande händelsekedjor som utlöses av oväntade händelser, respektive att i tid spåra felkällan och stoppa händelseutvecklingen eller länka den in i mindre olycksbringande banor.</textBlock>
    <textBlock ix="29">Vår bedömning är att riskerna för felfunktion i något drift- eller säkerhetspåverkande datasystem är väsentligt större vid omslaget till årtalet 2000 än de är normalt. Därför bör de svenska kärnkraftsreaktorerna vara stoppade under timmarna kring årsskiftet</textBlock>
    <textBlock ix="30">1999/2000.</textBlock>
  </contentBlock>
  <contentBlock ix="65" page="0">
    <textBlock ix="0">Anf.  53  JOHNNY GYLLING (kd) replik:</textBlock>
    <textBlock ix="1">Fru talman! Det skulle vara intressant att veta lite mer om Miljöpartiets IT-politik. Jag kan bara hitta två motioner i sammanhanget. Den ena handlar om forskning på elektromagnetiska fält. Jag kan hålla med om att det är viktigt att veta mer om detta. Den andra motionen handlar om det som Mikael Johansson nu har talat om, nämligen om kostnaderna för år</textBlock>
    <textBlock ix="2">2000-omställningen.</textBlock>
    <textBlock ix="3">I övriga frågor har inte Miljöpartiet sagt någonting, inte i den här debatten i alla fall. Jag vill fråga:</textBlock>
    <textBlock ix="4">Hur ser ni på den nya tekniken? Ingår datorer i er politik? Ingår Internet? Skall vi ha bredband för alla?</textBlock>
    <textBlock ix="5">Ni har inte kommenterat regeringens syn och våra andra partiers syn på IT-samhället.</textBlock>
  </contentBlock>
  <contentBlock ix="66" page="0">
    <textBlock ix="0">Anf.  54  MIKAEL JOHANSSON (mp) replik:</textBlock>
    <textBlock ix="1">Fru talman! Kortfattat går vår politik ut på att IT</textBlock>
    <textBlock ix="2">skall vara tillgänglig för alla och begriplig för alla.</textBlock>
    <textBlock ix="3">Sedan vill jag gärna återkomma till hur vi ser på den framtida satsningen av statens medel när vi har de konkreta planerna framme på bordet. Kanske kan näringsministern ange en del av de idéer han har haft i samband med t.ex. utförsäljningen av Telia som ett led i att investera de pengar som frigörs i en infrastruktursatsning på IT-området.</textBlock>
  </contentBlock>
  <contentBlock ix="67" page="0">
    <textBlock ix="0">Anf.  55  JOHNNY GYLLING (kd) replik:</textBlock>
    <textBlock ix="1">Fru talman! Risken är stor att man tror att Miljöpartiets IT-politik enbart går ut just på forskningen och år 2000-omställningen. I så fall är ju halva politiken borta nästa år när vi har passerat årsskiftet.</textBlock>
    <textBlock ix="2">Nu säger Mikael Johansson att Miljöpartiet kommer tillbaka med idéer lite längre fram. Det är ju trevligt. Problemet är bara att utvecklingen går så rasande fort att det hade varit bra att presentera några idéer i dag. Men vi får väl vänta på dem.</textBlock>
  </contentBlock>
  <contentBlock ix="68" page="0">
    <textBlock ix="0">Anf.  56  MIKAEL JOHANSSON (mp) replik:</textBlock>
    <textBlock ix="1">Fru talman! I första hand är det en budget som vi lägger. Det gör vi ihop med Vänstern och Socialdemokraterna. Först i det läget är det aktuellt att presentera de konkreta planer och idéer vi skall förverkliga i framtiden.</textBlock>
  </contentBlock>
  <contentBlock ix="69" page="0">
    <textBlock ix="0">Anf.  57  PER-RICHARD MOLÉN (m) replik:</textBlock>
    <textBlock ix="1">Fru talman! Det är bara att läsa betänkandet så ser man hur tomhänt Miljöpartiet är när det gäller IT-</textBlock>
    <textBlock ix="2">politik. Men det är inte det jag i första hand skall kommentera.</textBlock>
    <textBlock ix="3">Om det är några som verkligen har gått igenom omställningsproblemen så är det de svenska kärnkraftverken. Det är ett sätt att skrämma genom att börja föra fram detta. Det förstår jag eftersom Miljöpartiet inte vill något hellre än att stänga av de svenska kärnkraftverken.</textBlock>
    <textBlock ix="4">Det skulle vara intressant att se en avstängning vid millennieskiftet samtidigt som vi inte längre har särskilt mycket av gasturbiner och gaskraftverk kvar i det nya elsystemet. Det blir kallt. Har vi vatten i våra älvar? Vi har inte tillräckligt mycket kraftvärmeverk som skall kunna kompensera det hela, så jag tror att vi kan vara trygga när det gäller kärnkraftverken. De har också kommit med sina försäkringar på det här området.</textBlock>
  </contentBlock>
  <contentBlock ix="70" page="0">
    <textBlock ix="0">Anf.  58  MIKAEL JOHANSSON (mp) replik:</textBlock>
    <textBlock ix="1">Fru talman! Den myndighet som enligt skrivelsen har satts att kontrollera detta är SKI. Man har gjort dokumentgenomgångar. Man har ställt muntliga frågor till bolagen. Man avser under det halvår som nu är att ta del av den dokumentation som kärnkraftsbolagen har. Man har ingen annan roll. Man går helt och hållet på att det som kärnskraftbolagen lämnar som uppgifter stämmer. Vi vill se en oberoende part som testar om kärnkraftverken är år 2000-säkrade. Vi kan inte leka med denna verksamhet med de enorma konsekvenser det kan få vid en olycka.</textBlock>
  </contentBlock>
  <contentBlock ix="71" page="0">
    <textBlock ix="0">Anf.  59  PER-RICHARD MOLÉN (m) replik:</textBlock>
    <textBlock ix="1">Fru talman! Det är ganska starkt att höra att man behöver ett oberoende organ när staten har tillsatt SKI</textBlock>
    <textBlock ix="2">för att utföra en ständig, kontinuerlig, löpande granskning av verksamheten. Arbetet för en omställning har pågått under ett antal år redan, och därför kan vi vara övertygade.</textBlock>
    <textBlock ix="3">Jag tycker att det är att verkligen föra fram en mycket allvarlig kritik mot SKI som man inte är förtjänt av.</textBlock>
  </contentBlock>
  <contentBlock ix="72" page="0">
    <textBlock ix="0">Anf.  60  MIKAEL JOHANSSON (mp) replik:</textBlock>
    <textBlock ix="1">Fru talman! Jag kan bara försöka citera ur den skrivelse som finns:</textBlock>
    <textBlock ix="2">"SKI:s bedömning är för närvarande, baserad på inlämnade rapporter och de muntliga föredragningar som skett, att kraftbolagen hanterar år 2000-</textBlock>
    <textBlock ix="3">problemet på ett sådant sätt att SKI inte skall behöva ställa ytterligare krav på redovisning eller vidtagande av åtgärder."</textBlock>
    <textBlock ix="4">Därför tycker jag att det är allvarligt. Därför kräver vi en oberoende part som gör även tester och inte enbart går på det som kraftbolagen gör. Naturligtvis skall vi inte råka ut för någonting som Tage Danielsson redan på sin tid framförde i sin monolog om osannolikheten i det som hände i Harrisburg.</textBlock>
    <textBlock ix="5">Vi vågar inte det. Jag tycker inte att någon annan heller skall våga sig på det konststycket.</textBlock>
  </contentBlock>
  <contentBlock ix="73" page="0">
    <textBlock ix="0">Anf.  61  MONICA GREEN (s):</textBlock>
    <textBlock ix="1">Fru talman! Samhällsomdanande kraft - ja, vi har sagt det tidigare, men det tål att sägas igen. IT är inte bara ett verktyg, IT förändrar hela vårt samhälle i grunden. Det förändrar vårt sätt att leva, bo, arbeta och kommunicera. Förändringen är så stor och genomgripande att vi i dag inte kan se vidden av den.</textBlock>
    <textBlock ix="2">Sverige som IT-nation eller digitalt samhälle är i fronten och skall så förbli.</textBlock>
    <textBlock ix="3">Vi har sedan 1996, då riksdagen behandlade målen om de prioriterade uppgifterna för den nationella</textBlock>
    <textBlock ix="4">IT-strategin, både vässat lagstiftningen och flyttat fram positionerna inom så gott som samtliga samhällsområden när det gäller IT. Informationstekniken har så stor betydelse att den påverkar vår produktionsförmåga, våra levnadsmönster och förutsättningarna att utveckla vår demokrati.</textBlock>
    <textBlock ix="5">Det innebär i dag</textBlock>
    <textBlock ix="6">1.      att fortsatta insatser bör göras för att bygga ut en digital infrastruktur för höghastighetsförbindelser och att hushåll och företag i hela Sverige bör ges möjligheter till goda förutsättningar att utnyttja den nya tekniken,</textBlock>
    <textBlock ix="7">2.      att man bör underlätta för elektronisk handel för nya affärsmöjligheter som drivkraft för sysselsättning och tillväxt samt ge konsumenterna ökade möjligheter,</textBlock>
    <textBlock ix="8">3.      att man - vilket det är mest bråttom med - bör ge arbetet med omställningen av datorer och IT-</textBlock>
    <textBlock ix="9">system inför år 2000 högsta prioritet. Omställningsarbetet måste ske målmedvetet och kraftfullt i alla samhällssektorer, dvs. myndigheter, kommuner, landsting, företag och organisationer.</textBlock>
  </contentBlock>
  <contentBlock ix="74" page="0">
    <textBlock ix="0">Men vi börjar med den nationella IT-strategin som skall stimulera användningen av informationsteknik på ett sätt som befrämjar kreativitet, tillväxt och sysselsättning. Vi skall vara pådrivare och underlätta utvecklingen genom att anpassa regelverket till de nya förutsättningarna. Vi skall också på olika sätt försöka hindra och förhindra att IT-utvecklingen skapar nya klyftor i samhället, tvärtom.</textBlock>
    <textBlock ix="1">I den nationella IT-strategin som vi föreslår skall ligga fast finns tre områden som skall prioriteras i syfte att främja utvecklingen av informations- och kunskapssamhället. Det är rättsordningen, utbildningen och samhällets informationsförsörjning.</textBlock>
    <textBlock ix="2">Under senare år har skillnaderna mellan olika former av tele-, data- och massmediekommunikation minskat. Denna utveckling har påverkat de olika branscherna inom medie- och kommunikationsområdet. Marknaderna för de olika tjänsterna flyter samman. Vi kan bara ta statens egna bolag och företag som exempel. Telias marknadsplats på Internet, Passagen, och Postens motsvarighet, Torget, är framgångsrika. Telias och Postens satsningar på marknadsplatser på Internet har bidragit till att påskynda</textBlock>
    <textBlock ix="3">Internetanvändandet i Sverige. Det är viktigt att även våra samhällsägda företag och myndigheter inte stannar i utvecklingen. Även de måste ges möjligheter att möta framtiden på ett bra sätt.</textBlock>
    <textBlock ix="4">Den svenska telemarknaden har under senare år genomgått stora förändringar som påverkar statens roll och ansvar. Avregleringen av telemarknaden har i</textBlock>
    <textBlock ix="5">Sverige liksom i många andra europeiska länder medfört en helt ny lagstiftning. Det har blivit konkurrens på nätet vilket har lett till lägre kostnader. Post- och telestyrelsen har ansvar för att följa upp och redovisa marknadsutvecklingen och regionala konsekvenser på marknaden.</textBlock>
    <textBlock ix="6">Det finns klara samband mellan IT och miljö.</textBlock>
    <textBlock ix="7">Med möjlighet till distansarbete och distansutbildning kan mycket resande sparas in. Många transporter borde kunna samordnas och dirigeras effektivare med hjälp av datakommunikation och datorstödd trafikledning. Men informationstekniken minskar inte automatiskt belastningen på miljön. Det finns all anledning att följa utvecklingen mycket noga, t.ex.</textBlock>
    <textBlock ix="8">transporter för Internetförsålda varor. Om informationstekniken skall utnyttjas för att öka medborgarnas livskvalitet, måste vi följa utvecklingen och se till att det går mot ett långsiktigt ekologiskt hållbart samhälle.</textBlock>
    <textBlock ix="9">Så till utgångspunkterna för en digital infrastruktur. Informationstekniken har mycket stor betydelse i arbetet med att stärka Sveriges konkurrenskraft och utvecklingsmöjligheter. Den digitala infrastrukturen skall vara tillgänglig också för olika grupper i samhället, såsom unga, gamla, män, kvinnor, välutbildade och lågutbildade, människor i hela landet, pensionärer, invandrare och funktionshindrade. Genom en väl utnyttjad informationsteknik kan hela vårt land utvecklas. Men det blir inte så med automatik. Marknaden klarar det inte helt själv. Vi måste ha en politisk vilja och kompetens att styra informationssamhället med en tydlig viljeinriktning.</textBlock>
    <textBlock ix="10">Vi behöver en kapacitetsstarkare infrastruktur, bl.a. tack vare den snabba teknikutvecklingen och</textBlock>
    <textBlock ix="11">Internetanvändningen. En nationell utbyggnad av digital infrastruktur för höghastighetsförbindelser är nödvändig, och det behövs en samordning. Utvecklingen av ny teknik i dag är mest marknadsledd. Detta medför att investeringarna i första hand görs inom företagssektorn och att satsningarna sker inom tätbefolkat område - eller med aktörernas språk: där det finns en kritisk massa.</textBlock>
    <textBlock ix="12">Regeringen har tillsatt en särskild utredare med uppdrag att undersöka tillgången till avancerad informations- och kommunikationsteknisk infrastruktur ur ett regionalt och socialt perspektiv. Utredningen skall kartlägga den befintliga infrastrukturen och föreslå åtgärder. Uppdraget skall redovisas senast den</textBlock>
    <textBlock ix="13">11 juni 1999. Vi får avvakta till dess utredningen har lagt fram sitt förslag. Men det råder inget tvivel om att vi vill ha en snabb, högkvalitativ digital kommunikation i hela landet.</textBlock>
    <textBlock ix="14">Den tekniska utvecklingen driver ständigt fram nya och bättre produkter. Flera aktörer på marknaden sätter press på priserna och tvingar fram nytänkande.</textBlock>
    <textBlock ix="15">Det är därför fel att i lagstiftningen binda sig vid en viss teknik, t.ex. ISDN. ISDN är inte, som bekant, allena saliggörande. Det är tjänsten som sådan och inte tekniken som skall regleras.</textBlock>
    <textBlock ix="16">En samhällsstyrning av tekniken kan medföra felbedömningar och stora felinvesteringar. Det är viktigt att prisutvecklingen på telefonitjänster följs ur ett konsumentperspektiv - som vi beslöt i samband med de telepolitiska målen 1997.</textBlock>
    <textBlock ix="17">Fru talman! Vi har ett nationellt program för IT i skolan. Det omfattar förskoleklasser, grundskolan, särskolan, sameskolan och gymnasieskolan. Det finns en delegation för en särskild satsning på IT i skolan.</textBlock>
    <textBlock ix="18">Det är bra och nödvändigt. Men alla människor skall kunna dra nytta av IT:s möjligheter. En kompetensutveckling för hela befolkningen behövs så att inte nya klyftor uppstår. Äldre människor och vissa funktionshindrade kan om vi inte är uppmärksamma ha svårt att utnyttja den nya tekniken. Även kvinnors möjligheter bör särskilt beaktas i mån av att de utnyttjar IT-</textBlock>
    <textBlock ix="19">tekniken alltmer och även driver företag den vägen.</textBlock>
    <textBlock ix="20">Konsumenterna kan stärka sin ställning på marknaden. Det blir lättare att få tillgång till viktig information och tillgång till ett större utbud av varor och tjänster, vilket på sikt kan främja konkurrensen och ge lägre priser. Informationstekniken kan även medföra förbättrad tillgång till service för vissa grupper såsom äldre eller boende i glesbygd. Men för att konsumenterna skall kunna dra nytta av tekniken krävs</textBlock>
    <textBlock ix="21">IT-kunskap.</textBlock>
    <textBlock ix="22">Med Internets starka framväxt har elektronisk handel och andra former av elektronisk affärskommunikation blivit ett av de viktigaste användningsområdena för informationsteknik. Vi bör uppmuntra samspel med näringslivet och konsumentgrupper. Vi vill ha ett effektivt regelverk, samordnade offentliga aktiviteter samt en tillgänglig och säker teknisk infrastruktur i syfte att främja den elektroniska handeln.</textBlock>
    <textBlock ix="23">På så sätt kan vi få ytterligare tillväxt i näringslivet, bl.a. i de små företagen. Men vi skall också skydda de enskilda konsumenterna.</textBlock>
    <textBlock ix="24">Informationsteknik och elektronisk handel kan utnyttjas som en drivkraft för regional utveckling. Men förutsättningarna för landets olika regioner ser olika ut. I storstadsregionerna finns marknadskrafter som i många fall driver utvecklingen snabbt framåt. I regioner med vikande befolkningsunderlag och svag sysselsättning kan främst kommuner, länsstyrelser och landsting tillsammans med högskolor spela en aktiv roll för att påskynda utvecklingen. Det finns många regionala IT-projekt runt om i landet som visar ett stort intresse för att ta till vara informationstekniken som drivkraft för regional utveckling.</textBlock>
    <textBlock ix="25">Så till vårt närmast liggande problem med 99 och</textBlock>
    <textBlock ix="26">00, dvs. sekelskiftesproblemet. Vi har all anledning att vara korrekta, dvs. vi skall varken negligera problemen eller haussa upp stämningen.</textBlock>
    <textBlock ix="27">Frågan angående IT-omställningen inför år 2000</textBlock>
    <textBlock ix="28">måste ges högsta prioritet. Riksdagen skall hållas informerad om utvecklingen. Myndigheterna tar frågan på stort allvar, och arbetet med att säkra de egna verksamheterna har kommit en god bit på väg.</textBlock>
    <textBlock ix="29">Vissa kommuner har inte kommit tillräckligt långt i arbetet, vilket är oroväckande med tanke på distributionen av el, värme och vatten, m.m. Störningar inom kommunerna kan leda till konsekvenser inte bara för deras invånare utan för samhället i stort.</textBlock>
    <textBlock ix="30">Arbetstakten med IT-omställningen måste ökas väsentligt bland små och medelstora företag liksom i kommunerna för att undvika driftstopp och kedjeeffekter.</textBlock>
    <textBlock ix="31">Alla - myndigheter, kommuner, landsting, företag, branschorganisationer och andra aktörer - skall ta sitt ansvar och driva på omställningsarbetet inför</textBlock>
    <textBlock ix="32">2000-talet.</textBlock>
    <textBlock ix="33">Vi förutsätter att regeringen i nästa skrivelse till riksdagen redovisar vilka åtgärder som har vidtagits eller kommer att vidtas för att avhjälpa eventuella brister.</textBlock>
    <textBlock ix="34">Sammanfattningsvis: IT är en samhällsomdanande kraft som saknar motstycke. Vi ser stora möjligheter, men också stora problem eller utmaningar, att klara övergången. Barnen ser det redan som självklart att ha en snabb kommunikation med hela världen - och det är de som är framtiden.</textBlock>
    <textBlock ix="35">Vi skall från samhällets sida ta vårt ansvar för rättsordningen, utbildningen och informationsförsörjningen. Jag yrkar med detta avslag på motionerna och bifall till hemställan i betänkandet.</textBlock>
    <textBlock ix="36">Jag skall avsluta med ett citat från Karin, 70 år, en s-kvinna från Skövde. Hon skickade ett mail till mig när hon hade sett min hemsida. Så här skriver hon:</textBlock>
    <textBlock ix="37">"Jag har tidigare tyckt att ni i Stockholm är så långt bort, jag har inte riktigt vetat vad ni håller på med. Nu kan jag både läsa på Sverige direkt och se riksdagens beslut och jag kan till och med maila till er direkt vad jag tycker. Du Monica," skriver hon avslutningsvis</textBlock>
    <textBlock ix="38">"du är längre bort nu när du är i Stockholm på veckorna men ändå känns det som om du är mycket närmare än förut."</textBlock>
  </contentBlock>
  <contentBlock ix="75" page="0">
    <textBlock ix="0">Anf.  62  PER-RICHARD MOLÉN (m) replik:</textBlock>
    <textBlock ix="1">Fru talman! Monica Green hade tre synpunkter i sitt anförande som jag helt delar. Hon säger att IT</textBlock>
    <textBlock ix="2">förändrar hela vårt samhälle. Där är vi helt överens.</textBlock>
    <textBlock ix="3">Vi är också överens om att Sverige befinner sig i fronten. Och vi skall vara pådrivare.</textBlock>
    <textBlock ix="4">Det är lätt att konstatera detta. Men frågan är vad den socialdemokratiska regeringen har gjort. Jag minns att den borgerliga regeringen avreglerade telemarknaden under motstånd från det socialdemokratiska partiets sida. Det var avregleringen av telemarknaden som på något sätt öppnade möjligheterna för en lång rad aktörer att engagera sig och göra så att Sverige kom fram i fronten. Det är mycket av tomhet som präglar den socialdemokratiska politiken.</textBlock>
    <textBlock ix="5">Man kan läsa i betänkandet att huvudinriktningen på den nationella IT-strategin är att stimulera användningen av informationsteknik på ett sätt som befrämjar kreativitet, tillväxt och sysselsättning. Har regeringen gjort det? Vi vet att skatter och många andra regler är en kolossal hämsko mot att kunna bibehålla den tätposition vi har lyckats uppnå. Det är inte tack vare regeringens initiativ, utan trots regeringen och de många goda idéer som har kommit fram på en privat marknad och där unga entusiastiska entreprenörer i större utsträckning flyttar utomlands.</textBlock>
    <textBlock ix="6">Här behövs åtgärder.</textBlock>
  </contentBlock>
  <contentBlock ix="76" page="0">
    <textBlock ix="0">Anf.  63  MONICA GREEN (s) replik:</textBlock>
    <textBlock ix="1">Fru talman! Om man skall vara ärlig, och det skall man väl vara, hände det inte ett dyft. Jag vet att Carl</textBlock>
    <textBlock ix="2">Bildt och er partiledning gjorde ett stort nummer av</textBlock>
    <textBlock ix="3">IT-frågan, men det hände inte ett dyft under den tiden. Visst kan det vara bra med medieutspel osv., men det är under vår tid som vi har vässat lagstiftningen och vi som har flyttat fram positionerna.</textBlock>
    <textBlock ix="4">Vi har goda förutsättningar i Sverige att vara kvar i fronten, därför att vi har ett företagsvänligt klimat, bra ränta osv. Därför finns det många exempel på IT-</textBlock>
    <textBlock ix="5">företag som placerar sig i Sverige nu. Jag kan ta ett exempel från min hemkommun Skövde, där Netsource placerar sig och ger många nya arbetstillfällen. Det är en av förklaringarna till att arbetslösheten sjunker, trots att de gamla arbetstillfällena försvinner.</textBlock>
    <textBlock ix="6">Jag tycker att vi jobbar på bra, och vi betar av fråga efter fråga. Vi kanske inte är så massmedie- och klyschmässiga som den förra regeringen, men det här är ett effektivare sätt.</textBlock>
  </contentBlock>
  <contentBlock ix="77" page="0">
    <textBlock ix="0">Anf.  64  PER-RICHARD MOLÉN (m) replik:</textBlock>
    <textBlock ix="1">Fru talman! Det är klart att vi skall vara ärliga i debatten. Det är då bara att konstatera att de här stegen togs under den borgerliga regeringen, där Carl</textBlock>
    <textBlock ix="2">Bildt verkligen var en pådrivare.</textBlock>
    <textBlock ix="3">På vilka områden har lagstiftningen vässats?</textBlock>
    <textBlock ix="4">Finns det en åstundan att vässa lagstiftningen? Jag är rädd för, utifrån tidigare erfarenheter, att när socialdemokraterna säger att de vässar lagstiftningen leder det till betydligt mycket mer av regleringar och elände. Jag tror att man skall vara väldigt försiktig med att vara alltför ambitiös på lagstiftningsområdet, därför att utvecklingen går så kolossalt snabbt.</textBlock>
    <textBlock ix="5">Därför förväntar jag mig lite mer av marknadsvänliga åtgärder, som gör att företag stannar kvar i Sverige och utvecklar det kunnande som finns, inte minst när det gäller digitala signaturer och krypteringsteknik, där regeringen inte är särskilt pådrivande för att ändra på Wassenaaröverenskommelsen, som förhindrar export av mycket avancerad, i Sverige framtagen, krypteringsteknik.</textBlock>
  </contentBlock>
  <contentBlock ix="78" page="0">
    <textBlock ix="0">Anf.  65  MONICA GREEN (s) replik:</textBlock>
    <textBlock ix="1">Fru talman! Jag kan bara konstatera att det var</textBlock>
    <textBlock ix="2">1996, under den här regeringens tid, som vi för första gången behandlade IT-frågor i riksdagen. Det var under den här regeringens tid som vi flyttade fram positionerna. Det första betänkandet kom 1996, och</textBlock>
    <textBlock ix="3">1997 förändrade vi de telepolitiska målen och tog nya avstamp. Det finns många fler exempel inom olika områden där det framgår att det är vi som har flyttat fram positionerna. Jag kan ge en eloge till Carl Bildt för att han gjorde det glamoröst och tjusigt, men han flyttade inte fram några positioner.</textBlock>
  </contentBlock>
  <contentBlock ix="79" page="0">
    <textBlock ix="0">Anf.  66  STURE ARNESSON (v) replik:</textBlock>
    <textBlock ix="1">Fru talman! Jag konstaterar att det är en stor samsyn mellan Vänsterpartiet och Socialdemokraterna i de här frågorna, och det gläder mig. Jag skulle vilja utvidga det här lite grann när det gäller rättvisa för grupper som kanske har svårt att tillgodogöra sig de</textBlock>
    <textBlock ix="2">IT-satsningar som görs.</textBlock>
    <textBlock ix="3">När det gäller lågutbildade, arbetslösa, ungdomar, äldre, kvinnor och funktionshindrade, är socialdemokraterna villiga att tillsammans med oss föreslå speciella satsningar på de grupperna? Jag vet att det finns satsningar, men jag tycker inte att de räcker utan att vi behöver satsa mer. Är socialdemokraterna villiga att tillsammans med oss föreslå mer satsningar?</textBlock>
  </contentBlock>
  <contentBlock ix="80" page="0">
    <textBlock ix="0">Anf.  67  MONICA GREEN (s) replik:</textBlock>
    <textBlock ix="1">Fru talman! Det pågår redan nu, och det är självklart att vi vill fortsätta utbildningen och möjligheterna för människor att skaffa en god IT-kunskap. Det stärker också konsumentintressena. Vi har skrivit i betänkandet om både de äldres och de handikappades möjligheter. Vi vill ge dem ytterligare möjligheter.</textBlock>
    <textBlock ix="2">Det finns också under äldreåret möjlighet att söka pengar från Socialdepartementet för kommuner, intresseorganisationer, PRO och studieföreningar som vill utbilda äldre. Det är ett sätt. Sedan måste vi se till att fortsätta med IT i skolan och flytta fram positionerna även för den nationella strategin för IT i skolan.</textBlock>
    <textBlock ix="3">Jag delar den uppfattningen.</textBlock>
  </contentBlock>
  <contentBlock ix="81" page="0">
    <textBlock ix="0">Anf.  68  STURE ARNESSON (v) replik:</textBlock>
    <textBlock ix="1">Fru talman! Jag noterar det svaret med tacksamhet. Samtidigt finns det grupper som vi ger information och lär detta, men det kan stupa på en så enkel sak som att en funktionshindrad inte har råd att skaffa en dator. Där skulle jag vilja att vi tillsammans tittar på detta och gör mer satsningar. Är ni beredda att delta i det?</textBlock>
  </contentBlock>
  <contentBlock ix="82" page="0">
    <textBlock ix="0">Anf.  69  MONICA GREEN (s) replik:</textBlock>
    <textBlock ix="1">Fru talman! Oberoende av hur människors ekonomiska ställning och livssituation ser ut måste vi självfallet se till att människor har en grund att stå på rent ekonomiskt. Vi får konstatera att det som LO har gjort med sina satsningar på paket med LO-datorn, och det som andra företag har gjort när de givit sina anställda möjligheter att köpa dator på avbetalning, har inneburit att Sverige är i en tätposition när det gäller antalet datorer i hemmet. Vi får följa den utvecklingen och se till att även andra grupper får möjlighet att skaffa dator.</textBlock>
  </contentBlock>
  <contentBlock ix="83" page="0">
    <textBlock ix="0">Anf.  70  JOHNNY GYLLING (kd) replik:</textBlock>
    <textBlock ix="1">Fru talman! Jag blev lite förvånad när Monica</textBlock>
    <textBlock ix="2">Green tog så lätt på kostnaderna för ISDN. Monica</textBlock>
    <textBlock ix="3">Green säger att vi inte skall skriva in ISDN i lagstiftningen. Nej, det är ingen som har begärt det. Men jag tycker att utskottet borde ha gjort ett uttalande i frågan till regeringen.</textBlock>
    <textBlock ix="4">Jag undrar: Försvarar Monica Green att det finns en så stor prisskillnad för dessa anslutningskostnader som mellan 2 000 kr i storstaden och 60 000 kr i det mest extrema fallet på landsbygden?</textBlock>
  </contentBlock>
  <contentBlock ix="84" page="0">
    <textBlock ix="0">Anf.  71  MONICA GREEN (s) replik:</textBlock>
    <textBlock ix="1">Fru talman! Nej, jag försvarar inte det. Jag har sedan 1996 förväntat mig att det skulle gå snabbare att få en jämnare prisutveckling mellan storstäder och vissa regioner där man får betala orimliga kostnader.</textBlock>
    <textBlock ix="2">Jag tycker inte att Telia riktigt har levt upp till de förväntningar som vi hade. Det stärker mig också i min uppfattning att vi behöver ytterligare kapacitet.</textBlock>
  </contentBlock>
  <contentBlock ix="85" page="0">
    <textBlock ix="0">Anf.  72  JOHNNY GYLLING (kd) replik:</textBlock>
    <textBlock ix="1">Fru talman! Det är bra att vi har samma uppfattning om att det är något fel här, men jag kan bara konstatera att om den här prisskillnaden hade gällt ett vanligt telejack hade Sverige inte stått stilla länge. Då hade man säkert reagerat från regeringens sida och från socialdemokraternas sida. Om det hade gällt priset på en tågbiljett, med en skillnad mellan</textBlock>
    <textBlock ix="2">2 000 kr och 60 000 kr, hade det säkert varit full fart.</textBlock>
    <textBlock ix="3">Vi kristdemokrater menar nu inte att man skall binda sig till den teknik som ISDN innebär, men för närvarande kan det betyda att en ensamföretagare kan ha en tillförlitlig uppkoppling och driva sitt företag, eller inte kan göra det om man bor på landsbygden.</textBlock>
    <textBlock ix="4">Därför hade det varit bra om utskottet hade tagit vårt förslag om ett uttalande i den här frågan.</textBlock>
  </contentBlock>
  <contentBlock ix="86" page="0">
    <textBlock ix="0">Anf.  73  MONICA GREEN (s) replik:</textBlock>
    <textBlock ix="1">Fru talman! Jag måste varna för det här; vi skall inte hänga upp oss just på ISDN. Det finns redan nu fiber och hypersnabba modem, och tekniken stannar inte. Det finns alltså andra möjligheter redan nu. Vi skall också vara ärliga och se att det är 90-95 % som har enhetspriset, men det försvarar ändå inte priset i de andra delarna av landet. Jag delar uppfattningen att vi borde kunna ha en jämnare prisutveckling.</textBlock>
  </contentBlock>
  <contentBlock ix="87" page="0">
    <textBlock ix="0">Anf.  74  SVEN BERGSTRÖM (c) replik:</textBlock>
    <textBlock ix="1">Fru talman! Det är inte så lätt att ta replik på Monica Green, därför att hon har många välmenande och positiva formuleringar, som vi är överens om i hela utskottet och i hela riksdagen. Det är jättebra. Men vår uppgift som politiker är naturligtvis också att sätta ned fötterna ibland, ge klara besked och uttala visioner. Det är här som jag skulle vilja se tydligare tongångar. Om vi inte får det från Monica Green hoppas jag att näringsministern har något mer i bakfickan när han så småningom kommer upp i talarstolen.</textBlock>
    <textBlock ix="2">Jag vill hänga på det Johnny Gylling tog upp i sitt replikskifte med Monica Green. Det är en intressant fråga. Monica Green svarade på frågan om prisskillnader. Oavsett om det rör ISDN eller annan teknik finns det prisskillnader när det gäller anslutningsavgiften. Kristdemokraterna och Centern har i en gemensam reservation sagt att anslutningsavgiften bör vara densamma.</textBlock>
    <textBlock ix="3">Monica Green säger här och nu att hon inte försvarar skillnaden. Det är för stor skillnad mellan</textBlock>
    <textBlock ix="4">2 000 kr i Stockholms innerstad och 60 000 någonstans ute på landsbygden. Den intressanta frågan är då självklart följande: Ansluter sig Monica Green och socialdemokraterna i utskottet till synsättet att det bör vara en likvärdig anslutningsavgift - densamma över hela landet? Om inte - var ligger den acceptabla skillnaden? Ligger den mellan 2 000 och 20 000 eller mellan 2 000 och 10 000?</textBlock>
    <textBlock ix="5">Är det inte enklare, Monica Green, att säga att vi har rätt i denna fråga? Om man har höga ambitioner när det gäller regionalpolitisk utjämning och likvärdiga förutsättningar bör det vara självklart att säga att anslutningsavgiften skall vara densamma.</textBlock>
  </contentBlock>
  <contentBlock ix="88" page="0">
    <textBlock ix="0">Anf.  75  MONICA GREEN (s) replik:</textBlock>
    <textBlock ix="1">Fru talman! Nu är det inte vi som sätter priserna, men vi kan rekommendera. Man kan ha en åsikt, och det har vi. Vi tycker inte att glappet skall vara för stort. Det antog vi i de telepolitiska målen 1997.</textBlock>
    <textBlock ix="2">Då sade vi att skillnaderna gentemot resten av landet inte får bli alltför stora om priserna av konkurrensskäl blir väldigt mycket lägre i storstäderna. Det har vi uttalat från riksdagens sida. Jag förutsätter också att våra statliga bolag följer våra rekommendationer, men det är inte vi som sätter priserna här.</textBlock>
  </contentBlock>
  <contentBlock ix="89" page="0">
    <textBlock ix="0">Anf.  76  SVEN BERGSTRÖM (c) replik:</textBlock>
    <textBlock ix="1">Fru talman! Monica Green har sagt att skillnaden</textBlock>
    <textBlock ix="2">- kostnader mellan 2 000 kr och 60 000 kr - är oacceptabel. Men ändå vill hon inte ansluta sig till den om man har ett jämställdhetsperspektiv och ett likvärdighetsperspektiv ganska självklara åsikten att kostnaden borde vara densamma över hela landet.</textBlock>
    <textBlock ix="3">Vilken är då den skillnad som Monica Green och socialdemokraterna kan acceptera? Är det 20 000</textBlock>
    <textBlock ix="4">kronors skillnad? Är det 10 000 kronors skillnad, eller var går gränsen? Säger man a i detta sammanhang måste man rimligen också säga b.</textBlock>
    <textBlock ix="5">Jag kan skicka med som en hälsning att jag tycker att det vore klädsamt och bra om vi kunde vara överens om att ambitionen självklart bör vara en likvärdig anslutningsavgift över hela landet. Jag hoppas att</textBlock>
    <textBlock ix="6">Monica Green så småningom kan landa där tillsammans med hela socialdemokratiska partiet.</textBlock>
  </contentBlock>
  <contentBlock ix="90" page="0">
    <textBlock ix="0">Anf.  77  MONICA GREEN (s) replik:</textBlock>
    <textBlock ix="1">Fru talman! Jag får skoja lite med Sven Bergström. Han sade att det inte är lätt att ta repliker på</textBlock>
    <textBlock ix="2">Monica Green eftersom vi tycker ungefär samma.</textBlock>
    <textBlock ix="3">Alltså har han sagt a, och då behöver han inte begära repliker.</textBlock>
    <textBlock ix="4">Jag tycker att vi skall ha ungefär samma priser i hela landet. Det är mitt svar. B-svaret blir då att glappet inte får vara för stort. Det har vi sagt i de telepolitiska målen, som vi antog 1997 i denna kammare.</textBlock>
  </contentBlock>
  <contentBlock ix="91" page="0">
    <textBlock ix="0">Anf.  78  Näringsminister BJÖRN ROSEN-</textBlock>
    <textBlock ix="1">GREN (s):</textBlock>
    <textBlock ix="2">Fru talman! Sverige är och skall förbli en IT-</textBlock>
    <textBlock ix="3">nation av yttersta världsklass. Sverige bejakar teknikutveckling, kunskap och kompetens, och så skall det vara även i framtiden. Sverige har ett stort antal högt kvalificerade företag som ligger i teknikutvecklingens framkant. Så skall det vara även i framtiden.</textBlock>
    <textBlock ix="4">Sverige är ett av världens datortätaste länder. I år kommer mer än hälften av alla svenskar att ha tillgång till en dator i hemmet. De flesta kommer att vara anslutna till Internet. Så är det, och så skall det vara i ännu högre grad i framtiden.</textBlock>
    <textBlock ix="5">Fru talman! IT och telekommunikationer bidrar alltmer till den svenska ekonomin, till sysselsättningen och tillväxten. År 1996 omsatte svenska IT-företag ca 325 miljarder kronor. Det är ungefär lika mycket som de totala intäkterna i Sveriges kommuner. Skulle vi göra en beräkning i dag skulle vi se att det är avsevärt högre än dessa 325 miljarder.</textBlock>
    <textBlock ix="6">Den elektroniska handeln mellan företag i Sverige väntas explodera under de kommande åren. Den svenska handeln företag till företag omsatte förra året</textBlock>
    <textBlock ix="7">2,7 miljarder kronor, är uppe i 14 miljarder kronor nästa år och förväntas växa till 59 miljarder kronor år</textBlock>
    <textBlock ix="8">2003. Vidare kommer Internethandeln att öka snabbare i Sverige än på något annat håll i världen.</textBlock>
    <textBlock ix="9">Utvecklingen går, som har sagts tidigare här i talarstolen, oerhört fort. Vi politiker måste hela tiden vara offensiva för att behålla Sveriges tätposition. Vi måste lämna industrisamhällets gamla strukturer. Vi måste anpassa regler och normer till de behov och villkor som kommer att gälla för medborgarna och företagen i det framtida digitala samhället.</textBlock>
    <textBlock ix="10">Regeringen ser därför över den nationella IT-</textBlock>
    <textBlock ix="11">strategi som riksdagen lade fast våren 1996, och vidareutvecklar den till en strategi för det framtida digitala Sverige. Grundläggande är att alla - jag vill betona alla - skall ha tillgång till modern infrastruktur över hela - jag vill betona hela - Sverige.</textBlock>
    <textBlock ix="12">Infrastrukturutredningen lämnar sitt betänkande i juni. På grundval av det kommer regeringen att lämna konkreta förslag till åtgärder som garanterar att den digitala tekniken blir tillgänglig i hela landet.</textBlock>
    <textBlock ix="13">För att IT till fullo skall kunna användas av enskilda, företag och organisationer behövs också kunskap om den moderna tekniken och dess möjligheter.</textBlock>
    <textBlock ix="14">Det krävs såväl en hög allmän kunskapsnivå och en hög IT-mognad som en spetskompetens, så att vi kan skapa och behålla kvalificerade företag i Sverige.</textBlock>
    <textBlock ix="15">För den enskilde ger också det livslånga lärandet ökade möjligheter till delaktighet och ansvar. Det gäller både möjligheten att styra sitt arbete och att påverka samhällsutvecklingen.</textBlock>
    <textBlock ix="16">Utbildningen måste vara av världsklass och ge goda förutsättningar för livslångt lärande.</textBlock>
    <textBlock ix="17">Min vision om hur framtidens Sverige skall se ut innebär</textBlock>
    <textBlock ix="18">· att IT används av alla grupper i samhället på det sätt som passar varje individ och varje enskilt företag,</textBlock>
    <textBlock ix="19">· att IT ökar människornas frihet när de väljer bostad, arbete eller studier,</textBlock>
    <textBlock ix="20">· att IT används för att förbättra den offentliga verksamheten, inte minst vård och omsorg,</textBlock>
    <textBlock ix="21">· att IT bidrar till att Sverige får fler världsledande företag som har tillgång till en global miljö,</textBlock>
    <textBlock ix="22">· att IT leder till en fördjupning av demokratin genom de ökade möjligheterna till dialog mellan väljare och valda,</textBlock>
    <textBlock ix="23">· att IT skapar nya samarbetsformer mellan stora och små företag liksom kunskapsövergripande nätverk som ökar kvaliteten och slagkraften i hela näringslivet, vilket därmed skapar fler jobb.</textBlock>
  </contentBlock>
  <contentBlock ix="92" page="0">
    <textBlock ix="0">Fru talman! Regeringens arbete med en strategi för det framtida Sverige bygger vidare på 1996 års</textBlock>
    <textBlock ix="1">IT-strategi. Tre områden prioriterades av riksdagen.</textBlock>
    <textBlock ix="2">Det var rättsordningen, utbildningen och samhällets informationsförsörjning.</textBlock>
    <textBlock ix="3">Strategins huvudinriktning är att stimulera användningen av IT på ett sätt som främjar kreativitet, tillväxt och sysselsättning. Ett annat viktigt mål är att se till att IT blir ett medel för ökad kunskap, demokrati och rättvisa.</textBlock>
    <textBlock ix="4">Vi måste undvika ett samhälle där några ges möjlighet att delta i informationssamhället medan andra stängs ute. Samtidigt skall vi vara medvetna om att individer, företag och regioner har olika förutsättningar och olika intressen av att ta till sig den nya tekniken.</textBlock>
    <textBlock ix="5">1996 års beslut har bl.a. resulterat i följande:</textBlock>
    <textBlock ix="6">· En omfattande satsning på IT i skolan genomförs.</textBlock>
    <textBlock ix="7">1,5 miljarder används under tre år för att öka kompetensen hos lärarna och ge dem bättre tillgång till datorer som arbetsverktyg. Skolornas anslutning till Internet har förbättrats, och lärarna och eleverna får egna e-postadresser.</textBlock>
    <textBlock ix="8">· Antalet platser på högskolan har ökat, med tyngdpunkt på naturvetenskap och teknik.</textBlock>
    <textBlock ix="9">· Regeringen och Industriförbundet har utarbetat ett nationellt program för att utbilda 10 000 personer inom IT-området under 1998 och 1999.</textBlock>
    <textBlock ix="10">· Antalet datorer i hushållen har ökat explosionsartat genom beslutet om undantag från förmånsbeskattning. Detta har haft avgörande betydelse för svenska folkets datormognad.</textBlock>
    <textBlock ix="11">· Många myndigheter har blivit förebilder när det gäller användningen av IT, och nu tas en handlingsplan för utveckling av den statliga förvaltningen fram. Utveckling av IT-användningen är en viktig del i detta.</textBlock>
    <textBlock ix="12">· En ny IT-kommission har inrättats, och arbetet har intensifierats.</textBlock>
    <textBlock ix="13">· Sverige arbetar intensivt i nationella och internationella grupper för att skapa goda förutsättningar för säker elektronisk kommunikation och elektroniska affärer. En stor och viktig del av det arbetet sker i EU.</textBlock>
  </contentBlock>
  <contentBlock ix="93" page="0">
    <textBlock ix="0">Innehållet i den nya strategin blir följande:</textBlock>
    <textBlock ix="1">Den första och övergripande uppgiften är att skapa goda förutsättningar och klara spelregler för utvecklingen.</textBlock>
    <textBlock ix="2">För det första måste vi garantera en väl fungerande teknisk infrastruktur. Alla skall kunna använda den nya tekniken. Den nya tekniken skall svara mot den efterfrågan och det behov som finns hos individer och företag i hela landet. Men vi skall inte låsa fast oss vid en enda teknisk lösning. Därför behövs en väl fungerande konkurrens på telemarknaden. Det stimulerar också utbudet av tjänster och tillämpningar, och kostnaderna pressas.</textBlock>
    <textBlock ix="3">För det andra skall vi ha stabila regelverk som är förutsägbara och begripliga.</textBlock>
    <textBlock ix="4">Sveriges tidiga avreglering av telemarknaden har haft stor betydelse för utvecklingen, och vi måste fortsätta att ligga i framkant.</textBlock>
    <textBlock ix="5">En viktig del av infrastrukturen är att det finns förutsättningar för en säker elektronisk kommunikation. Dokument måste kunna undertecknas elektroniskt, och den elektroniska kommunikationen måste kunna skyddas från insyn.</textBlock>
    <textBlock ix="6">Jag nämnde tidigare att vi arbetar intensivt med detta i EU. Vi tar fram ett program för att stimulera elektronisk handel.</textBlock>
    <textBlock ix="7">Den andra uppgiften är att se till att vi har en god kompetensförsörjning.</textBlock>
    <textBlock ix="8">I informationssamhället är kunskapen viktig, och vi måste ha en hög allmän kunskapsnivå, en hög IT-</textBlock>
    <textBlock ix="9">mognad och spetskompetens. Effekter på utbildning och forskning är kopplade till detta och på den industriella utvecklingen, företagandet och tillväxten.</textBlock>
    <textBlock ix="10">Den tredje uppgiften är att se till att vi har ett gynnsamt näringslivsklimat, inte minst för IT-</textBlock>
    <textBlock ix="11">branschen. Företag skall skapas, utvecklas och växa.</textBlock>
    <textBlock ix="12">Den fjärde uppgiften är att använda den offentliga sektorn som förebild och motor för att stimulera utvecklingen och medverka till att nya tjänster och produkter skapas.</textBlock>
    <textBlock ix="13">Den femte uppgiften är att förhindra att nya klyftor uppstår i samhället.</textBlock>
    <textBlock ix="14">Till sist: I det korta perspektivet är 2000-frågan den viktigaste frågan inom IT-området. Detta är en förtroendefråga för det nya digitala samhället.</textBlock>
    <textBlock ix="15">2000-delegationen arbetar målmedvetet för att störningarna i samhället skall bli så små som möjligt vid millennieskiftet.</textBlock>
    <textBlock ix="16">Jag vill betona att varje företag, varje organisation och varje myndighet måste ta sitt ansvar för 2000-</textBlock>
    <textBlock ix="17">omställningen i sin egen verksamhet.</textBlock>
    <textBlock ix="18">Fru talman! Regeringen fortsätter nu sitt arbete med att vidareutveckla strategin för hur Sverige skall utvecklas i den digitala miljön i enlighet med vad jag nu har redovisat. Vår avsikt är att presentera resultatet av detta arbete i en proposition i början av år 2000.</textBlock>
    <textBlock ix="19">Tack!</textBlock>
  </contentBlock>
  <contentBlock ix="94" page="0">
    <textBlock ix="0">Anf.  79  PER-RICHARD MOLÉN (m) replik:</textBlock>
    <textBlock ix="1">Fru talman! Det har varit intressant att lyssna på</textBlock>
    <textBlock ix="2">Björn Rosengren. Allt som han ger uttryck för i lite mer vida och generösa formuleringar kan vi ställa upp på. Jag noterar med tillfredsställelse att han konstaterar att avregleringen av telemarknaden, som drevs fram av den borgerliga regeringen, har haft en så stor betydelse för IT-utvecklingen i Sverige.</textBlock>
    <textBlock ix="3">Vid många tillfällen har näringsministern talat om behovet av att svenska företag skall vara i världsklass och att Sverige som IT-nation skall vara i världsklass.</textBlock>
    <textBlock ix="4">Några dagar senare har man kunnat notera att andra statsråd har gått emot detta. Man vet inte riktigt om alla utfästelser som näringsministern nu kommer med även kommer att gälla för regeringen.</textBlock>
    <textBlock ix="5">När det gäller ett bra näringsklimat är jag övertygad om att det i den näringslivsgrupp som Björn</textBlock>
    <textBlock ix="6">Rosengren deltog i kom klara signaler om att många svenska IT-företag är på väg att flytta ut eller redan har flyttat ut. Det handlar inte minst om den elektroniska handeln. Hindren är stora när det gäller digitala signaturer och krypteringstekniken. Det behövs betydligt mer konkreta åtgärder. På vilket sätt skall ni åstadkomma allt detta? Den frågan hoppas jag att jag får svar på i den proposition som väntas om några månader.</textBlock>
  </contentBlock>
  <contentBlock ix="95" page="0">
    <textBlock ix="0">Anf.  80  Näringsminister BJÖRN ROSEN-</textBlock>
    <textBlock ix="1">GREN (s):</textBlock>
    <textBlock ix="2">Fru talman! Jag konstaterar att Sverige är i världsklass när det gäller IT. Det är så. Vi kan jämföra oss med vilket land som helst. Därför blir Per-</textBlock>
    <textBlock ix="3">Richard Moléns frågeställning ganska innehållslös.</textBlock>
    <textBlock ix="4">Vi är i världsklass. Det handlar om att vi måste fortsätta att utvecklas ännu snabbare.</textBlock>
    <textBlock ix="5">Som jag sade tidigare bedömer alla på marknaden att Internet kommer att utvecklas snabbast i Sverige, i förhållande till många andra länder. Är det ett uttryck för att vi har ett dåligt företagsklimat? Eller är det ett uttryck för att vi har ett bra företagsklimat?</textBlock>
  </contentBlock>
  <contentBlock ix="96" page="0">
    <textBlock ix="0">Anf.  81  PER-RICHARD MOLÉN (m) replik:</textBlock>
    <textBlock ix="1">Fru talman! Vi är överens om att Sverige befinner sig i världsklass på IT-området. Vi är överens om att det här är någonting som exploderar i Sverige. Och detta med elektronisk handel kommer på något sätt också att drivas på.</textBlock>
    <textBlock ix="2">Men bakom dessa siffror finns också en del saker som hämmar utvecklingen. Jag tänker på dubbelbeskattningen och den ogynnsamma beskattningen när det gäller optioner till personal; den är betydligt mer negativ än den som finns i andra länder.</textBlock>
    <textBlock ix="3">Alla dessa saker leder till att vi många gånger ser</textBlock>
    <textBlock ix="4">IT-företag utvecklas i Sverige, men när de sedan får svårt att få tag i utländsk arbetskraft och får svårt att komma runt beskattningsreglerna är dessa företag tvungna att flytta ut. Vi har sett exempel på detta.</textBlock>
    <textBlock ix="5">Det är åtgärder när det gäller det här som vi från</textBlock>
    <textBlock ix="6">Moderata samlingspartiets sida efterlyser. Vi har inte råd att satsa på kompetensutveckling och samtidigt förlora många av de stora IT-begåvningar som vi skulle behöva för att komma till rätta med den arbetslöshet som den socialdemokratiska regeringen inte har kommit till rätta med trots att det har gått många år och att det har getts löften.</textBlock>
  </contentBlock>
  <contentBlock ix="97" page="0">
    <textBlock ix="0">Anf.  82  Näringsminister BJÖRN ROSEN-</textBlock>
    <textBlock ix="1">GREN (s):</textBlock>
    <textBlock ix="2">Fru talman! Jag konstaterar att många utländska</textBlock>
    <textBlock ix="3">IT-företag etablerar sig i Sverige. Under de senaste åren har vi haft direktinvesteringar i Sverige på 80</textBlock>
    <textBlock ix="4">miljarder per år. Det är första gången på 25 år som det investeras lika mycket i kronor här som Sveriges företag investerar utomlands. Det är väl ändå uttryck för att det finns ett starkt intresse för att etablera sig i</textBlock>
    <textBlock ix="5">Sverige.</textBlock>
    <textBlock ix="6">När det gäller arbetslösheten är jag tacksam över att frågan togs upp och över att jag får chansen att uppehålla mig en kort stund vid den.</textBlock>
    <textBlock ix="7">År 1998 skapade vi 105 000 nya jobb här i Sverige. Vi har fått ned arbetslösheten i en takt som ingen trodde på. Sysselsättningen ökar, arbetslösheten sjunker och de s.k. konjunkturberoende åtgärderna för att få ned den öppna arbetslösheten sjunker också.</textBlock>
    <textBlock ix="8">Det underliga tycker jag är detta: Vi ser framför oss att arbetslösheten sjunker, att sysselsättningen ökar och att alltfler investerar. Vi måste, som sagts tidigare här i dag, gå tillbaka 50 år för att hitta en räntenivå som dagens och 20 år för att hitta en reallöneökning som dagens. Men lik f... får man höra, inte minst från moderat håll, att det inte är bra. Vad är det som är dåligt? Jo, det kanske kommer att gå åt skogen. Det är bra att ni intresserar er för framtiden, men det vore kanske bättre om det var lite mer lyft i ert intresse för framtiden - inte minst när det gäller informationstekniken.</textBlock>
    <textBlock ix="9">Det kommer att gå bra för Sverige. Det kommer också den här propositionen att visa.</textBlock>
  </contentBlock>
  <contentBlock ix="98" page="0">
    <textBlock ix="0">Anf.  83  SVEN BERGSTRÖM (c) replik:</textBlock>
    <textBlock ix="1">Fru talman! Näringsministern hade många fina formuleringar. Det är också lätt att instämma i mycket av det han har sagt, i synnerhet när han talar om att alla - han betonade alla - i hela Sverige - han betonade hela - skulle ha tillgång till den här tekniken.</textBlock>
    <textBlock ix="2">Det hälsar vi med tillfredsställelse från Centerpartiets sida.</textBlock>
    <textBlock ix="3">Jag noterar dock att Björn Rosengren svävar lite på målet när det gäller hur det här skall gå till och vilken teknik man långsiktigt skall eftersträva. Han talar om att de goda förutsättningarna i den tekniska infrastrukturen skall svara mot efterfrågan och behov.</textBlock>
    <textBlock ix="4">Men problemet, näringsministern, är att det som i dag svarar mot behoven och efterfrågan i morgon, eller i alla fall i övermorgon, är en gammaldags teknik.</textBlock>
    <textBlock ix="5">Det är därför vi i Centerpartiet så tydligt målar upp visionen om en digital allemansrätt byggd på optofiber, som vi med säkerhet vet kommer att hålla åtminstone under den tid som näringsministern och jag är politiskt verksamma - 10, 20, kanske 30 år framåt i tiden. Jag skulle gärna vilja att näringsministern sade något ytterligare om detta. Vore det inte rimligt att i dag, i ett stort, framtidsinsriktat projekt tillsammans med näringsliv och aktörer, satsa långsiktigt på detta hållbara system, vilket också kan bli en injektion för export och framtidsutveckling?</textBlock>
    <textBlock ix="6">Vi vet mycket väl att många småföretag som i dag är underleverantörer kräver bredbandsteknik för att kunna kommunicera med sina uppdragsgivare. Då är optofibern det som behövs. Vi vet också att behovet av kapacitet ökar explosionsartat.</textBlock>
    <textBlock ix="7">Jag skulle gärna vilja ha näringsministerns kommentarer till detta. Varför skall vi nöja oss med</textBlock>
    <textBlock ix="8">ISDN, ADSL och annat som kommer att vara alldeles för dåligt om inte i morgon så i alla fall nästa år eller året därpå?</textBlock>
  </contentBlock>
  <contentBlock ix="99" page="0">
    <textBlock ix="0">Anf.  84  Näringsminister BJÖRN ROSEN-</textBlock>
    <textBlock ix="1">GREN (s):</textBlock>
    <textBlock ix="2">Fru talman! Jag skall tillåta mig ofoget att här i kammaren citera Tony Blair. Hans bok Min dröm är mycket bra, och jag rekommenderar den. Han säger så här:</textBlock>
    <textBlock ix="3">Nya Labour vet att de elektroniska motorvägarna bör byggas av den privata sektorn. Vi vet att staten varken har skyldighet att välja ny teknik eller önskar det. Vi vet att vår roll inte är att välja ut vinnare utan att ange ramar som främjar konkurrens, och inom dem får företagen sedan tävla.</textBlock>
    <textBlock ix="4">Jag delar helt Tony Blairs uppfattning. Men jag vill göra tillägget - och här kanske Storbritannien skiljer sig från Sverige - att vi också måste ta ett ansvar för att ge alla, som jag sade, i Sverige möjlighet att använda den nya tekniken. Här måste staten spela en roll.</textBlock>
    <textBlock ix="5">Det är dock lite för tidigt att nu bestämma sig för vilken teknik man skall ha och bygga ut den. I varje fall är jag inte beredd att uttala mig om detta förrän vi har fått svar på en mängd frågor, och det var för att få det som vi tog initiativ till IT-</textBlock>
    <textBlock ix="6">infrastrukturutredningen. Det gäller frågor som handlar om t.ex. huruvida det skall vara statligt stöd i någon form till höghastighetsnät i mindre orter och på landsbygd, stöd till abonnenter i glesbygd, ett offentligägt nytt nät, regionala sammanbindningsnät, bildande av statligt nätverk och krav på kommunala stadsnät.</textBlock>
    <textBlock ix="7">Problemet i dag är sådant att vi i varje fall måste göra en kartläggning. Ingen vet riktigt hur det ser ut.</textBlock>
    <textBlock ix="8">När vi vet det kan vi ta initiativ och säga: Så här skall vi göra. Jag bedömer att vi från regeringens sida kommer att klara av det när vi lägger fram vår proposition våren 2000. Här krävs faktiskt att man är lite seriös.</textBlock>
  </contentBlock>
  <contentBlock ix="100" page="0">
    <textBlock ix="0">Anf.  85  SVEN BERGSTRÖM (c) replik:</textBlock>
    <textBlock ix="1">Fru talman! Det är gott och väl att näringsministern är seriös. Men näringsministern vet naturligtvis mycket väl att om marknadskrafterna skall styra den här utvecklingen blir det med nödvändighet så att man räknar, kalkylerar och ser vad som är lönsamt.</textBlock>
    <textBlock ix="2">Den stora risken är att man då bränner en massa miljarder på teknik som om ett eller annat år kommer att vara förlegad.</textBlock>
    <textBlock ix="3">Sverige har genom åren haft förmågan att se långsiktigt och försökt hitta de långsiktiga visionerna.</textBlock>
    <textBlock ix="4">Och det är ingen tvekan om - näringsministern som har goda kontakter i branschen vet självfallet att alla är överens om detta - att optofibern är den överlägsna och tydliga framtidsinriktningen. Varför skall man då gå halvvägs och halvhjärtat till väga, i synnerhet om näringsministern och jag - och det hoppas jag - har gemensamma visioner om att detta faktiskt måste gälla hela landet och att det skall vara likvärdiga villkor i hela landet?</textBlock>
    <textBlock ix="5">Jag vill bara ta upp en sak till. Näringsministern talade väl om kunskapen och att överbrygga kunskapsklyftor. Jag har förstått att detta är något man säger ofta och gärna, och det är utomordentligt bra; vi säger det också i Centern. Men problemet är att lärarutbildningen här släpar efter, och jag undrar om näringsministern är riktigt uppmärksam på detta.</textBlock>
    <textBlock ix="6">Som jag har förstått det finns det bara en lärarutbildning i landet, nämligen den i Norrköping, som på riktigt allvar lyfter fram IT-frågorna i utbildningen.</textBlock>
    <textBlock ix="7">Här borde det vara viktigt för riksdag och regering att initiera någon förändring så att man verkligen tar IT-</textBlock>
    <textBlock ix="8">frågorna på stort allvar och ser till att de lärare som nu kommer ut i skolorna är mycket duktiga på det här området.</textBlock>
  </contentBlock>
  <contentBlock ix="101" page="0">
    <textBlock ix="0">Anf.  86  Näringsminister BJÖRN ROSEN-</textBlock>
    <textBlock ix="1">GREN (s):</textBlock>
    <textBlock ix="2">Fru talman! Låt mig börja med att säga att vi är ganska eniga om att vi behöver en bra IT-</textBlock>
    <textBlock ix="3">infrastruktur. Men en aktiv IT-politik måste bygga på kunskap. IT-infrastrukturen är svårbeskriven. Den finns i privata bolag, i statliga bolag, i kommuner och på andra ställen, och det finns ingen heltäckande karta att utgå ifrån. Innan vi bygger ut måste vi veta vad som är viktigast att bygga. Det vet vi faktiskt inte i dag. Det är just därför vi har tagit initiativet till att kartlägga det här. Detta kan ju inte kritiseras! Vi kartlägger och får in mer kunskap, och när vi har fått denna kunskap kommer vi att agera och vara aktiva.</textBlock>
    <textBlock ix="4">Detta tycker jag är det minsta man kan förvänta sig av en regering.</textBlock>
  </contentBlock>
  <contentBlock ix="102" page="0">
    <textBlock ix="0">Anf.  87  JOHNNY GYLLING (kd) replik:</textBlock>
    <textBlock ix="1">Fru talman! Det var intressant att höra citatet från</textBlock>
    <textBlock ix="2">Tony Blair. Jag kan säga till ministern att kristdemokraterna har samma inställning i den här frågan. Med ministerns tillägg om att staten måste känna ett extra ansvar för dem som kanske inte omfattas av marknaden är vi helt överens på den punkten.</textBlock>
    <textBlock ix="3">Vi pratar om fiber åt folket. Vi vill att optisk fiber skall läggas ut till alla i landet så långt det är möjligt.</textBlock>
    <textBlock ix="4">Jag vet att den utredning som ministern hänvisar till pågår, men ett år i det här sammanhanget är en väldigt lång tid. Utvecklingen går väldigt fort. Många som överväger att starta ett eget företag kanske inte gör det på grund av att infrastrukturen inte är på plats.</textBlock>
    <textBlock ix="5">Jag undrar hur ministern ställer sig till våra tankar när det gäller att skynda på den här utbyggnaden. En tanke är ROT-avdrag för hemmen om man ansluter sig till ett sådant här nät. En annan är att skynda på kommunerna. Vi vet att många kommuner bygger egna nät. Kan man tänka sig att Svenska Kraftnät, som vi nämnde tidigare, får ett bolagsdirektiv att lägga ned kabel när man ändå är ute och gräver?</textBlock>
    <textBlock ix="6">ISDN-avgifterna har vi debatterat. Är ministern beredd att påtala den orimliga prisskillnaden för Telia, t.ex.? Hur skall vi annars kunna ha den här garantin om tillgänglighet?</textBlock>
  </contentBlock>
  <contentBlock ix="103" page="0">
    <textBlock ix="0">Anf.  88  Näringsminister BJÖRN ROSEN-</textBlock>
    <textBlock ix="1">GREN (s):</textBlock>
    <textBlock ix="2">Fru talman! Jag måste ändock än en gång upprepa att vi vill ha kunskap. Det får vi i juni månad. Därefter skall vi föra en diskussion och ta in olika synpunkter. Sedan skall vi lägga fram förslag till riksdagen.</textBlock>
    <textBlock ix="3">Än en gång: Vi är överens om att det är marknaden, som har en väldig kraft, som har gjort att det har gått så fort och att staten måste ta ett ansvar, så att alla får del av detta.</textBlock>
    <textBlock ix="4">Jag vill också säga att det finns väldigt stora resurser inom staten, som nämndes här. Vi har Svenska</textBlock>
    <textBlock ix="5">Kraftnät, vi har Banverket och vi har Vattenfall som äger nät, om jag använder det uttrycket. Det är klart att detta är en resurs som kanske kan användas. Men jag vill även där avvakta. Med det har jag sagt att jag inte kan ta ställning direkt och säga: Så här skall vi göra. Jag tycker att det skall respekteras tills vi vet att det ser ut på ett visst sätt. Därifrån går vi vidare.</textBlock>
  </contentBlock>
  <contentBlock ix="104" page="0">
    <textBlock ix="0">Anf.  89  JOHNNY GYLLING (kd) replik:</textBlock>
    <textBlock ix="1">Fru talman! Jag tackar ministern för svaret. Jag har respekt för att man vill se på utredningen först, men jag hoppas att ministern också har förståelse för att det finns en otålighet hos många när det gäller infrastrukturen.</textBlock>
    <textBlock ix="2">En annan fråga jag vill ställa till ministern är den som gäller klyftan i samhället. Ministern nämnde t.ex.</textBlock>
    <textBlock ix="3">att vi politiker måste vara offensiva. Det är just det jag har efterlyst i mitt anförande. Vi måste vara ute och tackla den klyfta som uppstår. Jag kommer från</textBlock>
    <textBlock ix="4">Blekinge. Blekinge har fått stora möjligheter att satsa på IT. Det fungerar mycket bra och många goda exempel finns. Samtidigt finns klyftan till de människor som inte kommer in i den nya tekniken, som fortfarande är arbetslösa. Har ministern några tankar på hur ett offensivt ledarskap kan tackla det problemet?</textBlock>
  </contentBlock>
  <contentBlock ix="105" page="0">
    <textBlock ix="0">Anf.  90  Näringsminister BJÖRN ROSEN-</textBlock>
    <textBlock ix="1">GREN (s):</textBlock>
    <textBlock ix="2">Fru talman! Jag delar uppfattningen att det finns mycket stora klyftor i vårt samhälle, inte minst inom detta område. De finns dessvärre också inom många andra områden. Ofta ser vi dem i den mycket starka regionala obalans vi har.</textBlock>
    <textBlock ix="3">Jag tycker att enda möjligheten att klara detta är att vi gör väldigt breda satsningar på många områden.</textBlock>
    <textBlock ix="4">Det kan ju låta lite voluminöst, men det är enda vägen. Det gäller regionalpolitiken, det gäller IT-</textBlock>
    <textBlock ix="5">infrastrukturen och det gäller utbildningen. Regeringen har också gjort stora satsningar på utbildning i skolorna. Dessutom utbildas många i IT inom arbetsmarknadspolitiken.</textBlock>
    <textBlock ix="6">Jag tycker ändå att vi för det första förstår detta, för det andra vidtar en hel del åtgärder. Men självklart kan vi vidta fler åtgärder för att minska de här klyftorna. Det vill jag också återkomma till när vi har mer kunskap om helheten. Det gäller även infrastrukturen.</textBlock>
  </contentBlock>
  <contentBlock ix="106" page="0">
    <textBlock ix="0">Anf.  91  BARBRO JOHANSSON (mp):</textBlock>
    <textBlock ix="1">Fru talman! Jag vill tacka trafikutskottet för att min motion om mobiltelefoner har behandlats med ett stort allvar i betänkandet. Motionen avstyrks men är ändå behandlad på ett bra sätt, tycker jag.</textBlock>
    <textBlock ix="2">Under de år som jag har skrivit motioner om mobiltelefoner har användningen ökat explosionsartat.</textBlock>
    <textBlock ix="3">När jag skrev första gången under allmänna motionstiden 1995 såldes det 23 000 abonnemang under de tre fösta månaderna. Det var lika mycket som under hela 1993.</textBlock>
    <textBlock ix="4">Den här utvecklingen av antalet abonnemang tyckte jag var anmärkningsvärd på grund av den strålning som mobiltelefoner utsänder och att de s.k.</textBlock>
    <textBlock ix="5">SAR-värdena skulle öka i samhället.</textBlock>
    <textBlock ix="6">Följande år har ökningen varit exponentiell och kraftig. Nu ligger försäljningen på nära 4 miljoner, och telefonbolagen räknar med att nio personer av tio kommer att ha mobiltelefon om några år.</textBlock>
    <textBlock ix="7">Gränsvärdena är satta för användning under en till två minuter. Knappast någon pratar i dag så kort tid.</textBlock>
    <textBlock ix="8">Jag har sett människor sitta och prata i 30 minuter, och då ökar naturligtvis exponeringen och de upptagna SAR-värdena.</textBlock>
    <textBlock ix="9">Som jag skriver i min motion har forskning visat att mänskliga celler reagerar på lågfrekvent strålning.</textBlock>
    <textBlock ix="10">Koncentrationsförändringar av kalcium gör att cellen skickar ut små s.k. antenner, vilket kan mätas.</textBlock>
    <textBlock ix="11">Fru talman! Försiktighetsprincipen är viktig i sådana här sammanhang. Påverkan under lång tid och vad det kan innebära är alltid svårt att förutse. Därför bör försiktighet gälla.</textBlock>
    <textBlock ix="12">Sverige har en undantagsklausul som innebär att mobiltelefoner under en uteffekt av 7 watt inte behöver kontrolleras. Denna klausul bör försvinna, bl.a. på grund av att ett så stort antal olika mobiltelefoner kommer ut på marknaden och ökar på SAR-värdena.</textBlock>
    <textBlock ix="13">Forskare på mobiltelefoner säger också att en slopad gräns för kontroll nu bör antas.</textBlock>
    <textBlock ix="14">Visst har mobiltelefonen gjort att olycksfallsarbetet har kunnat underlättas. Antalet sjöolyckor, speciellt med småbåtar, har kunnat minskas på grund av att mobiltelefoner finns ombord, och antalet utryckningar från sjöräddningen har också gått ned. Självklart är detta mycket positivt, men det undantar inte det faktum att mobiltelefontillverkare måste se till att designa telefonerna med en antenn som inte utsätter människokroppen för uppvärmning eller förse telefonerna med s.k. handsfree och därmed minska strålningsrisken.</textBlock>
    <textBlock ix="15">En varningstext som varnar för att prata alltför länge i mobiltelefon skulle hjälpa till att minska utsattheten. Det finns dock forskning som visar på risker och följder redan nu av användningen av mobiltelefoner.</textBlock>
    <textBlock ix="16">Fru talman! Den strålning som tas upp av kroppsvävnaden benämns SAR-värden. Dessa värden testas av telefontillverkarna, men de görs inte officiella. Jag påpekar i min motion att dessa värden bör vara helt öppna.</textBlock>
    <textBlock ix="17">Gränsvärdet, som mäts i SAR, är ett tidsmedelvärde - när 10 gram kroppsvävnad under sex minuter har utsatts för strålningen från en mobiltelefon. För</textBlock>
    <textBlock ix="18">GSM-telefoner är gränsvärdet 2 watt per kilo.</textBlock>
    <textBlock ix="19">Utgångsvärdet för gränsen är satt till att kaniner, som blev exponerade för mikrovågsstrålning, fick grumlade linser, alltså starr. Detta är en säkerhetsmarginal för att inte få grumlade linser, men det visar inget om t.ex. nervpåverkan eller annat som kan bli påverkat.</textBlock>
    <textBlock ix="20">Det är faktiskt ett rimligt krav att öppenhet ges från tillverkarna. Oron hos människor ökar naturligtvis när mätningar är hemliga. I en debatt som hölls i förra veckan på Chalmers högskola i Göteborg frågade forskare just detta, varför inte värdena offentliggörs. De fick till svar att detta inte skulle vara intressant för forskarna.</textBlock>
    <textBlock ix="21">Den stora undersökning som utfördes av docent</textBlock>
    <textBlock ix="22">Kjell Hansson-Mild vid Umeå universitet omfattade</textBlock>
    <textBlock ix="23">11 000 personer. Det är den största undersökning som har gjorts i världen i sitt slag och den besvarades av svenska och norska mobiltelefonanvändare.</textBlock>
    <textBlock ix="24">Denna undersökning visade på symtom såsom trötthet, huvudvärk, minnesluckor och koncentrationsproblem, värme på och bakom örat, brännande hud, stickningar och yrsel.</textBlock>
    <textBlock ix="25">Fru talman! Den här forskningen har visat att ytterligare forskning behövs för att klargöra eventuella samband med allvarligare konsekvenser, nu när mobiltelefonpratandet tenderar att bli allt frekventare och ta längre tid.</textBlock>
    <textBlock ix="26">En grupp personer utsattes vid ett försök helt nyligen i England för mobiltelefonfrekvent strålning under en halvtimme tillsammans med en kontrollgrupp. Alla de bestrålade försökspersonerna uppvisade att korttidsminnet hade påverkats, enligt de engelska forskarna.</textBlock>
    <textBlock ix="27">Fru talman! På kontor och i hemmen blir nu sladdlösa telefoner vanliga. De s.k. DECT-</textBlock>
    <textBlock ix="28">telefonerna har konstaterats avge tio gånger mer strålning än de vanliga mobiltelefonerna. Sådana används bl.a. här i riksdagen av våra kanslier. Anledningen är att signalen till de här telefonerna är konstant och att sändaren hela tiden avger ett strålningsfält. De människor som använder dessa mobila telefoner utsätts nu för en onödig exponering.</textBlock>
    <textBlock ix="29">Runtomkring oss i vår livsmiljö, i luften, finns nu en mängd olika elektriska fält som samverkar, interagerar, med varandra. Lodräta fält uppstår från satelliter i rymden, som används av digital TV. Dessa lodräta fält korsas av vågräta fält från elektrisk utrustning, bl.a. telefoner. Luften är nu så mättad att det fattas frekvenser, och de stora telefonbolagen blir tvungna att ta fram nya system.</textBlock>
    <textBlock ix="30">De här korsande elektriska fälten i atmosfären kan liknas vid en enorm mikrovågsugn. Man kan säga att mänskligheten nu ingår i ett gigantiskt experiment där jorden med atmosfär är denna enorma mikrovågsugn och där ingen kan säga vad detta kommer att innebära.</textBlock>
    <textBlock ix="31">Med detta, fru talman, vill jag avsluta med att önska att vi alla kan titta framåt och ta åt oss nya tekniker, men med en viss försiktighet vad gäller liv och hälsa.</textBlock>
  </contentBlock>
  <contentBlock ix="107" page="0">
    <textBlock ix="0">Anf.  92  EVA ARVIDSSON (s):</textBlock>
    <textBlock ix="1">Fru talman! Jag vill börja med att säga att också min motion har blivit välvilligt behandlad i utskottet.</textBlock>
    <textBlock ix="2">Utvecklingen av informationssamhället går mycket snabbt och förändringstakten är hög. I dag har tekniken nästan inga begränsningar. För att detta inte skall skrämma de människor som inte känner sig delaktiga i utvecklingen krävs det information och utbildning. Det bästa för samhällsutvecklingen är att så många som möjligt känner att de är med i utvecklingen, förstår vad som händer och själva kan hantera informationstekniken.</textBlock>
    <textBlock ix="3">Vi politiker måste ta till vara denna utveckling på bästa sätt därför att den, som det står i propositionen, påverkar vår produktionsförmåga och vårt levnadsmönster liksom förutsättningarna för att utveckla vår demokrati.</textBlock>
    <textBlock ix="4">Sverige har en tätposition som IT-land, och den skall vi självfallet behålla genom att bygga ut en digital infrastruktur för höghastighetsförbindelser och ge hushåll och företag i hela Sverige goda förutsättningar att använda den nya tekniken.</textBlock>
    <textBlock ix="5">Vidare framgår det av regeringens förslag om IT i skolan att vi satsar rejält på IT i utbildningsväsendet.</textBlock>
    <textBlock ix="6">Jag har i min motion tagit upp att även förskolan ingår i det livslånga lärandet. Det är därför angeläget att även resurser fördelas till förskoleverksamheten så att alla barn, inte bara de som har dator hemma, hinner få lite vana vid datorn innan de börjar i förskoleklass och i den reguljära skolan.</textBlock>
    <textBlock ix="7">Vidare är det synd att inte ta till vara den fantastiska lust att "leka med datorn" som många små barn har. Jag har egna erfarenheter av hur tre- och fyraåringar mycket snabbt lär sig att hantera datorn just genom lusten att leka och lära. De är orädda för tekniken.</textBlock>
    <textBlock ix="8">För att använda informationstekniken i den pedagogiska verksamheten behöver lärarna ha kunskaper och egna erfarenheter. Alla som avlägger lärarexamen bör ha den kompetensen. Tyvärr är kunskaperna inom lärarkollektivet mycket ojämna. Därför är det viktigt att man när den stora satsningen på skolan görs också följer upp den med statistik över lärarnas</textBlock>
    <textBlock ix="9">IT-kunskaper.</textBlock>
    <textBlock ix="10">I nämnda proposition hänvisas det till att även förskolan ingår i det nationella programmet för IT i skolan. Jag hoppas att det innebär en satsning även på förskolan.</textBlock>
    <textBlock ix="11">När det gäller uppföljningen av IT-området och redovisningen av statistik är det bra att det blir ett samlat system för statistik över modern informationsoch kommunikationsteknik och att det sker i samråd och i samarbete med övriga myndigheter/organisationer med statistikansvar på IT-området.</textBlock>
    <textBlock ix="12">Det är också viktigt att stärka konsumenternas ställning på marknaden. Konsumenterna kan exempelvis lättare få tillgång till viktig information och tillgång till ett större utbud av varor och tjänster, vilket på sikt kan främja konkurrensen och ge lägre priser.</textBlock>
    <textBlock ix="13">Utskottet skriver att informationstekniken även kan medföra förbättrad tillgång till service för vissa grupper, såsom äldre och boende i glesbygd. Men för att konsumenterna skall kunna dra nytta av den nya tekniken krävs det IT-kunskap.</textBlock>
    <textBlock ix="14">Dessutom är det viktigt att konsumenten känner sig trygg i användandet av Internet för elektronisk handel. För det krävs regelverk med lagar och förordningar men det handlar om mer än regelverk - konsumenterna bör vara med och utforma den framtida möjligheten till konsumentinformation via nätet. För att få konsumenterna delaktiga bör ett folkbildningsarbete initieras om konsumenternas möjligheter vad gäller IT-stöd.</textBlock>
    <textBlock ix="15">Fru talman! Samhället har ett viktigt ansvar för att informationstekniken kommer alla till del och att vi tar till vara de stora möjligheter som tekniken erbjuder.</textBlock>
  </contentBlock>
  <contentBlock ix="108" page="0">
    <textBlock ix="0">Anf.  93  PER BILL (m):</textBlock>
    <textBlock ix="1">Fru talman! Tiden går fort. Det märks inte minst när man debatterar på det här området. När jag första gången tog upp 2000-problematiken var det drygt</textBlock>
    <textBlock ix="2">1 000 dagar kvar till år 2000.</textBlock>
    <textBlock ix="3">Jag minns de debatter som jag haft med Erik Åsbrink, som då var ansvarig för 2000-problematiken.</textBlock>
    <textBlock ix="4">Hans enda kommentarer var: Det här får inte kosta ett enda öre. Vi vet inte om det kommer att kosta någonting. Dessutom behövs det ingen samordning.</textBlock>
    <textBlock ix="5">Verkligheten har visat att Erik Åsbrink hade fel, förskräckligt fel. Nu är det omkring 297 dagar kvar till år 2000. Det finns i dag en samsyn men det är väldigt sent. Vi får lita till hoppet. Jag tror nämligen att det mera är hopp som vi nu får ha, för i fråga om många av de här projekten är det för sent att starta.</textBlock>
    <textBlock ix="6">Just i dag skulle man vara långt inne i testning av de nya systemen eller ha bockat av problemen.</textBlock>
    <textBlock ix="7">Fru talman! Jag hade sett fram emot näringsministerns tal i dag - jag vet att näringsministern också planerat att vara på en kongress anordnad av Expo</textBlock>
    <textBlock ix="8">Nova - och trodde att vi skulle få en agenda med några tydliga och klara besked. Tyvärr blev det mest prat - visserligen en del, tycker jag, positivt prat. Jag vill då framför allt säga att jag tycker att det är positivt att vi ändå kan tolka ut att vi sakta är på väg mot ett ökat intresse från Socialdemokraterna när det gäller bredband.</textBlock>
    <textBlock ix="9">Näringsministern tycks nu vara klart mer intresserad av en avreglering av telemarknaden. Kanske vill han gå vidare på den vägen. Det är hög tid. Vi var kanske först ute men nu säger flera rapporter att vi ligger långt bak i fråga om avregleringen.</textBlock>
    <textBlock ix="10">Fru talman! Det finns mycket positivt att säga om läget i Sverige på IT-sidan. Man brukar prata om de tre 50 som någonting magiskt: 50 % datapenetration i hemmen, 50 % uppkopplade på Internet och 50 %</textBlock>
    <textBlock ix="11">med mobiltelefon. Jag tror att Sverige och Finland i dag är de enda länder som kan nå dit, och det är mycket bra. Tyvärr är det väl så inte på grund av regeringen utan trots regeringen. Snarare har det att göra med just avregleringen av telesektorn, med Carl</textBlock>
    <textBlock ix="12">Bildts ledarskap och, kanske mest, med det kompetenskluster som har vuxit fram kring Ericsson, Nokia och alla de tusentals små IT-företag som har skapat en kreativ miljö i Sverige för detta.</textBlock>
    <textBlock ix="13">Men småföretagarklimatet är faktiskt inte bra. När</textBlock>
    <textBlock ix="14">Socialdemokraterna och t.o.m. Vänsterpartiet och</textBlock>
    <textBlock ix="15">Miljöpartiet har en samsyn kring att vi har ett bra småföretagarklimat stämmer det inte med verkligheten. De IT-företagare som jag träffar är förbannade -</textBlock>
    <textBlock ix="16">ja, man skulle t.o.m. kunna säga förtvivlade - över att de inte kan få tag i kompetent personal och över att de inte kan förse sina medarbetare med personaloptioner som har samma värde som exempelvis i USA.</textBlock>
    <textBlock ix="17">På punkt efter punkt efter punkt är de förbannade och förtvivlade. Det är ju ändå de små företagarna som är värdemätaren på huruvida vi har ett bra småföretagarklimat eller inte. Om tre politiska partier blir överens om att vi har det, så är det fullständigt ointressant.</textBlock>
  </contentBlock>
  <contentBlock ix="109" page="0">
    <textBlock ix="0">Anf.  94  Näringsminister BJÖRN ROSEN-</textBlock>
    <textBlock ix="1">GREN (s):</textBlock>
    <textBlock ix="2">Fru talman! Jag skulle bara helt kort vilja redogöra för vad som händer när det gäller 2000-frågan, som togs upp här av Per Bill. Vi har förändrat delegationen. Vi har förstärkt med en vice ordförande. Därmed skulle jag kunna säga att vi har anskaffat, om man vill ha det så uttryckt, en general. Delegationen har nu tagit initiativ till oberoende bedömningar av viktiga sektorer, t.ex. elmarknaden och telemarknaden. Vi kommer att göra oberoende studier där. Vi börjar föra diskussioner med elmarknaden i morgon.</textBlock>
    <textBlock ix="3">Jag vill också säga att det som i dag tagits upp i kammaren om 2000-frågan har grundats på den rapport som riksdagen fick tidigare. Den nya rapporten, som kommer att lämnas i maj, kommer att visa - jag kan säga det utan att överdriva - att vi kan känna oss mycket trygga i 2000-frågan. Vi har tagit en hel del initiativ, och de olika branscher, offentlig sektor etc.</textBlock>
    <textBlock ix="4">är jag övertygad om kommer att klara detta mycket bra.</textBlock>
    <textBlock ix="5">Slutligen: Att i talarstolen försöka måla svarta bilder - det kommer att gå åt skogen, kärnkraftverk kommer att explodera, det kommer att hända det ena och det andra - är faktiskt oansvarigt. Det finns ingen grund för det.</textBlock>
  </contentBlock>
  <contentBlock ix="110" page="0">
    <textBlock ix="0">Anf.  95  PER BILL (m) replik:</textBlock>
    <textBlock ix="1">Fru talman! Låt mig börja med det sista. Jag håller helt med näringsministern om att de som ser 2000-</textBlock>
    <textBlock ix="2">problematiken som en möjlighet att prata om jordens undergång, om att kärnkraftverken skall explodera eller att man inte kan införa någon typ av lagstiftning därför att detta kommer att ta all kraft försvårar debatten.</textBlock>
    <textBlock ix="3">Jag var orolig när näringsministern uttryckte sig ungefär så här: Någon var ju tvungen att ta på sig frågan. Detta angående vem som skulle ta 2000-</textBlock>
    <textBlock ix="4">problematiken i regeringen. Med det lilla övertrampet tycker jag ändå att vi efter det har sett flera saker gå åt rätt håll. Det är synd att Erik Åsbrink såsade med detta så väldigt länge. Det gör arbetet för näringsministern och nuvarande regering och arbetet för den s.k. generalen, som skulle ha varit tillsatt för flera år sedan, väldigt mycket svårare.</textBlock>
    <textBlock ix="5">Jag skulle vilja ställa en fråga till näringsministern. Näringsministern lär träffa en hel del IT-</textBlock>
    <textBlock ix="6">företagare i dag på Expo Novas stora arrangemang</textBlock>
    <textBlock ix="7">"IT och karriär". Om IT-företagarna säger att de inte är nöjda med klimatet och man samtidigt får höra att</textBlock>
    <textBlock ix="8">Vänsterpartiet och Miljöpartiet är nöjda med småföretagarklimatet, vilket väger tyngst för näringsministern? Är det det IT-företagarna säger eller det koalitionsbröderna säger?</textBlock>
  </contentBlock>
  <contentBlock ix="111" page="0">
    <textBlock ix="0">Anf.  96  Näringsminister BJÖRN ROSEN-</textBlock>
    <textBlock ix="1">GREN (s):</textBlock>
    <textBlock ix="2">Fru talman! Först får jag konstatera att näringsklimatet är hyggligt i dag. Det går bra för Sverige och även för småföretagarna. Sedan finns det regelsystem och hinder för företagandet som vi måste se över - skatteregler och annat. Det kommer vi att återkomma till.</textBlock>
  </contentBlock>
  <contentBlock ix="112" page="0">
    <textBlock ix="0">Anf.  97  PER BILL (m) replik:</textBlock>
    <textBlock ix="1">Fru talman! Det är också en moderering åt det bättre. Det finns områden där näringslivsklimatet är hyggligt. Jag tror att det är precis den typen av inställning man skall ha. Man kan inte samla ihop fem direktörer och fem fackföreningsbossar och vips skapa världens bästa företagsklimat. Det här är en ständigt pågående process. Det är en ständig kamp.</textBlock>
    <textBlock ix="2">Hela tiden måste vi flytta fram våra positioner. Vad</textBlock>
    <textBlock ix="3">IT har gjort är bl.a. att verkligen över natt utsätta oss för mycket större global konkurrens. Om vi mot förmodan skulle kunna låsa in fem direktörer, fem fackföreningsbossar och en minister och de skulle komma ut med ett recept som just den veckan skulle vara världens bästa företagarklimat, skulle det bara några månader senare inte vara det därför att konkurrensen fortsätter, därför att fler och fler länder gör sitt bästa för att attrahera företag och de allra bästa.</textBlock>
    <textBlock ix="4">Under industrisamhället var det möjligt att ha dåligt företagarklimat på många sätt. Skogen stod där den stod, malmen låg där den låg, näringen var tvungen att vara kvar. I dag har IT-företagarna nästan allt i sina huvuden och kan flytta till Silicon Valley eller något annat ställe precis när som helst.</textBlock>
  </contentBlock>
  <contentBlock ix="113" page="0">
    <textBlock ix="0">Anf.  98  ANNA LILLIEHÖÖK (m):</textBlock>
    <textBlock ix="1">Fru talman! Också jag vill uppehålla mig vid säkerheten inför årtusendeskiftet. Mycket trygga kan vi vara, säger näringsministern. Det kan vi i en sådan här situation bara vara på ett enda sätt, nämligen trygga att vi har gjort vårt absolut yttersta för att hantera en mycket speciell situation. Jag vill faktiskt påstå, herr näringsminister, att den här regeringen inte lyckats, inte den förra heller, göra det som skulle få oss att känna oss trygga.</textBlock>
    <textBlock ix="2">Det här är en mycket speciell situation med riktig osäkerhet och samtidigt risk inom alla sektorer. Det kan i värsta fall braka ihop precis överallt - i bästa fall bara i vattenkokaren. Någon har sagt att ventilationssystemet i riksdagen eventuellt kan slås ut, men i värsta fall är det ett kärnkraftverk, ett gammalt sovjetiskt byggt kärnkraftverk på andra sidan Östersjön.</textBlock>
    <textBlock ix="3">Internationellt ses det som den kanske största risken inför 2000-årsskiftet.</textBlock>
    <textBlock ix="4">Det är bra att vi har fått rapporter och utredningar och att man nu har satt till en ledning. Det är alldeles utmärkt. Samtidigt är det oroande att det finns så många rapporter om akuta brister. Vad som är absolut anmärkningsvärt är att regeringen fortfarande inte har satt av några pengar för det här. T.o.m. de egna myndigheterna skall klara av detta inom sin egen budget.</textBlock>
    <textBlock ix="5">Det måste naturligtvis till en ledning och en organisation så att arbetet inte försvagas genom att vara uppdelat sektorsvis. Näringsministern har i dag låtit oss få veta att det har tillsatts en vice ordförande. Det låter i och för sig bra, men den skulle ha funnits för många år sedan. Det behövs en rejäl samlande ledning i en sådan här risksituation. I vårt land är det så att det bara är en enda enhet som kan utöva det ledningsansvaret vid påfrestningar i fredstid. Det är regeringen och ingen annan. Det är tyvärr inte så att man, som näringsministern gör, kan uppmana företag, myndigheter och organisationer att var och en bör ta sitt ansvar. Nej, det här är en allvarlig risksituation för hela landet. I det läget är det faktiskt bara regeringen som kan ta ansvar. Det finns vissa gemensamma uppgifter som skall vara statens. Det här är en av dem.</textBlock>
    <textBlock ix="6">Vi hade kunnat vara i ett betydligt bättre läge om regeringen hade vidtagit åtgärder när vi moderater för första gången för flera år sedan tog upp frågan. Jag kan bara uppmana ministern och hans vice ordförande att hämta modeller från andra håll. Arbetet har gått betydligt fortare i andra länder där man tagit detta på allvar.</textBlock>
    <textBlock ix="7">Ministern påpekade hur viktigt det är med IT-</textBlock>
    <textBlock ix="8">utvecklingen. Ja, i den här frågan kan den offentliga sektorn gå före och vara motor. Jag vill vädja till ministern att han tar den här frågan på allvar och genast och med kraft arbetar för en konkret kraftsamling när det gäller problemet inför 2000-årsskiftet.</textBlock>
    <textBlock ix="9">Försvarsutskottet har uppmanat regeringen att lämna en rapport. Fru talman! Jag vill uppmana regeringen: Låt det inte stanna vid detta. Gör någonting nu!</textBlock>
    <textBlock ix="10">Fru talman! Med detta vill jag instämma i de yrkanden som Per-Richard Molén tidigare framfört.</textBlock>
  </contentBlock>
  <contentBlock ix="114" page="0">
    <textBlock ix="0">Anf.  99  MONICA GREEN (s) replik:</textBlock>
    <textBlock ix="1">Fru talman! Det är tredje moderaten som försöker göra partipolitik av 2000-årsproblematiken. Det är bara att beklaga att man försöker skrämma svenska folket på detta vis. Vi har tagit 2000-problematiken på mycket stort allvar.</textBlock>
    <textBlock ix="2">Vi har tillsatt den här generalen, och 2000-</textBlock>
    <textBlock ix="3">delegationen fortsätter att ge klartecken allteftersom myndigheterna bockar av när de har testat klart sina områden. En skrivelse läggs fram på riksdagens bord i maj.</textBlock>
    <textBlock ix="4">Vi tar detta på mycket stort allvar, och det är att beklaga att moderaterna försöker göra partipolitik av en sådan här sak. Man kan faktiskt skrämma upp svenska folket här. Vi måste vara sakliga och korrekta och sköta det här på ett snyggt sätt, och jag tycker att det är osmakligt av moderaterna att göra så här.</textBlock>
  </contentBlock>
  <contentBlock ix="115" page="0">
    <textBlock ix="0">Anf.  100  ANNA LILLIEHÖÖK (m) replik:</textBlock>
    <textBlock ix="1">Fru talman! Jag tycker ändå att det är viktigt att så att säga försöka väcka regeringen vid denna sena timma, och jag tycker att det är väldigt bra att man har vidtagit de här åtgärderna.</textBlock>
    <textBlock ix="2">Problemet är bara att det ju inte finns folk som kan göra någonting åt saken. Om regeringen - den förra regeringen - hade satt i gång för tre år sedan hade man på sikt kunnat ta sig an de här problemen.</textBlock>
    <textBlock ix="3">Jag tycker inte att vi skall jaga upp svenska folket och börja lagra konserver och sådant, men jag vill däremot faktiskt skrämma upp regeringen till att ta lite ordentligare tag i den här frågan. Jag vet att det har legat flera utredningar på regeringens bord ända sedan förra sommaren, och man har försökt att få regeringen att ta tag i den här problematiken och faktiskt tillsätta en ledning och se till att man får framför allt ett samlat grepp.</textBlock>
    <textBlock ix="4">Vad det handlar om nu är ju inte en IT-</textBlock>
    <textBlock ix="5">problematik. Det här handlar ju om att skapa beredskap för en risksituation. Det är ju dit vi har kommit nu. Tyvärr är vi så sena att det inte längre är fråga om att förebygga, utan nu gäller det att se till att vi kan fixa konsekvenserna. Då är det beredskap vi talar om, och det är regeringens ansvar.</textBlock>
    <textBlock ix="6">Jag är glad att man har tillsatt en ny vice ordförande - det tycker jag är jättebra - men se till att han får mandat och resurser också så att han faktiskt, med några månaders varsel, kan se till att man tar sig an frågorna ordentligt.</textBlock>
  </contentBlock>
  <contentBlock ix="116" page="0">
    <textBlock ix="0">Anf.  101  MONICA GREEN (s) replik:</textBlock>
    <textBlock ix="1">Fru talman! Om Anna ville skrämma upp regeringen så var det alldeles onödigt, eftersom de här åtgärderna redan var vidtagna. Talet var väl skrivet redan innan Anna fick rapporten av Björn Rosengren i dag. Jag tycker att det är synd att man inte försöker vara saklig i den här frågan. Regeringen har tagit frågan på mycket stort allvar. Man har tillsatt Jan</textBlock>
    <textBlock ix="2">Freese, och vi får en ny skrivelse i maj där man tittar på hur långt man har kommit på kommuner, myndigheter och andra organ. Jag betackar mig alltså för den partipolitik man försöker göra av detta från moderaternas håll.</textBlock>
  </contentBlock>
  <contentBlock ix="117" page="0">
    <textBlock ix="0">Anf.  102  ANNA LILLIEHÖÖK (m) replik:</textBlock>
    <textBlock ix="1">Fru talman! Vi tycker ju att det är bra att man äntligen har kommit till insikt, men det är bara det att vi nu har så få månader på oss. Vi i försvarsutskottet har läst de här rapporterna, och vi tyckte att det var utmärkt att Statskontoret nu äntligen har levererat sin första rapport. Vi har fått utredningen från i somras från Statskontoret. ÖCB har tagit initiativ till en internationell konferens, även om det inte var särskilt många där och lyssnade på den heller, vad jag förstod, från den centrala regeringen. Men det är fortfarande så att vi inte är längst i framkant.</textBlock>
    <textBlock ix="2">Jag hoppas, precis som Monica Green, på den rapport vi får i maj. Inget skulle glädja mig mer än att de besked jag får höra då är att vi nu ligger långt framme och att vi är på väg att göra så mycket som det någonsin går. Som jag sade inledningsvis: Trygghet kan vi inte tala om i det här sammanhanget. Det är osäkerhet. Trygghet kan vi bara känna när vi vet att man faktiskt gör sitt yttersta för att det här skall bli bra och fungera på bästa möjliga sätt.</textBlock>
  </contentBlock>
  <contentBlock ix="118" page="0">
    <textBlock ix="0">Anf.  103  LENA EK (c):</textBlock>
    <textBlock ix="1">Fru talman! Ledamöter! Som ung juridikstuderande var det för mig liksom för många andra så att pengarna tog slut, och jag försökte reparera det genom att vikariera som lärare. Efter att under ett par veckor gått igenom allt om rymden, månen och stjärnorna med alla eleverna i första klassen ställde jag frågan: Innan vi går över till att lära oss om lantgården, är det något barn som har någon sista fråga om rymden nu? Då räcker flickan som sitter längst bak, en liten mörkhårig tjej, dotter till en katolsk religionshistoriker, en ganska känd pappa, upp handen och frågar: Var bor Gud?</textBlock>
    <textBlock ix="2">I det läget blir man som lärarvikarie ganska svarslös. Men efter att nu ha sett fyra eller kanske t.o.m. fem ministrar vifta med en känd bok med kända valtal från en känd engelsk politiker undrar jag om jag kanske borde ha svarat 10 Downing Street i stället.</textBlock>
    <textBlock ix="3">Björn Rosengren har i dag i kammaren meddelat att regeringen kommer att lägga fram en skrivelse om</textBlock>
    <textBlock ix="4">IT i början av sommaren och att man väntas lägga fram en proposition om infrastrukturfrågor i början av nästa år. Han sade också att alla skall få ta del av den här nya tekniken, alla över hela landet, och att staten skall garantera en väl fungerande teknisk infrastruktur. Det här är förstås förskräckligt bra. Det är det vi har efterlyst i allt vårt arbete och allt vårt tal från</textBlock>
    <textBlock ix="5">Centerpartiet om den digitala allemansrätten.</textBlock>
    <textBlock ix="6">Men nu pågår en väldig industriell omstrukturering i det här landet, både vad gäller ägande och vad gäller produktion. Det innebär att stora delar av verkstadsindustrin och underleverantörerna är extremt beroende av att kunna använda bredbandsteknik nu, mycket snart, för att inte hamna utanför de listor som finns över kvalificerade underleverantörer. Det innebär att många mellanstora företag och småföretag faktiskt är väldigt illa ute därför att infrastrukturen inte finns framme; ledningarna är inte dragna.</textBlock>
    <textBlock ix="7">Jag instämmer med näringsministern att marknadens krafter självklart skall användas där de kan fungera och användas på ett bra sätt i det här sammanhanget, men den sista biten fram till dessa företag och fram till hemmen måste staten gå in och garantera att det dras fiber ända fram.</textBlock>
    <textBlock ix="8">IT:s roll för tillväxt har nämnts i många olika sammanhang, och den kan inte underskattas. Det handlar inte bara om tjänstesektorn, som alltid nämns när vi pratar om IT. Det handlar lika mycket om att bevara och utveckla t.ex. verkstadsindustrin. Och då är det bråttom, mer bråttom, tror jag, än vad näringsministern tycks ha i det här sammanhanget.</textBlock>
    <textBlock ix="9">En annan fråga som har berörts i debatten i dag är frågan om priset för ISDN-uppkoppling. Skillnaden mellan detta och telefoni är ju att när det gäller telefoni har Telia faktiskt ett ägaruppdrag, ett ägaruppdrag som säger att bolaget har ett regionalt ansvar för att telefonin skall vara likvärdig över hela landet.</textBlock>
    <textBlock ix="10">Något motsvarande ägaruppdrag vad gäller infrastruktur för informationsteknologi finns inte, och det är det som fattas i det här sammanhanget. Det är det som skulle göra att bolaget i sig faktiskt kan garantera likvärdiga priser för ISDN-uppkopplingar över hela landet.</textBlock>
  </contentBlock>
  <contentBlock ix="119" page="0">
    <textBlock ix="0">Överläggningen var härmed avslutad.</textBlock>
    <textBlock ix="1">(Beslut fattades efter 7 §.)</textBlock>
  </contentBlock>
  <contentBlock ix="120" page="0">
    <textBlock ix="0">6 §  Investeringsplaner för trafikens infrastruktur</textBlock>
  </contentBlock>
  <contentBlock ix="121" page="0">
    <textBlock ix="0">Föredrogs</textBlock>
    <textBlock ix="1">Trafikutskottets betänkande 1998/99:TU5</textBlock>
    <textBlock ix="2">Investeringsplaner för trafikens infrastruktur (skr.</textBlock>
    <textBlock ix="3">1998/99:8)</textBlock>
  </contentBlock>
  <contentBlock ix="122" page="0">
    <textBlock ix="0">Anf.  104  LARS BJÖRKMAN (m):</textBlock>
    <textBlock ix="1">Fru talman! Infrastrukturfrågorna har hög prioritet bland riksdagens ledamöter. Lite ironiskt skulle man kunna uttrycka det så att antalet motioner och förslag om åtgärder på såväl det enskilda vägnätet och de allmänna vägarna som järnvägsnätet står i omvänd proportion till de anslagsramar majoriteten har fastställt.</textBlock>
    <textBlock ix="2">Den höga investeringstakt som följde av satsningarna i början av 90-talet har förbytts till en nivå där såväl vägkapitalet som delar av järnvägsnätet sakta devalveras. De stora investeringsambitioner som den dåvarande socialdemokratiska oppositionen visade upp och vid den tiden ansåg vara långsiktigt nödvändiga har dessvärre prioriterats ned till en nivå som gör att man i vissa delar av vårt land nu inte vågar satsa på investeringar i näringslivet och på permanentboende.</textBlock>
    <textBlock ix="3">I det betänkande, TU5, som vi just nu behandlar, avhandlar vi såväl regeringens skrivelse om investeringsplanen för trafikens infrastruktur som de 158</textBlock>
    <textBlock ix="4">motioner som avgivits i ärendet, varav flertalet har lämnats under den allmänna motionsperioden.</textBlock>
    <textBlock ix="5">I den moderata kommittémotionen belyser vi sambandet mellan ekonomisk utveckling på transportområdet och en god tillgänglighet för alla på ett infrastrukturnät som uppfyller kraven på att upprätthålla näringslivets konkurrenskraft gentemot omvärlden. Det geografiska avståndshandikapp som Sverige har gentemot våra främsta konkurrentländer i Europa måste enligt vår mening krympas och inte, som nu sker, öka.</textBlock>
    <textBlock ix="6">Fru talman! Frågorna om de ekonomiska ramarna som anges i regeringens skrivelse avhandlades i samband med budgetbehandlingen i december 1998. Jag vill bara hänvisa till de ställningstaganden som vi moderater gjorde i den debatten. Eftersom de ekonomiska ramarna nu är fastställda av riksdagen vill jag i stället kommentera utskottets ställningstagande till några av de 158 motioner som utskottet haft att behandla. Bland dessa finns naturligtvis såväl parti- som kommitté- och enskilda motioner.</textBlock>
    <textBlock ix="7">Enskilda vägar utgör ingen stor budgetpost i nationalräkenskaperna. Den sammanlagda väglängden på detta s.k. kapillära vägnät utgör dock cirka två tredjedelar av det totala vägnätets längd i landet.</textBlock>
    <textBlock ix="8">Dessa vägar utgör tillsammans en grundförutsättning för att upprätthålla det näringsliv, det skogs- och lantbruk som tillsammans ger sysselsättning och inkomst till en betydande del av landsbygdsbefolkningen. Samtidigt bidrar inte minst skogen till en mycket stor del av landets samlade exportöverskott.</textBlock>
    <textBlock ix="9">Ett stort antal av de enskilda vägarna är också förutsättningen för att många fritidsboende med rimlig ansträngning skall kunna nå sina fastigheter. Självklart är också dessa enskilda vägar en förutsättning för att det rörliga friluftslivet skall kunna bibehållas och utvecklas.</textBlock>
    <textBlock ix="10">Den anslagsnedskärning som regeringen tidigare låtit det enskilda vägnätet drabbas av har vi energiskt vänt oss emot. För innevarande budgetår äskar vi 100</textBlock>
    <textBlock ix="11">miljoner ytterligare i driftsanslag för det enskilda vägnätet. Samtidigt som vi vill höja anslaget till detta område med ytterligare 50 miljoner, vill vi satsa på bärighetshöjande åtgärder på samma vägområde. Vi vill alltså bygga bort flaskhalsar i form av försvagade broar och andra kapacitetsbegränsande delar av det enskilda vägnätet. Riksdagsmajoriteten har dessvärre avvisat detta krav, varför vi genom vår reservation nr</textBlock>
    <textBlock ix="12">1 än en gång vill markera behovet av dessa insatser.</textBlock>
    <textBlock ix="13">För att för framtiden med större precision än vad som är fallet i dag och på ett tillfredsställande sätt kunna fördela de alltför små anslagen för upprustning av det enskilda vägnätet, föreslår vi i vår motion att en inventering av dessa vägar genomförs med skyndsamhet så att vi kan få ett nytt utgångsläge för att göra bedömningar. För att åtgärda brister i broar och andra bärighetsbegränsande brister som då kartläggs kan adekvata åtgärder sättas in.</textBlock>
    <textBlock ix="14">Fru talman! På regeringens förslag beslöt riksdagen 1997 att lagen om enskilda vägar och vägsamfälligheter skulle sammanföras i en för gemensamma anläggningar anpassad lagstiftning för att därefter hanteras enligt anläggningslagen. I samband med denna förändring yrkade vi moderater att de fastighetsägare som genom delaktighet i befintliga samfälligheter och som genom den förändrade lagstiftningen kom att drabbas av nya lantmäteriförrättningar för att erhålla ändring av andelstal skulle hållas ekonomiskt skadeslösa.</textBlock>
    <textBlock ix="15">För oss är det en självklarhet att kostnader som förorsakas av samhället också skall bäras av samhället och inte med hjälp av en ny lagstiftning övervältras på enskilda människor. I en med Centern och</textBlock>
    <textBlock ix="16">Folkpartiet gemensam reservation nr 5 begär vi därför att regeringen med skyndsamhet skall se över de ekonomiska konsekvenserna av denna förändrade lagstiftning.</textBlock>
    <textBlock ix="17">Fru talman! Visionen om att genom satsningar på såväl nybyggnation som förbättrat vägunderhåll och att med massiv information om det egna trafikantansvaret kunna nedbringa antalet olyckor på våra vägar är tyvärr på väg att haverera. Ansvaret för denna negativa utveckling kan säkert fördelas på många, men om vi som politiker har tagit vårt fullt ansvar kan ifrågasättas. Målsättningen att bygga bort olycksdrabbade vägavsnitt har på grund av otillräckliga anslag inte kunnat genomföras. Regeringen har i sina förslag gjort svårbegripliga omprioriteringar.</textBlock>
    <textBlock ix="18">Löftet att förbinda landets största städer med väg av motorvägsstandard har bantats bort. Vi moderater beklagar regeringens omsvängning i denna fråga, men vidhåller enligt tidigare ställningstaganden och enligt reservation nr 6 i betänkandet vårt förslag att färdigställa objekt vid Markaryd på väg E 4. Därmed skulle man kunna nå målet en fullständig motorväg mellan Malmö och Stockholm.</textBlock>
    <textBlock ix="19">Det ekonomiska utrymme som regeringspartierna har avsatt i investeringsplanen motsvarar till ingen del det behov som inventerats. Möjligheten att genom andra finansieringsmetoder öka utbyggnadstakten bör därför enligt vår mening prövas även i Sverige. P.P.P.</textBlock>
    <textBlock ix="20">eller skuggtullsmodellen, som den också kallas, har i andra länder visat sig vara en framkomlig väg att höja utbyggnadstakten.</textBlock>
    <textBlock ix="21">Att låta privatkapital medverka i framtida infrastrukturinvesteringar ger enligt vår mening flera fördelar. Nödvändiga utbyggnader kan tidigareläggas, samtidigt som statens investeringsbudget kan hållas på en mer rimlig nivå. Med högre vägstandard kan antalet olyckor nedbringas. En ökad konkurrens bland entreprenörer och investerare medför samtidigt lägre byggkostnader, och bättre vägar ger svenskt näringsliv ökade konkurrensförutsättningar.</textBlock>
    <textBlock ix="22">Vi moderater är även öppna för att pröva en finansiering genom trafikantavgifter. Det kan vara en framkomlig väg för att inte minst i storstadsområden finna lösningar på trafikproblem som måste byggas bort.</textBlock>
    <textBlock ix="23">Fru talman! Satsningen på upprustning av det svenska järnvägsnätet präglar 90-talet, speciellt dess inledning. För att järnvägens konkurrenskraft gentemot andra transportslag skall kunna upprätthållas måste de banor som i dag inte klarar tafikbelastningen få sin upprustning. Att snabbt, säkert och miljövänligt kunna transportera såväl stora passagerarmängder som ökade godsvolymer är ett måste om järnvägens konkurrenskraft skall kunna upprätthållas. På samma grunder som framförts beträffande behovet av att knyta samman landets huvudorter med vägar av hög standard, måste den framtida satsningen på järnväg styras av de ekonomiska incitament som trafikeringsunderlaget ger.</textBlock>
    <textBlock ix="24">Satsningar som leder till att de stora godsflödena på järnväg når exporthamnar och andra internationella knutpunkter ger enligt vår mening bättre och snabbare avkastning än att bygga ny järnväg som främst konkurrerar med det gods som i framtiden kan eller redan i dag transporteras sjövägen.</textBlock>
    <textBlock ix="25">Fru talman! Effektiva, snabba och säkra transporter av människor och gods är några av grundförutsättningarna för vår välståndsutveckling. Det ekonomiska utrymme som vi i vårt land likväl som andra länder kan avsätta för infrastrukturinvesteringar är och kommer alltid att vara begränsat. Det är därför viktigt att vi låter ny teknik, nya investeringslösningar och övrig teknikutveckling med moderna miljöhänsyn och fri konkurrens vägas samman i den nya transportpolitik som ger näringslivet nödvändig konkurrenskraft för att våga investera i de nya framtida jobben i Sverige.</textBlock>
    <textBlock ix="26">Avslutningsvis, fru talman, står vi naturligtvis bakom alla våra reservationer, men för tids vinnande yrkar jag bifall endast till reservation nr 1.</textBlock>
  </contentBlock>
  <contentBlock ix="123" page="0">
    <textBlock ix="0">Anf.  105  TUVE SKÅNBERG (kd):</textBlock>
    <textBlock ix="1">Fru talman! Också jag väljer att yrka bifall till enbart en reservation, reservation 6 under mom. 8. Jag står naturligtvis bakom övriga reservationer.</textBlock>
    <textBlock ix="2">Bland alla dessa fina tankar om vägar och infrastruktur och behovet av upprustning blir det naturligtvis mycket subjektivt vad man väljer ut att tala om. Jag vill bara nämna att vi står bakom den första reservationen, om bärighetshöjande åtgärder.</textBlock>
    <textBlock ix="3">Vi har blivit uppvaktade i riksdagen och i trafikutskottet om de leriga vägarna i stora delar av Norrlandslänen som varken bär eller brister när tjälen går på vårkanten. Även Vägverket har konstaterat att det finns ett stort behov av bärighetshöjande åtgärder på enskilda vägar även om en del kunnat uträttas med hjälp av tioårsprogrammet. Vägverket självt har konstaterat att det ordinarie statliga bidraget till enskild väghållning inte räcker till stöd till sådana åtgärder.</textBlock>
    <textBlock ix="4">Mot den bakgrunden och med hänsyn till det enskilda vägnätets avgörande betydelse för näringslivet och för människorna som är bosatta på landsbygden instämmer vi med texten i reservation 1.</textBlock>
    <textBlock ix="5">Så kommer vi till frågan om Markaryd och</textBlock>
    <textBlock ix="6">E 4:an. Vägverket har i sitt förslag till nationell väghållning för perioden 1998-2007 tagit upp projektet förbifart Markaryd. Vägverkets förslag innebar att 21</textBlock>
    <textBlock ix="7">km av E 4:an förbi Markaryd skulle byggas ut till motorvägsstandard i en delvis ny sträckning. Projektet beräknades kosta 740 miljoner kronor och skulle enligt planeringen genomförts under perioden 2002-</textBlock>
    <textBlock ix="8">2007.</textBlock>
    <textBlock ix="9">Nu vet vi alla smärtsamt att regeringen har i sitt fastställandebeslut lyft ut detta projekt ur väghållningsplanen och i stället lyft in Motala, som av en tanke mitt under valrörelsen, med en kostnad på 138</textBlock>
    <textBlock ix="10">miljoner kronor. Det tycker vi är olyckligt. Bakgrunden är att praktiskt taget hela E 4:an är utbyggd till motorväg. Här blir det en flaskhals. Att på en begränsad sträcka av Sveriges kanske viktigaste transportled nöja sig med en lägre standard är enligt reservanternas och också Vägverkets mening inte rimligt.</textBlock>
    <textBlock ix="11">Det må vara siffermässigt korrekt, som regeringen anför, att projektet inte uppfyller något av Vägverkets kriterier. Det förnekar vi inte. Men fakta i form av tillgänglig olycksstatistik talar ett tydligt språk. Det är inte för inte som vägen kallas Dödens väg. Vägverkets statistik visar att på den aktuella sträckan under perioden oktober 1990-juni 1998 inträffade det 488</textBlock>
    <textBlock ix="12">trafikolyckor med 9 dödade, 28 svårt skadade och 91</textBlock>
    <textBlock ix="13">lindrigt skadade.</textBlock>
    <textBlock ix="14">Låt oss nu blicka framåt. Statistiskt sett kommer under den nu löpande planeringsperioden 10 människor att dödas, ca 110 att skadas svårt och ca 125 att skadas lindrigt. Man kan lugnt säga att det finns goda trafiksäkerhetsmässiga skäl till att bygga ut sträckan till motorväg.</textBlock>
    <textBlock ix="15">Inte nog med detta. I bygden runtomkring Markaryd sviktar förtroendet för oss politiker. Det blir besvärande konsekvenser med det beslut som majoriteten har fattat för Markaryds kommun och dess invånare. Det har varit en omfattande demokratisk process. Det har medverkat ca 400 markägare, kommunen, övriga myndigheter och intresseorganisationer, och nu har projektet förts fram nära nog till byggstart. Det har kostat 20 miljoner kronor. De 20</textBlock>
    <textBlock ix="16">miljonerna, fru talman, är kastade i sjön om man inte effektuerar vad planeringsarbetet har lett fram till.</textBlock>
    <textBlock ix="17">Även kommunen och privata intressenter har avsatt betydande resurser för att skapa förutsättningar för genomförandet. Detaljplaner har fått omarbetas och anpassats till Vägverkets planering och flera fastighetsägare, därav för sysselsättningen väldigt betydelsefulla företag, kan inte få bygglov eftersom fastighetsbildningen och detaljplanerna inte stämmer överens.</textBlock>
    <textBlock ix="18">Därför, fru talman, yrkar vi bifall till reservation</textBlock>
    <textBlock ix="19">6.</textBlock>
    <textBlock ix="20">Jag vill också säga några ord om Europabanan.</textBlock>
    <textBlock ix="21">Europakorridoren är ett projekt och en frivillig sammanslutning av Stockholms stad och Nyköpings,</textBlock>
    <textBlock ix="22">Norrköpings, Linköpings, Jönköpings, Värnamo och</textBlock>
    <textBlock ix="23">Ljungby kommuner samt Helsingborgs stad med tanke på en sammanhängande förbindelse från Helsingborg upp till Stockholm. Vi vill lyfta betydelsen av Europabanan. Vi vill att regeringen bör uppdra åt</textBlock>
    <textBlock ix="24">Banverket eller åt en särskild utredningsman att genomföra en studie av Europabanan.</textBlock>
    <textBlock ix="25">Fru talman! Jag vill lyfta fram en viktig del av landets, nämligen Blekinges och östra Skånes, infrastruktur. Nordöstra och östra Skåne samt Blekinge har sedan länge betraktats som en återvändsgränd.</textBlock>
    <textBlock ix="26">Med Berlinmurens fall 1989 och de politiska förändringar som sedan dess har inträffat i Östeuropa har nya förutsättningar skapats för ett ökat handels- och kulturutbyte med länderna på andra sidan Östersjön.</textBlock>
    <textBlock ix="27">Östra Skånes och Blekinges närhet till dessa folkrika regioner har gett nya möjligheter, och de skånska och blekingska hamnarna har åter blivit en naturlig port för Öst- och Centraleuropa.</textBlock>
    <textBlock ix="28">Nu kräver vi kristdemokrater en omfattande upprustning av infrastrukturen i Blekinge och östra Skåne för att de vackra orden i regeringsförklaringen som talar om vikten av Östersjökontakterna skall realiseras.</textBlock>
    <textBlock ix="29">Det är några viktiga projekt som jag vill nämna här i avslutningen av mitt anförande och som bör genomföras för att Blekinge och östra Skåne skall kunna spela sin viktiga roll som port mot Öst- och</textBlock>
    <textBlock ix="30">Centraleuropa.</textBlock>
    <textBlock ix="31">Kustbanan mot Karlskrona och Kristianstad skall elektrifieras för att den positiva trafikutvecklingen skall fortsätta.</textBlock>
    <textBlock ix="32">Med Sydostlänken, en ny järvägssträckning från</textBlock>
    <textBlock ix="33">Olofström till Kustbanan, skulle gods på Södra stambanan kunna länkas av vid Älmhult för att gå nedåt</textBlock>
    <textBlock ix="34">Europa via hamnen i Karlshamn.</textBlock>
    <textBlock ix="35">Kust-till-kust-banan mellan Karlskrona och Göteborg via Kalmar menar vi kristdemokrater bör rustas upp.</textBlock>
    <textBlock ix="36">Beslutet om elektrifiering av järnvägssträckan</textBlock>
    <textBlock ix="37">Ystad-Simrishamn måste snarast effektueras. Vi tycker att den nedlagda järnvägen mellan Kristianstad och Gärsnäs och vidare ned mot Ystad behöver sättas i skick och åter tas i bruk för att undvika flaskhalsar i transportnätet.</textBlock>
    <textBlock ix="38">Europaväg 22 genom Blekinge bör byggas ut till fyrfilig väg med mittbarriär genom hela länet. Också sträckningen mot Kalmar är i behov av åtgärder.</textBlock>
    <textBlock ix="39">Det är ett nationellt intresse att väg 30 mellan</textBlock>
    <textBlock ix="40">Jönköping, Växjö och Ronneby rustas upp och klassas om till Europaväg med anslutning till E 77 i Gdynia.</textBlock>
    <textBlock ix="41">Fru talman! Vi vill betona vikten av infrastrukturer i sydöstra Skåne och i Blekinge för att de mål som regeringen har satt upp och som vi håller med om skall effektueras. Vi vill att detta skall beaktas i samband med den kommande revideringen av den tioåriga infrastrukturplanen.</textBlock>
  </contentBlock>
  <contentBlock ix="124" page="0">
    <textBlock ix="0">Anf.  106  SVEN BERGSTRÖM (c):</textBlock>
    <textBlock ix="1">Fru talman! Under förmiddagen i dag har vi talat om vikten av väl fungerande IT-trafik för att samhället skall utvecklas och fungera väl. Nu har turen kommit till det mer traditionella väg- och järnvägsnätet, som också måste hålla en hög och jämn standard om samhället skall fungera väl. Det är grunden för dagliga arbetsresor och person- och varutransporter över hela vårt land i mycket stor omfattning.</textBlock>
    <textBlock ix="2">En bra vägstandard är av avgörande betydelse för att devisen om att hela Sverige skall leva skall ha någon mening. Under senare år har vi kunnat konstatera hur de stora satsningarna inom kommunikationsområdet gjorts på jätteprojekt i anslutning till de mer tätbefolkade delarna av vårt land medan det finmaskiga vägnätet - länsvägar, mindre vägar och enskilda vägar - fått klara sig med mindre pengar.</textBlock>
    <textBlock ix="3">För någon vecka sedan hade trafikutskottet ett länsbesök i Gävleborg då vi i kontakter med länsledning, kommuner, företagare och andra fick väldigt tydligt beskrivet för oss vilken betydelse det har att de dagliga kommunikationerna fungerar väl och att vägnätet är väl utbyggt, väl underhållet och fungerar bra.</textBlock>
    <textBlock ix="4">Vi har också i förra veckan haft en uppvaktning här i riksdagshuset från Jämtlandsregionen, länsstyrelse och enskilda, som har påtalat hur vägnätet ser ut i den delen av landet. För något år sedan var utskottet i Västernorrland och konstaterade att även där finns stora brister i vägnätet.</textBlock>
    <textBlock ix="5">Investeringar som har gjorts i infrastruktur av detta slag lätt gå förlorade om de inte följs av insatser för drift och underhåll. Väg- och järnvägskapitalet måste förvaltas på sådant sätt att värdet av gjorda investeringar inte urholkas. För att upprätthålla en sådan princip krävs naturligtvis en långsiktig strategi för drift och underhållsåtgärder.</textBlock>
    <textBlock ix="6">Upprustningen av vägnätet är en ytterst angelägen regionalpolitisk fråga av avgörande betydelse för möjligheten att utveckla ett decentraliserat samhälle där hela landet lever och utvecklas.</textBlock>
    <textBlock ix="7">Dåligt underhållna vägar är till stort men för de boende och näringsliv utmed vägarna. För att vidmakthålla vägkapitalet måste drift och underhållsåtgärder prioriteras. Avstängningar eller dålig framkomlighet innebär betydande merkostnader för näringslivet. Längre restider, försämrad framkomlighet och högre underhållskostnader drabbar både människor och företag.</textBlock>
    <textBlock ix="8">En av reservationerna i betänkandet handlar om bärighetshöjande åtgärder. Det är viktigt. Det handlar om tjälsäkring och beläggning av grusvägar som är av mycket stor betydelse. Andelen vägar som avstängs på grund av tjällossning måste kraftigt reduceras, inte minst med tanke på skogsindustrins transportbehov och de enskildas möjlighet att bo och verka på landsbygden. Vi har ju fått bevittnat att det har gått så långt att man under de känsliga årstiderna vår och höst, då vägen varken bär eller brister som Tuve Skånberg sade, försöker hitta någon timme på dygnet då det faktiskt är så kallt att det är tjäle i backen så att man kan köra. Men det får, enligt min mening, absolut inte betyda att man drar ned på underhåll och bärighetshöjande åtgärder bara därför att man har uppfunnit en ny metod att faktiskt komma fram på vägen. Det är viktigt att vägarna håller en hög och jämn standard.</textBlock>
    <textBlock ix="9">I Sverige finns det drygt 2 000 mil allmän väg som inte är hårdbelagd. Detta finmaskiga vägnät utgör en betydande verksamhetsförutsättning för en väldigt stor del av vår industri och vårt näringsliv.</textBlock>
    <textBlock ix="10">Detta vägnät utgör också start eller slut på flertalet av de transporter som utförs. Om investeringar i större transportförbindelser skall få avsedd effekt är också vidmakthållandet av det finsmaskiga vägnätet av största betydelse.</textBlock>
    <textBlock ix="11">Fram till för någon vecka sedan hade vi trott att</textBlock>
    <textBlock ix="12">Sveriges vägnät består av ungefär 10 000 mil statlig väg, 3 700 mil kommunala gator och vägar och ca</textBlock>
    <textBlock ix="13">28 000 mil enskilda vägar. Vid ett besök uppe i Gävleborg, som jag refererade till tidigare, hävdade en ledande företrädare för Lantmäteriverket att det är fel.</textBlock>
    <textBlock ix="14">Vi har inte drygt 41 000 mil vägar här i landet, utan vi har 53 000 mil vägar här i landet, och Lantmäteriverket borde väl vara de som kan mäta väglängder, så vi får väl anta att den uppgiften är korrekt. Det finns alltså 53 000 mil vägar i landet.</textBlock>
    <textBlock ix="15">Det är inte heller 28 000 mil enskilda vägar, utan det är över 40 000 mil enskilda vägar enligt Lantmäteriverket. Det illustrerar väldigt tydligt vikten av att vi faktiskt avsätter resurser som räcker till för att underhålla detta vägnät. Det enskilda vägnätet, alltså</textBlock>
    <textBlock ix="16">40 000 mil vägar, är för många boende på landsbygden förbindelsen till det allmänna vägnätet. Det statsbidragsberättigade enskilda vägnätet berör ca 1 miljon av Sveriges befolkning och närmare 50 % av den totala skogs- respektive åkerarealen. Var fjärde godseller persontransport genereras från de enskilda vägarna. En stor del av alla transporter som sker startar eller slutar på en enskild väg. Bidragen till de enskilda vägarna är en liten men väldigt viktig del för att upprätthålla en stor tillgänglighet till natur och rekreation.</textBlock>
    <textBlock ix="17">Fru talman! Låt mig därefter övergå till att kommentera några av reservationerna. Lars Björkman och</textBlock>
    <textBlock ix="18">Tuve Skånberg har kommenterat några reservationer särskilt, och jag tänkte därför koncentrera mig på reservation 5 och reservation 8 som jag yrkar bifall till.</textBlock>
    <textBlock ix="19">Reservation 5 handlar om förrättningskostnader.</textBlock>
    <textBlock ix="20">Genom riksdagsbeslutet våren 1997 upphävdes ju lagen om enskilda vägar. I korthet innebär lagstiftningen att vägföreningar och vägsamfälligheter fr.o.m. den 1 januari 1998 anses utgöra gemensamhetsanläggningar enligt anläggningslagen. Därmed måste man också göra nya förrättningar för att fastställa andelstal, och det skall ske senast vid utgången av år 2002. Detta innebär naturligtvis kostnader som inte är uppkomna i den enskilda vägföreningen utan är uppkomna på grund av ett riksdagsbeslut. Vi menar därför att det inte är rimligt att denna kostnad skall läggas ut på de enskilda väghållarna utan att det är ett samhällsansvar att försöka hjälpa till med detta.</textBlock>
    <textBlock ix="21">Därför yrkar jag bifall till reservation 5 om förrättningskostnader.</textBlock>
    <textBlock ix="22">Europabanan har redan kommenterats en del. Det handlar alltså om ett projekt, den s.k. Europakorridoren, som har många olika intressenter. Det är ingen tvekan om att detta projekt är angeläget. Det bör in i planeringsprocessen nu för att kunna förverkligas under nästa tioårsperiod. Det finns en motion från</textBlock>
    <textBlock ix="23">Eskil Erlandsson, centerpartist från Kronoberg, i detta ärende, och jag yrkar därmed bifall till reservation 8.</textBlock>
    <textBlock ix="24">Sedan vill jag säga några ord om förbifarten Markaryd på E 4, som också har kommenterats här tidigare. Vi har haft en uppvaktning i utskottet av företrädare för Markaryds kommun som väldigt tydligt har beskrivit hur angeläget detta projekt som omfattar två mil är. Det är på något sätt nästan absurt om detta nu skall lyftas ut ur den pågående planeringen. Vägverket har lagt ned 20 miljoner kronor på planeringen, och kommunen, enskilda markägare och företagare har hjälp till och försökt få fram detta projekt så att det nu skall kunna förverkligas inom ett eller annat år.</textBlock>
    <textBlock ix="25">Då väljer regeringen att lyfta ut det hela. Vi vet samtidigt att olycksstatistiken för detta vägavsnitt visar att det har skett väldigt många dödsolyckor och många olyckor med svårt skadade där under de senaste åtta åren - 9 dödade, 28 svårt skadade och 91</textBlock>
    <textBlock ix="26">lindrigt skadade. Det borde väl ändå vara en tankeställare för oss alla när vi ser hur tydligt ett vägavsnitt drabbas att kunna säga tydligt och klart att vi inte kan vara med om detta och att vi måste ta vårt ansvar, i synnerhet när planeringen har kommit så långt så att man är beredd att sätta spaden i jorden. Det kommer då att upplevas som mycket märkligt av lokala och regionala företrädare om man nu skjuter detta framåt och får nya stora kostnader för att planera detta på nytt. Jag står alltså bakom reservation 6 liksom reservation 1, men tidigare talare har redan yrkat bifall till dem.</textBlock>
    <textBlock ix="27">Fru talman! Med det anförda yrkar jag alltså bifall till reservationerna 5 och 8.</textBlock>
  </contentBlock>
  <contentBlock ix="125" page="0">
    <textBlock ix="0">Anf.  107  KENTH SKÅRVIK (fp):</textBlock>
    <textBlock ix="1">Fru talman! Samhället behöver av många skäl ett väl fungerande vägnät. Under den borgerliga regeringsperioden 1991-1994 satsades det på att förbättra vägnätet, och på många håll höjdes vägarnas standard och kapacitet. Detta var välkommet då våra vägar länge hade eftersatts under 1980-talet.</textBlock>
    <textBlock ix="2">Vägarna i hela landet måste hålla en sådan standard att trafiksäkerheten garanteras och transporter till och från industrin kan upprätthållas. En god standard är en förutsättning för att hela Sverige skall leva och utvecklas samt för att vi skall kunna få ett företagsklimat som gör att sysselsättningen och välfärden säkras inför framtiden.</textBlock>
    <textBlock ix="3">Ett allvarligt flaskhalsproblem är den bristfälliga bärigheten hos många vägar. Detta är av stor betydelse främst för skogsindustrins råvaruförsörjning men också för exempelvis åkerinäringen.</textBlock>
    <textBlock ix="4">Underhållet är av väsentlig betydelse i ett samhällsekonomiskt perspektiv. De stora investeringar som görs skall vårdas väl.</textBlock>
    <textBlock ix="5">Underhållet är även av stor betydelse för framkomligheten. Detta illustreras varje vår under tjällossningsperioden då problem ofta uppstår med avstängda vägar i stora delar av Norrland, västra Svealand till Dalsland och norra Bohuslän.</textBlock>
    <textBlock ix="6">Folkpartiets förhoppning är att regeringen snarast skall komma med ett förslag till åtgärder för att förbättra underhållet och standarden på de utsatta delarna av vägnätet i hela vårt land.</textBlock>
    <textBlock ix="7">De tunga transporterna kommer alltid att behövas, och då måste vi se till så att vägarna är av en sådan standard att transportörerna kan utföra sitt arbete på ett för dem nödvändigt ekonomiskt säkert och bra sätt.</textBlock>
    <textBlock ix="8">Sverige måste också se till så att våra s.k. huvudvägar som sträcker sig mellan de nordiska huvudstäderna, t.ex. Stockholm-Malmö-Köpenhamn, Köpenhamn-Göteborg-Oslo, Stockholm-Oslo samt Stockholm-Luleå och Stockholm-Göteborg, håller en sådan standard i hela sin längd som man kan kräva av dessa nationella sträckor. Detta gäller även riksväg 45</textBlock>
    <textBlock ix="9">i hela dess längd genom Sverige som håller en mycket låg standard. Detta är exemplet på vägen som byter skepnad på sin färd genom Europa - först som Europaväg, sedan från svenska gränsen som omväxlande riksväg, dålig landsväg och byväg med urusel standard som Sverige borde skämmas över.</textBlock>
    <textBlock ix="10">Europaväg 6 har diskuterats i denna kammare vid ett flertal tillfällen, senast i fredags under en interpellationsdebatt. Då gavs inga positiva uppgifter om en snabb utbyggnad av denna olycksdrabbade väg.</textBlock>
    <textBlock ix="11">När Norge äntligen har bestämt sig för utbyggnad av denna väg till motorvägsstandard tvekar man i Sverige, där vi förut har varit ganska klara över utformningen av vår vägstandard.</textBlock>
    <textBlock ix="12">Jag undrar hur många som skall behöva mista sina liv eller skadas svårt innan vi får fram ett slutgiltigt beslut om en utbyggnad av denna väg till motorväg.</textBlock>
    <textBlock ix="13">Senast i söndags kväll inträffade en olycka med lastbil och personbil, där ett äldre par miste sina liv. Det går snart inte en vecka utan en olycka med dödlig utgång. Under sommaren är det givetvis ännu värre.</textBlock>
    <textBlock ix="14">När skall regeringen ta sitt ansvar och se till att</textBlock>
    <textBlock ix="15">Vägverket får fram pengar för att fortsätta denna ombyggnad? Alla olyckorna kostar mängder av pengar för staten.</textBlock>
    <textBlock ix="16">Liknande sträckor finns, som förut nämnts, på E 4</textBlock>
    <textBlock ix="17">och på riksväg 44 Vänersborg-Trollhättan-Uddevalla. Jag skulle här kunna göra en lång plädering för behovet av att mycket snabbt göra något för att få trafiksäkrare vägar som kan rädda liv.</textBlock>
    <textBlock ix="18">Fru talman! Våra järnvägar är givetvis en mycket viktig del av infrastrukturen i vårt land. För tillfället är ganska många projekt på gång, speciellt i Stockholmsregionen med Mälarbanan och Arlandabanan, men också Botniabanan längs den nordöstra kusten.</textBlock>
    <textBlock ix="19">Ett annat viktigt projekt är Götalandsbanan Göteborg-Landvetter-Borås-Jönköping och vidare till</textBlock>
    <textBlock ix="20">Stockholm. Regeringen bör undersöka möjligheterna att genomföra detta projekt. Vi utgår också från att det snarast kommer någon form av lösning av Västkustbanan genom eller förbi Hallandsåsen.</textBlock>
    <textBlock ix="21">Med detta, fru talman, hoppas Folkpartiet att Näringsdepartementet skall ta sitt ansvar och arbeta hårt och fort för att ta fram förslag och pengar för att kunna verkställa påbörjade och nödvändiga förslag inom den infrastruktur som har med vägar och järnvägar att göra. Det gäller att spara liv eller långa sjukhusvistelser samt att få fram snabba förbindelser inom vårt land och med våra grannländer och det övriga Europa.</textBlock>
    <textBlock ix="22">Jag stöder de reservationer som Folkpartiet har ställt sig bakom i detta betänkande men yrkar bifall endast till reservationerna nr 1 och nr 4.</textBlock>
  </contentBlock>
  <contentBlock ix="126" page="0">
    <textBlock ix="0">Anf.  108  JARL LANDER (s):</textBlock>
    <textBlock ix="1">Fru talman! Det är ofta stimulerande att arbeta som trafikpolitiker. Trafikpolitiken är ett stort område, som många är intresserade av. När man är ute i landet träffar man mycket folk, man får stimulerande besök osv.</textBlock>
    <textBlock ix="2">I det betänkande som vi nu debatterar behandlas, som vi har hört, regeringens skrivelse om investeringsplanerna för infrastrukturen och ett stort antal motioner. Lars Björkman hade räknat ut att det var</textBlock>
    <textBlock ix="3">158 motioner, och det kan stämma. Vi har alltså haft ett ganska digert arbetsmaterial till vårt förfogande.</textBlock>
    <textBlock ix="4">Vi har också fått ett stort antal uppvaktningar och många skrivelser med krav på satsningar. Vi har tagit emot krav på ökade resurser till i stort sett alla områden. Det har handlat om extra resurser till järnvägar, länsvägar, grusvägar, motorvägar och enskilda vägar liksom om andra projekt i det nationella stamvägnätet.</textBlock>
    <textBlock ix="5">Man måste erkänna att det inte alltid är lika stimulerande att tvingas konstatera att det ekonomiska utrymme som vi har att disponera för infrastruktursatsningen inte räcker till för att genomföra alla de för trafiksäkerheten, framkomligheten och miljön angelägna projekt som föreslås i motionerna. Precis som på alla andra politikområden tvingas man att göra ganska hårda prioriteringar.</textBlock>
    <textBlock ix="6">Underlaget för den skrivelse som vi nu debatterar är Vägverkets och Banverkets planförslag för åren</textBlock>
    <textBlock ix="7">1998-2007. Dessa förslag baseras i princip på det infrastrukturbeslut som togs 1997. Där slog riksdagen fast att transportinfrastrukturen skall främja ett miljöanpassat och trafiksäkert transportsystem som skall bidra till tillväxt och sysselsättning i alla delar av landet. Sammanlagt skulle 190 miljarder fördelas under de närmaste tio åren.</textBlock>
    <textBlock ix="8">När Vägverkets plan framlades för regeringen kunde man konstatera att åtgärderna översteg den ram som hade beslutats. Därför måste en del reduceringar göras i denna plan.</textBlock>
    <textBlock ix="9">Jag har inte för avsikt att kommentera alla de objekt som finns i planerna på väg- och på järnvägssidan, men jag skall lyfta fram bl.a. några objekt som har föranlett reservationer från meddebattörerna.</textBlock>
    <textBlock ix="10">Låt mig börja med objektet förbifart Markaryd.</textBlock>
    <textBlock ix="11">Jag håller med om att det icke är acceptabelt att vi har vägsträckor där det sker ett så stort antal olyckor, i synnerhet inte om det beror på att vägstandarden är mycket dålig. Vi måste gemensamt få till stånd en klar förbättring av trafiksäkerheten.</textBlock>
    <textBlock ix="12">Regeringen har beslutat att lyfta ut objektet förbifart Markaryd på E 4. Det kan hänvisas till att Vägverkets förslag inte uppfyller något av Vägverkets prioriteringskriterier för förslag till nya sträckor. Det har föreslagits  en ny sträckning som skall byggas ut till motorvägsstandard. Kostnaden är ca 740 miljoner, och projektet skulle genomföras under perioden</textBlock>
    <textBlock ix="13">2002-2007. Slutförandet skulle ske ganska sent under perioden.</textBlock>
    <textBlock ix="14">Vägverket konstaterar att objektet inte är samhällsekonomiskt lönsamt och att det inte heller uppfyller något annat av Vägverkets kriterier. Vägverkets förslag beror också på att riksdagen beslutat om att överge det tidigare s.k. stråktänkandet. Det viktiga är att vägstandarden tillgodoser de mål och de behov som finns i respektive del av landet. Vi måste inte ha motorväg överallt för att klara trafiksäkerheten och tillgängligheten, för att få fram trafiken säkert osv.</textBlock>
    <textBlock ix="15">Varje vägsträcka bedöms utifrån sina egna förutsättningar.</textBlock>
    <textBlock ix="16">När det gäller utlyftandet av förbifart Markaryd ur</textBlock>
    <textBlock ix="17">Vägverkets planer har flera sagt att detta inte är tillständigt på grund av alla de olyckor som sker. Vi och regeringen har dock sagt att Vägverket skall återkomma med ett enklare förslag till utbyggnad i nästa planeringsomgång. På det sättet kan man ändå komma i gång med förbifarten och faktiskt få den färdigställd lika tidigt som blir fallet enligt förslaget i den skrivelse som vi nu behandlar.</textBlock>
    <textBlock ix="18">Vi finner alltså inte att vårt förslag utmynnar i att det inte blir en trafiksäkrare väg förbi Markaryd.</textBlock>
    <textBlock ix="19">Fru talman! Jag går över till en annan punkt, som också har tagits upp av många andra. Den har även föranlett reservationer. Det gäller de enskilda vägarna. Som vi har hört har de en stor längd. Två tredjedelar av Sveriges vägnät består av enskilda vägar. Vi i utskottet delar motionärernas uppfattning att det enskilda vägnätet har en stor betydelse i vårt land. Vi är mycket väl medvetna om att det behövs ett stort ekonomiskt stöd för det enskilda vägnätet. Samtidigt måste statens ekonomiska engagemang på det här området vägas mot behovet av medel för nyinvesteringar och drift liksom för underhåll av det allmänna vägnätet.</textBlock>
    <textBlock ix="20">Regeringen kommer nu att göra en översyn av den enskilda väghållningen, och vi förutsätter från vårt håll att behovet av stöd till enskilda vägar tillhör de frågor som kommer att behandlas i denna översyn.</textBlock>
    <textBlock ix="21">Detsamma gäller frågan om statligt stöd till bärighetssatsningar på det enskilda vägnätet.</textBlock>
    <textBlock ix="22">Vad gäller vägföreningar som kan komma att drabbas av merkostnader till följd av att lagstiftningen om enskild väg upphörde den 1 januari 1998 kan det bemötas med att Riksförbundet för enskild väghållning befarar att merkostnaderna skulle uppgå till</textBlock>
    <textBlock ix="23">700-750 kr för varje hushåll. Men om vi - som Sven</textBlock>
    <textBlock ix="24">Bergström sade - skall tro på Lantmäteriverket kommer kostnaden att stanna på 200-300 kr per fastighet.</textBlock>
    <textBlock ix="25">Differensen blir då i alla fall 50 %, och kostnaderna kanske inte blir så enorma.</textBlock>
    <textBlock ix="26">Vi utgår ändå ifrån att regeringen kommer att uppmärksamma problemet med förrättningskostnader, antingen i samband med den planerade översynen av det enskilda vägnätet eller i annat lämpligt sammanhang, och att man, om det visar sig nödvändigt, ämnar vidta erforderliga åtgärder.</textBlock>
    <textBlock ix="27">Fru talman! Några korta ord om järnvägen. Jag skall bara kommentera det som så här länge har tagits upp i debatten, Europabanan, Götalandsbanan osv.</textBlock>
    <textBlock ix="28">Vad vi säger är inte direkt nej, men vi säger inte heller ja, för det finns ju inte möjlighet att plocka in detta inom de nuvarande ekonomiska ramarna. Men vi förutsätter att Banverket i sin egenskap av sektorsansvarig myndighet tar med detta i beaktande och presenterar möjliga förslag i kommande planeringsprocesser.</textBlock>
    <textBlock ix="29">Fru talman! Vi har i och för sig fattat beslut om de ekonomiska ramar som vi har att arbeta inom. Trots detta utger sig andra partier och vissa utskottsföreträdare här för att vara alla goda gåvors givare. Man presenterar nya sträckningar på enskilda vägar, man vill ha mer pengar till enskilda vägar, till motorvägar, till nya järnvägar, m.m.</textBlock>
    <textBlock ix="30">Som avslutning vill jag säga att det hade varit väldigt klädsamt om ni hade talat om var dessa pengar kunde hämtas. Om ni skall lägga 740 miljoner extra på en förbifart vid Markaryd, vilka vägsträckor skall då tas bort? Vi är ju låsta med de medel som vi har inom ramen.</textBlock>
    <textBlock ix="31">Jag har kontrollerat med det budgetmaterial som övriga partier presenterade när budgeten antogs i höstas. Det är ingen som har mer pengar för den här sektorn än vad socialdemokraterna föreslog. Visserligen ville moderaterna lägga mer pengar på vägsektorn, men de ville i stället lägga mycket mindre pengar på järnvägar. Totalt betyder det att samtliga oppositionspartier ville anslå mindre pengar. Hur skall ni vara trovärdiga när ni säger att ni kan plocka fram mer pengar till vägnätet?</textBlock>
    <textBlock ix="32">Fru talman! Med det anförda yrkar jag avslag på samtliga reservationer och bifall till hemställan i trafikutskottets betänkande nr 5 i dess helhet.</textBlock>
  </contentBlock>
  <contentBlock ix="127" page="0">
    <textBlock ix="0">Anf.  109  TUVE SKÅNBERG (kd) replik:</textBlock>
    <textBlock ix="1">Fru talman! När det gäller pengarna kan jag bara påminna Jarl Lander om att vi ligger någon promille under regeringens anslag, men i stort sett på samma nivå. Det handlar om 40 miljoner kronor inom denna stora budget. Vi tar på oss både bördan och privilegiet att kunna omfördela inom anslaget.</textBlock>
    <textBlock ix="2">Beträffande Markaryd får ju inte avståndstagandet från stråktänkande medföra den sortens konsekvenser att man accepterar att det rör sig om en motorväg där det har uppstått en flaskhals. Vi vet om att vägsträckan är olycksdrabbad och att människor kommer att dö i olyckor där. Då kan vi inte hänvisa till att riksdagen har beslutat att vi inte skall ha ett stråktänkande.</textBlock>
    <textBlock ix="3">Det är självklart att denna vägsträcka måste åtgärdas. Jag tycker att Jarl Lander gav intryck av att han höll med i sak, även om han inte kunde omdisponera pengarna. Detta blir ytterligare komplicerat genom de ca 400 markägarna och kommunens ansträngningar.</textBlock>
    <textBlock ix="4">Det rör sig om 20 miljoner i planeringskostnader som blir kastade i sjön.</textBlock>
    <textBlock ix="5">Min enkla fråga till Jarl Lander och den socialdemokratiska majoriteten är: När får dessa människor sin väg?</textBlock>
  </contentBlock>
  <contentBlock ix="128" page="0">
    <textBlock ix="0">Anf.  110  JARL LANDER (s) replik:</textBlock>
    <textBlock ix="1">Fru talman! Jag kan först hålla med om att kristdemokraterna i stort sett har samma budget som vi socialdemokrater när det gäller infrastrukturobjekt.</textBlock>
    <textBlock ix="2">Men det gör det ju inte lättare, och det förklarar inte var man hämtar de 740 miljonerna. Vi ser ingen möjlighet att ta bort så pass mycket pengar från andra objekt runtom i landet. Det hade likafullt varit klädsamt om ni hade talat om varifrån ni hämtar pengarna.</textBlock>
    <textBlock ix="3">Som svar på frågan när dessa människor får sin väg kan jag säga att de kan få den lika tidigt och den kan bli minst lika trafiksäker med det nya sättet som regeringen har föreslagit, nämligen att Vägverket skall återkomma i nästa planprocess. Färdigställandet i den första planprocessen, där regeringen nu har lyft ur projektet, innebar att det skulle vara klart i slutet av denna tioårsperiod. Med en ny planprocess som börjar inom fyra år hinner det ändå bli klart innan</textBlock>
    <textBlock ix="4">2008. Jag kan bara säga att vägen kan vara färdig vid samma tidpunkt som det var tänkt från början.</textBlock>
  </contentBlock>
  <contentBlock ix="129" page="0">
    <textBlock ix="0">Anf.  111  TUVE SKÅNBERG (kd) replik:</textBlock>
    <textBlock ix="1">Fru talman! Detta låter ju bra, sånär som på det lilla ordet "kan". Det "kan" vara färdigt. Det hjälper ju inte markarydsborna. De behöver  kunna ha en framförhållning och med trygghet kunna räkna med att det är färdigt innan 2008. Finns det möjlighet att ändra det lilla ordet "kan" till "skall"?</textBlock>
  </contentBlock>
  <contentBlock ix="130" page="0">
    <textBlock ix="0">Anf.  112  JARL LANDER (s) replik:</textBlock>
    <textBlock ix="1">Fru talman! Om man har varit politiker i ett antal år blir man försiktig med att lova någonting om "kan"</textBlock>
    <textBlock ix="2">och "skall". Det skall t.ex. hållas ett val innan 2008.</textBlock>
    <textBlock ix="3">Man vet aldrig vad som händer.</textBlock>
    <textBlock ix="4">Det enda jag vill poängtera är att socialdemokraterna ser lika allvarligt som alla övriga partier på att det sker olyckor bl.a. på denna vägsträcka och på andra vägar. Vi måste få bort olyckorna på vägarna.</textBlock>
    <textBlock ix="5">Kan vi sedan göra det på ett sådant sätt att vi snabbar upp möjligheten att få ett bättre vägnät över hela landet genom att inte genomföra så storartade projekt, t.ex. genom Markaryd, som Vägverket har föreslagit, är det en bra mycket bättre lösning, för då räcker pengarna till fler trafiksäkra projekt runtom i landet.</textBlock>
  </contentBlock>
  <contentBlock ix="131" page="0">
    <textBlock ix="0">Anf.  113  LARS BJÖRKMAN (m) replik:</textBlock>
    <textBlock ix="1">Fru talman! Markaryd har berörts åtskilliga gånger här. Fortfarande är det bara på diskussionsplanet.</textBlock>
    <textBlock ix="2">Såväl markarydsborna som trafikanterna får nöja sig med att vi för tillfället inte har någon möjlighet att se när någonting kan ske som verkligen ger en bättre väg.</textBlock>
    <textBlock ix="3">Jarl Lander tycker att det skulle vara klädsamt om vi anvisade pengar till objekten. Han noterade i och för sig att vi hade ett gott utrymme i vår budget. Det finns fullt tillräckligt för de åtgärder som vi pläderar för i det här sammanhanget, fattas bara annat.</textBlock>
    <textBlock ix="4">Sedan säger Jarl Lander i en parentes: Vi har inte satsat lika mycket som ni på järnvägar. Men, Jarl</textBlock>
    <textBlock ix="5">Lander, det är ju det som är poängen, att vi har gjort en annan markering när det gäller insatserna. Därav har vi alltså ett gott utrymme för att finansiera detta stråktänkande, varav Markarydsdelen utgör en länk.</textBlock>
    <textBlock ix="6">Jag vill ställa en motfråga till Jarl Lander. Markarydsprojektet låg ju i pipeline och var i stort sett på väg att förverkligas när regeringen av någon anledning beslutade sig för att omprioritera detta projekt.</textBlock>
    <textBlock ix="7">Pengarna hamnade i stället i trakterna kring Motala.</textBlock>
    <textBlock ix="8">Då kan man börja fundera över varför den vägsträckan plötsligt blev så viktig, men Jarl Lander kan kanske berätta vilka grunder som man hade för det beslutet.</textBlock>
    <textBlock ix="9">Jarl Lander var inne på förrättningskostnaderna för det enskilda vägnätet. Han avvisade förslagen med att man skulle avvakta vägdatabankens färdigställande.</textBlock>
    <textBlock ix="10">Jag måste bara konstatera att de två frågorna inte har något samband. Förrättningskostnaderna för det enskilda vägnätet uppstår den dag då någon begär en ny förrättning. Där har vi principiellt olika uppfattningar. Vi hävdar att enskilda inte skall behöva ta ansvaret för lagändringar som riksdagen genomför, alltså att kostnader som uppstår i samband med nya lagar skall täckas av samhället.</textBlock>
  </contentBlock>
  <contentBlock ix="132" page="0">
    <textBlock ix="0">Anf.  114  JARL LANDER (s) replik:</textBlock>
    <textBlock ix="1">Fru talman! Återigen kommer Markaryd upp. Det är klart att moderaterna har mer pengar på vägsektorn. Det var ju det jag sade också. Men de har ändå inte så mycket pengar att det skall kunna täcka Markaryds 740 miljoner plus alla dessa miljoner som ni skall höja bärigheten på enskilda vägnätet med och plus övriga satsningar på vägnätet. Det räcker ändå inte, Lars Björkman. Tyvärr klarar ni inte av den biten.</textBlock>
    <textBlock ix="2">Sedan påstås att man för att lyfta ut Markaryd slänger in Motala i stället. Jag vill påstå att Motala har varit med hela tiden i Vägverkets diskussion. Det är inte fråga om antingen eller, utan problemet var att</textBlock>
    <textBlock ix="3">Vägverket överskred den ram som var fastställd för väginvesteringar totalt sett med drygt 700 miljoner kronor. På något sätt måste man banta.</textBlock>
    <textBlock ix="4">Kan man då göra en förbifart vid Markaryd något enklare men ändå åstadkomma samma resultat vad gäller trafiksäkerheten och framkomligheten, då tycker jag att vi har pengar att tjäna på den biten. Kan vi dessutom inse att det här kan färdigställas inom minst samma tidsperiod som det första förslaget tycker jag att det är helt okej att man gör på det här sättet.</textBlock>
  </contentBlock>
  <contentBlock ix="133" page="0">
    <textBlock ix="0">Anf.  115  LARS BJÖRKMAN (m) replik:</textBlock>
    <textBlock ix="1">Fru talman! Det var ju inte mycket till förklaring i fråga om på vilka prioriteringsgrunder man bytte objekt. Men jag kanske får ha förståelse för det. Regeringen hade kanske andra bevekelsegrunder än vad</textBlock>
    <textBlock ix="2">Jarl Lander kände till, eller i alla fall än vad det kan finnas anledning att här i kammaren redovisa. Vi får förmodligen inget svar på den frågan även om jag låter den hänga kvar. Det finns möjlighet att kommentera den vidare.</textBlock>
    <textBlock ix="3">Sedan gäller det enskilda vägar. Driftsbidrag och en inventering av det enskilda vägnätet är två frågor som hänger nära samman. Att täcka det enskilda vägnätets driftskostnader med 70 % är en gammal princip som man sedan länge har levt med. Man har kunnat finansiera underhållet på stora delar av det enskilda vägnätet.</textBlock>
    <textBlock ix="4">På grund av anslagskrympningar har man nu tvingats minska till 60 %. Det finns exempel på att man t.o.m. ligger under den nivån i vissa sammanhang. Det vore bra, Jarl Lander, om ni konstaterade att det inte räcker att skriva procentsatser i ambitionsnivåer. Vi måste också se till att anvisa medel för att täcka upp till den nivån. De enskilda väghållarna blir inte särskilt nöjda med att få en procentsats på papperet men i plånboken utdebitering efter en betydligt lägre nivå.</textBlock>
    <textBlock ix="5">När det gäller inventeringsbiten har vi också förslagit att man skall påskynda för att få ett bättre grepp om standarden på det enskilda vägnätet. Där kan vi konstatera att det är en väldigt vag skrivning i utskottet. Den avslutas med: "Det kan enligt utskottets mening inte uteslutas att mer enhetliga förhållanden i nu behandlat avseende skulle erbjuda fördelar, inte minst från rättvisesynpunkt."</textBlock>
    <textBlock ix="6">Jarl Lander, när skall ni leva upp till detta? Vad har vi för tidsaspekt på att denna rättvisesynpunkt verkligen kan tillgodoses?</textBlock>
  </contentBlock>
  <contentBlock ix="134" page="0">
    <textBlock ix="0">Anf.  116  JARL LANDER (s) replik:</textBlock>
    <textBlock ix="1">Fru talman! Först och främst tycker jag att Lars</textBlock>
    <textBlock ix="2">Björkman kanske skulle ha varit lite tydligare i fråga om vad han syftar på när han står och insinuerar att man har lyft pengar från ett område till ett annat. Det är i alla fall ingenting som vi i trafikutskottet har behandlat på något sätt. Vi har inte heller något underlag för det. Det hade varit klädsamt av Lars</textBlock>
    <textBlock ix="3">Björkman att tala om vad han menar när han kommer med sådana insinuationer.</textBlock>
    <textBlock ix="4">Vad gäller enskild väghållning över huvud taget kan jag vara en av de första som beklagar att vi inte har tillräckligt med pengar inom vår ram, inom kommunikationssektorns ram, för att klara alla önskemål.</textBlock>
    <textBlock ix="5">När vi står inför de här prioriteringsfrågorna är det det allmänna vägnätet, så att industri och sysselsättning klarar sig någotsånär, som vi skall prioritera före enskild väg. Då kanske det är så att man får sänka anslagsprocenten något. Men nu säger vi ju att vi förutsätter att den utredning och översyn som skall göras av de här reglerna snabbt kommer till stånd och att vi kanske får en bättre fördelning.</textBlock>
    <textBlock ix="6">Får vi sedan bara - det är återigen det som är grunden för allt det här - en bättre   situation i samhället totalt sett, så att vi får in mer skattepengar, något som jag skulle tro att Lars Björkman motsätter sig, då kan vi använda samhällets medel till fler enskilda mil - och till fler mil på allmänt vägnät också.</textBlock>
  </contentBlock>
  <contentBlock ix="135" page="0">
    <textBlock ix="0">Anf.  117  SVEN BERGSTRÖM (c) replik:</textBlock>
    <textBlock ix="1">Fru talman! Först det här med Markaryd, Jarl</textBlock>
    <textBlock ix="2">Lander. Jag tycker att man kan läsa mellan raderna i det Jarl Lander säger att han inte själv riktigt tror att det är möjligt att göra de här omdispositionerna och få fram den här vägstumpen, 21 kilometer, i den takt som hade klarats om man hade fullföljt som planerat.</textBlock>
    <textBlock ix="3">Markaryds kommun har haft samråd med 400 markägare, företag och andra, och Vägverket har lagt ned</textBlock>
    <textBlock ix="4">20 miljoner kronor på att projektera och planera den här stumpen. Och så kastar man om planeringen - på ett avsnitt som är olycksaligt hårt drabbat av olyckor.</textBlock>
    <textBlock ix="5">Då borde det finnas kraft i den här församlingen att säga att det här inte är rimligt. Här tycker vi att vi måste hjälpas åt att klara detta och göra de nödvändiga dispositionerna för att faktiskt få fram projektet.</textBlock>
    <textBlock ix="6">Det är inte rimligt att bara stillatigande acceptera.</textBlock>
    <textBlock ix="7">Risken är betydande att det här nu skjuts flera år framåt i tiden. De här 20 miljonerna som Vägverket har investerat brinner inne osv.</textBlock>
    <textBlock ix="8">Sedan gäller det de mindre vägarna och de delarna. Jarl Lander är ju värmlänning och vet väldigt väl hur det ser på det allmänna vägnätet och på de enskilda vägarna ute i bygderna. Det är ingen tvekan om att det är kontraproduktivt, att det är en dålig affär långsiktigt för samhället att underlåta att underhålla och se till att bärigheten är tillräcklig på dessa vägar. Vi förlorar långsiktigt pengar på att inte vidta åtgärder nu. Vi brukar tala om långsiktigt hållbar politik. Det vore verkligen långsiktigt hållbar politik att faktiskt göra de här satsningarna nu.</textBlock>
    <textBlock ix="9">När det gäller var de olika partierna har lagt sina pengar vet Jarl Lander mycket väl att Centern har motsatt sig de här storskaliga satsningarna typ Södra länken i Stockholm där det kostar 1,2 miljoner kronor per löpmeter väg att bygga. Vi har sagt att vi vill använda de 500 miljoner kronorna som regeringen håller inne för senare användning. Om viljan finns tror jag att det går att klara det här på alla håll. Just i</textBlock>
    <textBlock ix="10">Markaryd är det faktiskt särskilt angeläget att få fram det här projektet nu.</textBlock>
  </contentBlock>
  <contentBlock ix="136" page="0">
    <textBlock ix="0">Anf.  118  JARL LANDER (s) replik:</textBlock>
    <textBlock ix="1">Fru talman! För sista gången från min sida skall jag ta upp Markaryd. Som jag ser det, som vi har sett det, som jag förstår att regeringen har sett det, finns det möjligheter att med en enklare utformningen av vägstandarden nå samma resultat vad gäller trafiksäkerhet och framkomlighet till en lägre summa pengar.</textBlock>
    <textBlock ix="2">Man kan dessutom om Vägverket - och det förutsätter vi naturligtvis - återkommer med ett sådant här förslag i nästa planeringsprocess, få detta färdigställt vid samma tidpunkt som Vägverkets första förslag skulle vara färdigställt till. Då förstår jag inte varför ni skall motsätta er det här förslaget. Ni har ju ändå inte de pengar som behövs för detta.</textBlock>
    <textBlock ix="3">Sedan kan jag hålla med Sven Bergström. Jag är också ute i landet, t.ex. ute i Värmland, och ser alla dessa dåliga vägar. Det är bedrövligt att vi i stort sett är tvingade att förslita vägkapitalet så mycket som vi gör nu. Det var lite därför som jag hade det här lilla replikskiftet med Lars Björkman förut. I så fall måste jag prioritera det allmänna vägnätet framför en stor procentsats statsbidrag till det enskilda vägnätet.</textBlock>
    <textBlock ix="4">Problemet är ju i grund och botten statens ekonomi. Vi måste alltså från den statliga ekonomin hämta en tillräckligt stor ram att jobba med inom kommunikationssektorn för att klara det här totalt sett. Och det är det vi gör. Det var någon som efterlyste att Näringsdepartementet skulle göra det här hårt och fort och stort. Då vill jag lova att det gör de.</textBlock>
    <textBlock ix="5">Sedan har vi också konkurrens från andra sektorer i samhället om våra skattemedel. Vården skall ha sitt, det är vi överens om. Skolan skall ha sitt, det är vi överens om. Omsorgen skall ha sitt, det är vi också överens om. Det står bl.a. i Folkpartiets motioner att de krymper anslagen till kommunikationssektorn bara för att få utrymme för det här. Det tycker jag är bra på sitt sätt. Men samtidigt kan man inte då gå ut och säga att man skall ha mer pengar till motorväg.</textBlock>
    <textBlock ix="6">Låt oss bygga enklare och billigare men nå samma resultat!</textBlock>
  </contentBlock>
  <contentBlock ix="137" page="0">
    <textBlock ix="0">Anf.  119  SVEN BERGSTRÖM (c) replik:</textBlock>
    <textBlock ix="1">Fru talman! Låt mig för min del också ta upp</textBlock>
    <textBlock ix="2">Markaryd en sista gång. Det är klart att endast framtiden kan visa om Jarl Lander får rätt, dvs. om det går att ta fram en annan och enklare lösning som blir lika bra och om det går att göra det vid samma tidpunkt.</textBlock>
    <textBlock ix="3">Jag är tyvärr lite pessimistisk på den punkten. Jag hoppas verkligen att Jarl Lander har rätt. Det vore en olycka om det här nu skjuts många år in i framtiden med tanke på den olycksfrekvens som vi har på det här vägavsnittet.</textBlock>
    <textBlock ix="4">Det är självklart så att det är ont om pengar. Vård, skola och annat vill ha sitt. Nu har ju Jarl Landers parti och mitt parti hjälpts åt för att försöka få ordning och reda på statens finanser här i landet. Nu ser vi i alla fall lite ljus i tunneln. Det finns mera pengar att disponera. Vi kan kanske vara överens om att det är dålig hushållning med resurserna att förslita ett kapital så att det kostar mer att återställa det, vare sig det är enskilda vägar, statliga vägar eller kommunala vägar. Det är kontraproduktivt, det är en dålig affär, att slita ned vägkapitalet så att det kostar mer att rusta upp det en dag. Därför borde vi kunna vara överens om att det är en klok och bra politik att se till att underhålla vägkapitalet så att vi inte råkar ut för en situation där det kostar mer att rusta dem så småningom.</textBlock>
    <textBlock ix="5">Jag har tyvärr inte hunnit med att ta upp förrättningar och annat som jag också gärna skulle ha velat säga någonting om. Men där kan jag instämma i det</textBlock>
    <textBlock ix="6">Lars Björkman sade. Det är orimligt att ägare av enskilda vägar, som inte har beställt någon ny lag, får stå för kostnaden när vi här i riksdagen fattar ett beslut. Det borde vi också kunna vara överens om.</textBlock>
  </contentBlock>
  <contentBlock ix="138" page="0">
    <textBlock ix="0">Anf.  120  JARL LANDER (s) replik:</textBlock>
    <textBlock ix="1">Fru talman! Jag håller med Sven Bergström om att det inte är bra att vi sliter ned vägkapitalet på det sätt som vi gör. Vi gör allt för att det inte skall behöva vara en så drastisk förslitning av det heller. Det är bristen på pengar till infrastruktursektorn i landet som gör att vi sitter i den här sitsen.</textBlock>
    <textBlock ix="2">Men, som Sven Bergström också sade, vi ser ljuset i tunneln. Och det är inte ett mötande tåg, utan det är en öppning som finns där borta. Med den utveckling som vi har pratat om tidigare i dag i IT-debatten med ny sysselsättning osv. ser vi att vi är på rätt väg.</textBlock>
    <textBlock ix="3">I nästa planeringsprocess skall det kunna bli ett större utrymme för detta. Vi skall inte behöva ha de här limiterna, som det heter, på investerings- och underhållssektorn på väg- och järnvägssidan i framtiden.</textBlock>
  </contentBlock>
  <contentBlock ix="139" page="0">
    <textBlock ix="0">Anf.  121  STIG ERIKSSON (v):</textBlock>
    <textBlock ix="1">Fru talman! Vänsterpartiet har inga reservationer i trafikutskottets betänkande Investeringsplaner för trafikens infrastruktur. Vi ställer oss bakom utskottets betänkande. Det betyder däremot inte att vi saknar åsikter eller visioner om dagens eller kommande revideringar av investeringsplanerna.</textBlock>
    <textBlock ix="2">Riksdagens beslut med anledning av regeringens proposition 1996/97:53 Infrastruktursatsningar för framtida transporter innebar bl.a. att transportinfrastrukturen skall främja ett miljöanpassat och trafiksäkert transportsystem. Detta avspeglas också i riksdagens beslut våren 1998 med anledning av propositionen Transportpolitik för en hållbar utveckling.</textBlock>
    <textBlock ix="3">Vi i Vänsterpartiet tycker att dessa beslut är bra och väsentliga. Men de ger också anledning att ifrågasätta dagens dyra och stora motorvägsinvesteringar som t.ex. Södra länken. Det är ett motorvägsbygge som kostar drygt en miljon kronor per meter eller 30-</textBlock>
    <textBlock ix="4">50 gånger mer än vad en genomsnittlig motorväg på landsbygden kostar.</textBlock>
    <textBlock ix="5">Dyra och stora motorvägsinvesteringar är knappast att hänföra till en miljöanpassning av transporterna. Sådana investeringar medför tvärtom ökade transportvolymer, och då framför allt ökade godstransporter, på vägar. En ökad transportvolym och fler tunga fordon på vägarna innebär ökade kostnader för samhället i form av vägunderhåll, och samtidigt kan de påverka trafiksäkerheten negativt.</textBlock>
    <textBlock ix="6">Det är inte heller fler vägar som behövs. Däremot måste naturligtvis förbättringar av de befintliga vägarna ske. Då måste man analysera och utreda om det är ytterligare dyra motorvägar som skall till eller om det finns billigare alternativ som dessutom uppfyller kravet på trafiksäkerhet. En ökad trafiksäkerhet är inte heller enbart knuten till vägarnas kvalitet utan till en rad andra frågor som bilbältesanvändning, alkoholpåverkan, hastighet osv.</textBlock>
    <textBlock ix="7">I dagens betänkande under den nationella stomnätsplanen finns Citytunneln i Malmö med. Det är</textBlock>
    <textBlock ix="8">Vänsterpartiets förhoppning att det finns en ordentlig analys av kostnaderna för tunnelprojektet och av konsekvenserna för miljön innan spaden sätts i jorden, och det brådskar. Vi hoppas att de geologiska undersökningarna görs så bra som det över huvud taget är möjligt så att vi undviker ett nytt Hallandsåsprojekt.</textBlock>
    <textBlock ix="9">Fru talman! Inför kommande år anser vi i Vänsterpartiet att det är viktigt att man inför styrmedel för att person- och godstransporter skall kunna flyttas över till järnväg och sjöfart. Det skulle bättre svara mot en miljöanpassning av transporterna. Det innebär att man måste se över hur avgifter och skatter skall utformas för att också få en mer rättvis kostnadstäckning för de olika transportslagen.</textBlock>
    <textBlock ix="10">Det är också mer samhällsekonomiskt riktigt att använda redan gjorda stora investeringar som bl.a.</textBlock>
    <textBlock ix="11">järnvägen. Det finns en stor kapacitet att ytterligare öka andelen transporter på järnväg. Detta bör utgöra en grundbult vid kommande beslut kring framtida transporter. Vår långa kust är en stor fördel som gör att sjöfarten även bör lyftas fram vid framtida planeringar av hur transporterna skall ske.</textBlock>
    <textBlock ix="12">För att klara en framtida planering av transporterna och för att följa de av riksdagen beslutade riktlinjerna om en miljöanpassning för en hållbar utveckling och om en ökad trafiksäkerhet, krävs också ett nytt tänkande och en större samordning mellan de olika trafikslagen.</textBlock>
    <textBlock ix="13">Fru talman! För att framöver klara de stora problemen med underhåll av och bärigheten på vårt grusvägnät, och även på de enskilda vägarna, behövs det en genomgripande utredning och analys av detta.</textBlock>
    <textBlock ix="14">Dessutom behövs det troligen en stor omfördelning av resurser. Vänsterpartiet anser att man bör se över hur Vägverkets relativt stora resurser används när det gäller investeringar och underhåll av det befintliga vägnätet samt när det gäller bärigheten. Man måste också se över hur dessa pengar fördelas regionalt.</textBlock>
    <textBlock ix="15">Avslutningsvis vill jag yrka bifall till hemställan i trafikutskottets betänkande TU5 i dess helhet.</textBlock>
  </contentBlock>
  <contentBlock ix="140" page="0">
    <textBlock ix="0">Anf.  122  MIKAEL JOHANSSON (mp):</textBlock>
    <textBlock ix="1">Fru talman! Jag har vid utskottssammanträdet den</textBlock>
    <textBlock ix="2">2 mars 1999 föreslagit att trafikutskottet, med stöd av</textBlock>
    <textBlock ix="3">3 kap. 7 § riksdagsordningen, skall hemställa att riksdagen som sin mening ger regeringen till känna att tunnelbygget genom Hallandsåsen inte skall fortsätta.</textBlock>
    <textBlock ix="4">Utskottsmajoriteten har emellertid motsatt sig detta förslag. Med anledning av detta vill jag i detta anförande redovisa motiven till att Miljöpartiet anser att tunnelbygget skall stoppas.</textBlock>
    <textBlock ix="5">I detta sammanhang diskuterar jag inte åtgärder som kan motiveras av alla de brister i miljötillsyn, miljöstyrning samt eventuella brister i lagar och regler som ledde fram till att Hallandsåskatastrofen inträffade. Fokus är alltså på vad som skall göras i framtiden, inte på anledningarna till katastrofen.</textBlock>
    <textBlock ix="6">Vi har tidigare tydligt tagit ställning för en tunnel genom Hallandsås som en del av en dubbelspårig</textBlock>
    <textBlock ix="7">Västkustbana. Motivet var att få ett konkurrenskraftigt, miljövänligt alternativ till bil- och flygtrafik i ett av landets mest miljöstörda områden, men nu har vi ändrat oss.</textBlock>
    <textBlock ix="8">Miljökonsekvenserna av ett ingrepp i Hallandsåsen är många och kan, som bekant, bli drastiska. Efter en genomgång av den stora mängd miljöfrågor som diskuteras i utredningsmaterialet har två miljöfrågor av avgörande betydelse identifierats. Det gäller dels grundvattensänkningens ekologiska effekter på Hallandsås och effekter på dricksvattenförsörjningen, dels tätningsmetoder och tätningsmedel i kontakt med grundvatten. Frågorna hänger naturligtvis ihop.</textBlock>
    <textBlock ix="9">När det för det första gäller grundvattensänkningen och dess effekter bör man skilja på grundvattensänkningen under byggtiden och en eventuell permanent grundvattensänkning då tunneln är färdigbyggd.</textBlock>
    <textBlock ix="10">En grundvattensänkning under byggtiden är oundviklig och dess effekter har varit allvarliga. Brunnar, källor och vattendrag har sinat. Den kan i ekologiskt hänseende liknas vid en serie torrår. Men effekterna bedöms ändå vara av övergående karaktär. Vattnet kommer tillbaka då läckaget stoppas. SGU räknar med att grundvattenbalansen är återställd inom två till tre år om tunneln görs helt tät.</textBlock>
    <textBlock ix="11">De ekologiska konsekvenserna av en permanent sänkt grundvattennivå är allvarliga. Detta blir fallet om man bygger en otät tunnel. Trycksänkningen innebär en minskande tillgång på grundvatten i jordlagren på åsens yta, vilket i sin tur påverkar utströmningen till källor, våtmarker och vattendrag. Utströmningsområdena utgör ofta värdefulla naturtyper med en specifik biologisk mångfald som är beroende av tillförseln av grundvatten och av vattenmättade jordlager. Om tillförseln av ytligt utströmmande grundvatten upphör kan enligt SGU det ekologiska systemet långsiktigt påverkas. Det handlar i första hand om en förskjutning av flora och fauna från arter som trivs i våta miljöer till "torra" arter. Dessutom tillkommer effekter av ytterligare sinande brunnar och potentiell förorening av grundvattnet med utfällt järn och mangan.</textBlock>
    <textBlock ix="12">Banverket verkar nu inställt på att bygga en helt tät tunnel. För att göra detta krävs annorlunda tätningsmetoder och tätningsmedel än de som hittills använts. Den nu använda tekniken har ju misslyckats fullständigt. Den har orsakat en kemikaliekatastrof och den har inte tätat tillräckligt. Anledningen är i grunden att det saknas teknisk kunskap och erfarenheter av tunnelbyggen under höga vattentryck. Det är nämligen vanligt att man sänker grundvattnet ovanför en tunnel i berg av denna typ.</textBlock>
    <textBlock ix="13">Vattentrycket mot tunnelväggen i Hallandsås blir mycket högt, som mest 150 meter vattenpelare. Enligt</textBlock>
    <textBlock ix="14">Banverkets egen utredningsgrupp saknas det erfarenheter i världen av tunnelbygge under sådana tryck.</textBlock>
    <textBlock ix="15">Tunnelborrning har utförts under upp till 100 meter vattenpelare - Stora Bält-tunneln. Men skall Hallandsåstunneln borras blir det enbart en enkelspårstunnel. Övriga tätningsmetoder har prövats under tryck upp till 75 meter vattenpelare.</textBlock>
    <textBlock ix="16">I utredningsmaterialet presenteras ett antal tätningsmetoder som alla innebär injektering av kemikalier i kontakt med grundvatten. De kemikalier som nu diskuteras är cement i olika kvaliteter, vattenglas, akrylater och polyuretan. Vattenglas och viss typ av polyuretan klarar bara 80 meter vattenpelare. Beständigheten för cement och polyuretan anses överstiga</textBlock>
    <textBlock ix="17">120 år. För de övriga är beständigheten väsentligt kortare, men ingen vet förstås säkert. Denna osäkerhet är avgörande för hur projektets långsiktiga effekter bedöms. Att utsätta framtida generationer för denna risk är oacceptabelt. Att överlämna förutsättningar för ett opåverkat grundvatten måste tillhöra varje generations uppgift. Åtminstone akrylater och polyuretan innebär miljörisker och arbetsmiljörisker.</textBlock>
    <textBlock ix="18">Tätningsmetoden som nu förespråkas är s.k. flexibel stegvis tätning, vilket mer eller mindre innebär att man får pröva och se vartefter man möter nya förhållanden.</textBlock>
    <textBlock ix="19">Det kan ifrågasättas om Hallandsås bör användas som experimentstation för täta tunnlar under högt vattentryck. Försiktighetsprincipen och det som redan inträffat talar för att man bör avstå ett sådant experiment. Det kan också ifrågasättas om den färdiga tunneln verkligen kommer att bli helt tät, vilket ökar risken för permanenta ekologiska skador ovanpå</textBlock>
    <textBlock ix="20">Hallandsås.</textBlock>
    <textBlock ix="21">Järnvägen över eller igenom Hallandsås har stor betydelse för hela Skånes järnvägstrafik. Banverket har därför genomfört en revidering av sin systemplan för Skåne med alternativet ingen tunnel genom Hallandsås. I studien kommer man fram till att befintlig sträckning med vissa förändringar kan vara ett fullgott alternativ till tunnlarna genom Hallandsås, åtminstone fram till år 2010.</textBlock>
    <textBlock ix="22">Förslaget innebär att spåret över Hallandsås doseras och byts ut mot ett nytt helsvetsat spår på sträckan</textBlock>
    <textBlock ix="23">Båstad-södra tunnelmynningen, samt att signalsystemet förbättras. Vidare innebär Banverkets förslag att fler godståg leds över Markarydsbanan, alltså</textBlock>
    <textBlock ix="24">Halmstad-Markaryd-Hässleholm, samt att Markarydsbanan rustas upp med två nya mötesstationer och bättre elförsörjning. När godstågen leds över</textBlock>
    <textBlock ix="25">Markarydsbanan till Hässleholm uppstår kapacitetsproblem på Södra stambanan mellan Hässleholm och</textBlock>
    <textBlock ix="26">Malmö. Därför behövs kapacitetsförstärkningar på denna del av bannätet.</textBlock>
    <textBlock ix="27">Skillnaden mellan ovan beskrivet alternativ och det ursprungliga tunnelalternativet är betydande, inte minst på sikt. Persontågen kommer att få 5-10 minuter längre restid och godstågens transporttid förlängs med ca 1 timme, enligt Banverkets egna beräkningar.</textBlock>
    <textBlock ix="28">Restiden kan troligen förkortas då Västkustbanan är fullt utbyggd till dubbelspår. På längre sikt kommer den förväntade trafikökningen att tas om hand av bilar, bussar och lastbilar, men dessa problem accentueras först efter år 2010. Om en skatteväxling av</textBlock>
    <textBlock ix="29">Miljöpartiets modell genomförs blir kapacitetsbristen förstås tydlig tidigare. De samhällsekonomiska kalkyler som genomförts enligt gängse modell av Banverket visar på att fortsatt tunnelbygge inte är samhällsekonomiskt lönsamt i dagsläget men att det ovan beskrivna förslaget är lönsamt. Om förutsättningarna ändras, t.ex. genom skatteväxling eller billigare och miljövänligare tunnelbyggnadsteknik, så förändras också resultatet av den samhällsekonomiska kalkylen.</textBlock>
    <textBlock ix="30">Sammanfattningsvis kan konstateras att det finns en godtagbar alternativ trafiklösning till tunnlar genom Hallandsås. Detta alternativ bör väljas för att lösa problemen på kort sikt. För att åstadkomma tillräcklig kapacitet på längre sikt bör alternativet med en dubbelspårig Markarydsbana och ytterligare kapacitetsförstärkningar av bannätet i Skåne utredas vidare. Det bör vara möjligt att åstadkomma tillräcklig bankapacitet även utan en tunnel genom Hallandsås om resten av Västkustbanan byggs ut till dubbelspår.</textBlock>
    <textBlock ix="31">Tunnelbygget har kostat 1,1 miljarder kronor t.o.m. år 1997. Därefter har tätning - betonginklädnad</textBlock>
    <textBlock ix="32">- av de existerande tunnlarna m.m. budgeterats för ca 600 miljoner kronor. Detta arbete pågår nu. När detta arbete har färdigställts uppgår alltså de totala kostnaderna nedlagda i projektet till 1,7 miljarder.</textBlock>
    <textBlock ix="33">Ett fortsatt tunnelbygge har av Banverket kostnadsberäknats till ytterligare mellan 2,1 och 3,2 miljarder kronor. Beloppet beror på vilken tunneldesign som väljs. Det lägre beloppet gäller en enkelspårig tunnel som borras - jodå, men med en annan slags borrmaskin än den som tidigare havererade. Det högre beloppet gäller om man fortsätter med liknande teknik som i dag. Det finns också underlag för tre mellanprisalternativ som alla innebär två spår genom berget.</textBlock>
    <textBlock ix="34">Det är uppenbart att det är svårt att få fram ytterligare ett par, tre miljarder till Banverket. Det är stor risk för att de mycket dyra tunnlarna genom Hallandsås kommer att dra resurser från andra kortsiktigt angelägna järnvägsinvesteringar, vilka alla uppvisar samhällsekonomisk lönsamhet enligt samma beräkningsmodell som anger Hallandsåstunneln som olönsam.</textBlock>
    <textBlock ix="35">Bygget av tunnlarna genom Hallandsås skall inte fortsätta. Det nu pågående arbetet med att täta den existerande tunnelsträckningen skall avslutas. Därefter skall befintliga tunnlar förslutas på ett sätt som gör att eventuella framtida utläckage av farliga ämnen skall kunna tas om hand och ej tillföras grundvattnet.</textBlock>
  </contentBlock>
  <contentBlock ix="141" page="0">
    <textBlock ix="0">Anf.  123  PER LAGER (mp):</textBlock>
    <textBlock ix="1">Fru talman! Jag har väckt en av de motioner som hanteras i det här betänkandet. Som så många andra motioner handlar den om en speciell vägsträcka, för min del om E 6 genom Bohuslän. Motionen har inte föranlett någon reservation, eftersom utskottet behandlat den välvilligt och understryker giltigheten i mina påståenden. Bl.a. påpekas att regeringen inte fastställt Vägverkets förslag för sträckan Rabbalshede-Svinesund, vilket är viktigt. Dessutom utgår man från att planerade vägprojekt på E 6 skall prövas enligt gällande lagstiftning, nämligen enligt miljöbalken från den 1 januari 1999 för fyrfiliga och 10 kilometer långa vägsträckor. Detta innebär att den fortsatta utbyggnaden av E 6 kommer att ställas inför allt hårdare krav - inte minst miljökrav.</textBlock>
    <textBlock ix="2">Jag vill ändå säga några ord med anledning av motionen och utskottets ställningstagande. Utbyggnaden av E 6 genom Bohuslän har nu pågått under många år. Tillskyndarna tycker att det inte går tillräckligt snabbt, medan vi som anser att detta jätteprojekt inte stämmer överens med en hållbar framtida trafikpolitik tycker att Vägverkets planer borde stoppats för länge sedan.</textBlock>
    <textBlock ix="3">Den vägsträcka som nu återstår, från Lerbo i Söder till Svinesund i norr, har delats upp i sju avsnitt, och den kommer under planperioden, som nu omfattar 1998 till 2007, att kosta ca 6 miljarder kronor. De senaste neddragningarna på investeringsanslaget för vägar skapar bara mindre fördröjningar.</textBlock>
    <textBlock ix="4">Fru talman! Jag har i många anföranden och debatter försökt att få andra i den här kammaren och politiker i mitt eget län att förstå hur illa den här satsningen rimmar med ett hållbart och framtidsinriktat transportsystem, hur illa den rimmar med vår skyldighet att hålla oss innanför gränserna för vad naturen tål. Men jag har också under årens lopp förstått att</textBlock>
    <textBlock ix="5">Miljöpartiet står ganska ensamt bland partierna i den här frågan. Bilisternas och åkeriägarnas organisationer har framgångsrikt drivit frågan om behovet av en utbyggnad, inte till den 13 meters målstandard som riksdagen tidigare fattade principbeslut om, utan till en motorvägsstandard eller minst fyrfilig 18,5 meters</textBlock>
    <textBlock ix="6">"slimmad" motorväg. Huvudargumentet för den riktigt breda vägen är numera den s.k. nollvisionen, dvs.</textBlock>
    <textBlock ix="7">olycksfritt, samtidigt som ingen hänsyn tas till miljön och en långsiktigt hållbar framtid.</textBlock>
    <textBlock ix="8">Jag har ännu inte förstått att argumentet om olycksfrekvensen används för utbyggnad, för fartökning och mer av större och tyngre godstransporter på vägen. I stället borde det argumentet tala tydligt för en fartsänkning, mer av poliskontroll av fart och droger, en tyglad bilism, planskilda korsningar, ökad kollektivtrafik och framför allt att tyngre godstransporter i huvudsak skall ske per järnväg och via sjötransporter.</textBlock>
    <textBlock ix="9">Länsstyrelsen i Västra Götaland har nyligen skrivit ett intressant miljöstrategiskt dokument om miljömålen i länet, där man bl.a. påpekar vägtrafikens negativa och avgörande påverkan på miljön. Vägtrafiken kommer inte med dagens planering att klara de uppsatta långsiktiga miljömålen vad gäller kväveoxider, koldioxid, partiklar och kolväten. Därför menar</textBlock>
    <textBlock ix="10">Miljöpartiet att det behövs en helt annan inriktning på trafikpolitiken.</textBlock>
    <textBlock ix="11">Vad gäller den pågående utbyggnaden av E 6 lever ingen av delsträckorna upp till den nationella miljömålsättningen. Trenden är i stället den motsatta.</textBlock>
    <textBlock ix="12">Alla alternativ innebär ytterligare påspädning med högre trafikintensitet och högre hastighet.</textBlock>
    <textBlock ix="13">Fru talman! Jag tror att bilen behövs även i framtiden. Men enbart katalysatorer och alltmer bränslesnåla modeller kommer inte att minska utsläppen tillräckligt. Det handlar i stället om att ställa om till icke-fossila bränslen och också att den totala trafikmängden på vägarna minskar.</textBlock>
    <textBlock ix="14">I Vägverkets PM om den här vägsträckan nämns inte miljön, och tågtrafiken nämns bara i förbigående.</textBlock>
    <textBlock ix="15">Med tanke på försurningssituationen i Bohuslän, de nationella målen och Vägverkets ansvar för kollektivtrafiken, är det anmärkningsvärt att miljösituationen inte alls uppmärksammas. Visserligen konstaterar man att buss är tio gånger säkrare än bil, men man säger inte samtidigt att tåg är 15 gånger säkrare än bil och fem gånger säkrare än buss.</textBlock>
    <textBlock ix="16">Fru talman! Den planerade utbyggnaden är fel.</textBlock>
    <textBlock ix="17">Vägverket borde ha satsat på att räta svåra kurvor, bredda till 13 meter - vilket var riksdagens beslut -</textBlock>
    <textBlock ix="18">göra säkra korsningar och ge bilismen utrymme inom de ramar som den omgivande naturen sätter. För att lyckas måste samhället samtidigt satsa kraftigt på kollektivtrafik, på att föra över person- och framför allt godstransporter på en upprustad och snabb järnväg. Utefter vår bohuslänska kust finns också goda möjligheter att komplettera ett miljöanpassat transportsystem med s.k. sjöpendel som går upp och ned utefter kusten.</textBlock>
    <textBlock ix="19">Fru talman! Nu spränger sig Vägverket fram -</textBlock>
    <textBlock ix="20">dygnet runt - genom Bohuslän, skapar barriärer för djurens spridningskorridorer och bäddar för en vägtrafik som vi alla vid det här laget borde veta går stick i stäv mot ett ekologiskt hållbart samhälle. I stället för att minska miljöskulden ökar vi den. Det är mycket allvarligt.</textBlock>
    <textBlock ix="21">En liten, men viktig, detalj i detta stora, gigantiska projekt är att korsningen vid Gläborg tydligen fortfarande inte finns med i planarbetet. Ändå sprängs där för fullt, schaktas och byggs, just nu i denna stund.</textBlock>
  </contentBlock>
  <contentBlock ix="142" page="0">
    <textBlock ix="0">Anf.  124  LENNART FRIDÉN (m):</textBlock>
    <textBlock ix="1">Fru talman! Sjöpendeln som går upp och ned fascinerade mig. Det innebär att vi, såvitt jag kan tolka detta, får civil användning av ubåtarna.</textBlock>
    <textBlock ix="2">Jag skall ge två meddelanden till Per Lager. Det ena är lite tråkigt, därför att jag ställer mig helt bakom utbyggnadsplanerna av E 6. Den andra är lite trivsammare, nämligen en motion som jag har väckt och som gäller tåg.</textBlock>
    <textBlock ix="3">Det var nog den kortaste motionen som väcktes i höstas. Det fanns bara två ord i själva motionstexten:</textBlock>
    <textBlock ix="4">Götalandsbanan behövs. Det är för att jag tycker att det är en självklarhet.</textBlock>
    <textBlock ix="5">Förra gången frågan om Götalandsbanan behandlades i ett betänkande från trafikutskottet fanns de motioner som berörde frågan införda i förteckningen över okommenterade allmänt avslagna motioner. Nu har vi denna gång i alla fall fått ett eget avsnitt där vi motionärer - det är tre motioner som tar upp frågan -</textBlock>
    <textBlock ix="6">i princip får medhåll. Jag bara väntar på nästa behandling, för då utgår jag från att det blir bifall.</textBlock>
    <textBlock ix="7">Detta är en fråga som rör halva Sveriges befolkning - om man börjar i Göteborg och slutar i Stockholm och går genom de befolkningstätaste områdena, bortsett från dem i Skåne. Därför är frågan av oerhört stor betydelse. Det är en så självklar förbindelse att den finns inritad i Europeiska järnvägsunionens förteckning över kommande stomjärnvägsnät i Europa -</textBlock>
    <textBlock ix="8">fastän den ännu inte finns i verkligheten.</textBlock>
    <textBlock ix="9">Det som har varit viktigt för mig - och som framgår i de andra motionerna - är att förarbetet i avvaktan på de ekonomiska resurserna för utbyggnaden inte får avstanna. Banverket borde ha fått en signal om att hålla grytan kokande.</textBlock>
    <textBlock ix="10">Götalandsbanan bör tas med i stomnätsplanen. De olika intressenternas strävanden bör samordnas. Jag hade velat att de olika förslag som finns från de olika intressenterna längs banan hade utvärderats i Banverkets regi. Nu har inte Banverket gjort något åt frågorna sedan 1996. Det är bara att beklaga.</textBlock>
    <textBlock ix="11">Fru talman! Jag avslutar mitt anförande med samma som jag skrev i min motion: Götalandsbanan behövs.</textBlock>
  </contentBlock>
  <contentBlock ix="143" page="0">
    <textBlock ix="0">Anf.  125  VIVIANN GERDIN (c):</textBlock>
    <textBlock ix="1">Fru talman! Jag vill börja med att reservera mig mot trafikutskottets beslut under mom. 18 till förmån för motion 1998/99:T334, som innebär mer pengar till de värmländska vägarna.</textBlock>
    <textBlock ix="2">Bakgrunden till mitt förslag är det eftersatta underhållet på de värmländska vägarna. På flera ställen på våra riksvägar är vägstandarden så undermålig att den anses vara en trafikfara. Privat- och yrkesförare har kontinuerligt framfört klagomål till Vägverket, men hittills har inga löften givits om förbättringar.</textBlock>
    <textBlock ix="3">Under vintern 1998/99 har vägstandarden ytterligare försämrats, och främst gäller det riksväg 62, som är Värmlands pulsåder i länet från norr till söder.</textBlock>
    <textBlock ix="4">Vägens dåliga kvalitet har lett till att Yrkesinspektionen har övervägt att eventuellt stoppa yrkestrafiken.</textBlock>
    <textBlock ix="5">Det skulle vara förödande och bidra till att människor som bor i området skulle tappa framtidstron. Regeringen måste uppmärksamma detta.</textBlock>
    <textBlock ix="6">Det finns starka skäl för regeringen att tillskjuta mer pengar till de områden där vägarna är extremt dåliga. 62:an är ett sådant exempel. Västra regionens vägverk bör därför erhålla pengar från den "pott" som ännu inte är öronmärkt.</textBlock>
    <textBlock ix="7">Vi värmlänningar har stora förhoppningar att vårt län under de kommande åren skall få en positiv tillväxt. Vi satsar stort på turismen i hela länet och på året-runt-turism. Det finns i dag turister som undviker vårt län på grund av de dåliga vägarna. Det anser vi att man måste ändra på.</textBlock>
    <textBlock ix="8">Men skall vi lyckas med att få fler turister, både svenskar och andra, till oss är det ett måste att vägstandarden blir bra. Det är svårt att locka turister till områden där vägarna betecknas som en trafikfara.</textBlock>
    <textBlock ix="9">Det är också svårt att behålla eller få turisterna tillbaka där vägarna inte underhålls eller förbättras.</textBlock>
    <textBlock ix="10">Jag vill uppmana regeringen att gärna komma till</textBlock>
    <textBlock ix="11">Värmland och ta en biltur på 62:an. Efter det tror jag att vi är överens med tanke på nuvarande standard.</textBlock>
  </contentBlock>
  <contentBlock ix="144" page="0">
    <textBlock ix="0">Anf.  126  JARL LANDER (s) replik:</textBlock>
    <textBlock ix="1">Fru talman! Jag är den förste att hålla med Viviann Gerdin om att många borde komma till Värmland och se de dåliga vägarna. Det är bevisligen urusel kvalitet på merparten av länsvägnätet. Det är just länsvägnätet som är dåligt. Då skulle jag för ordningens skull vilja vädja till Viviann Gerdin att icke yrka bifall till sin motion.</textBlock>
    <textBlock ix="2">Jag hoppade över ett avsnitt i mitt skrivna anförande, och det handlade om att riksdagens uppgift är att ange övergripande mål och riktlinjer för planeringen samt fastställa ekonomiska ramar. Riksdagen skall i planeringsprocessen inte ta ställning till enskilda infrastrukturprojekt eller andra enskilda åtgärder. Därför har vi avstyrkt de 115 motionsyrkanden som behandlas i betänkandet om sådana frågor, och vi har redovisat dem i tabellform.</textBlock>
    <textBlock ix="3">Vi har alltså icke i den nya planeringsprocessen möjlighet att från riksdagens sida uttala oss om länsvägnätet. Det är i en process som går i flera steg, där pengar fördelas från budgeten över till Vägverket, sedan ut till länsregioner och vägverks- och banverksregioner, och därefter återkommer de och sammanställs osv.</textBlock>
    <textBlock ix="4">Tyvärr har vi inte möjligheten att påverka det som</textBlock>
    <textBlock ix="5">Viviann Gerdin skulle vilja och som jag ville vara med på, att vi får ett mycket bättre vägnät i Värmland. Det är ingen tvekan om det. I synnerhet väg 62</textBlock>
    <textBlock ix="6">behöver dessa medel. Men jag ser inte någon möjlighet att genomföra de beslut som Viviann Gerdin syftar på här i riksdagen i dag.</textBlock>
  </contentBlock>
  <contentBlock ix="145" page="0">
    <textBlock ix="0">Anf.  127  VIVIANN GERDIN (c) replik:</textBlock>
    <textBlock ix="1">Fru talman! På det vill jag svara att jag tycker att det är fel om vi här i riksdagen inte kan uttala oss när vi märker att de kanaler vi har inte räcker till. Det smyger sig in en hopplöshet här. Vi vet att Vägverkets budget är alldeles för liten. Det har gjorts påstötningar om det.</textBlock>
    <textBlock ix="2">I och med att regionen har ökat och Värmland befinner sig i ett ytterområde upplever jag att det har blivit än svårare att kunna påverka. Jag tycker naturligtvis att när det går så långt att det blir en trafikfara, att man ingriper från Yrkesinspektionens sida och överväger att eventuellt stoppa yrkestrafiken, är det i första hand Vägverkets ansvar. Men om det inte sker någonting där ligger huvudansvaret i regeringen och här i riksdagen.</textBlock>
    <textBlock ix="3">Jag har inte yrkat någonting här, men jag har en reservation och vill ha en markering i protokollet att jag inte delar utskottets mening. Jag anser att det är särskilda skäl som råder.</textBlock>
  </contentBlock>
  <contentBlock ix="146" page="0">
    <textBlock ix="0">Anf.  128  JARL LANDER (s) replik:</textBlock>
    <textBlock ix="1">Fru talman! I sak kan jag hålla med om att det är bra om vi från riksdagen påtalar olika problem som finns ute i samhället. Som jag sade i mitt förra inlägg är jag den förste att hålla med om att vägsystemet är dåligt i Värmland, och kanske i synnerhet väg 62.</textBlock>
    <textBlock ix="2">Men sedan kan jag räkna upp alla andra vägar i</textBlock>
    <textBlock ix="3">Värmland, och jag kan sträcka mig till nästa län och räkna upp vägarna där.</textBlock>
    <textBlock ix="4">Problembilden är den jag var inne på i en debatt tidigare i dag, att den summa pengar vi har till förfogande inom infrastrukturens område för dagen inte är tillräcklig. Men som jag sade till Sven Bergström,</textBlock>
    <textBlock ix="5">Viviann Gerdins partikollega, har vi konstaterat att ljuset finns där framme i tunneln och är på väg. Jag är övertygad om att vi i nästa planprocess kommer att ha bättre förutsättningar.</textBlock>
    <textBlock ix="6">Återigen betyder det sakliga som vi skall behandla här att vi från riksdagens sida icke kan ställa oss bakom en enskild motion som rör länsvägnätet.</textBlock>
  </contentBlock>
  <contentBlock ix="147" page="0">
    <textBlock ix="0">Anf.  129  VIVIANN GERDIN (c) replik:</textBlock>
    <textBlock ix="1">Fru talman! På det vill jag svara Jarl Lander att när problembilden blir så omfattande att man från</textBlock>
    <textBlock ix="2">Yrkesinspektionens sida överväger att stänga yrkestrafiken, anser jag att det har gått väldigt långt och att man måste göra någonting. Jag är väl medveten om att det kan finnas vägar på andra ställen som också har samma situation, men då är det en fråga om prioritering att åtgärda just de här vägarna i första hand.</textBlock>
    <textBlock ix="3">Jag ser fortfarande att vi som är förtroendevalda här i riksdagen skall vara opinionsbildare. Det är klart att vi kan utöva påtryckningar på Vägverket och deras omdisponeringar - det hoppas jag verkligen. Till syvende och sist handlar det om en prioritering var man lägger pengarna.</textBlock>
  </contentBlock>
  <contentBlock ix="148" page="0">
    <textBlock ix="0">Anf.  130  HARALD BERGSTRÖM (kd):</textBlock>
    <textBlock ix="1">Fru talman! Jag vill börja med att yrka bifall till reservation 6 till det betänkande vi debatterar.</textBlock>
    <textBlock ix="2">På väg E 4 mellan Jönköping och Värnamo omkom i trafikolyckor de tre åren 1990, 1991 och 1992</textBlock>
    <textBlock ix="3">tio människor och 33 skadades svårt. De fem och en halv milen var ombyggda till motorväg år 1994. Under de första tre åren därefter, alltså åren 1995, 1996</textBlock>
    <textBlock ix="4">och 1997, hade inte en enda dödats och antalet svårt skadade var elva. Den standard Vägverket har byggt där har blivit kallad den "förlåtande vägstandarden".</textBlock>
    <textBlock ix="5">De ca 22 km E 4 vid Markaryd som omnämns i betänkandets punkt 4 på s. 26 har fått den förfärliga benämningen "Dödens väg". Sedan regeringen den</textBlock>
    <textBlock ix="6">11 juni 1998 fattade sitt olyckliga beslut om att</textBlock>
    <textBlock ix="7">"objektet förbifart Markaryd på E 4 utgår ur planen eftersom objektet inte uppfyller något av de prioriteringskriterier som Vägverket ställt upp" har minst sju personer omkommit. Vid den svåraste av dessa olyckor var det fem personer som miste livet.</textBlock>
    <textBlock ix="8">Regeringens motivering att prioriteringskriterierna inte har uppnåtts är, som jag skriver i min motion, siffermässigt riktiga, men framstår som cyniska när man vet både vad jag här nämnt om olycksstatistik på den nybyggda E 4 norr om Värnamo och vad som har hänt motsvarande period vid Markaryd. Där var det från 1990 till 1998 inte mindre än nio personer som miste livet och ett stort antal som skadades. Så följer den förskräckliga hösten 1998. Nu borde väl det trafiksäkerhetsmässiga prioriteringskriteriet vara fyllt med råge.</textBlock>
    <textBlock ix="9">Detta är den mänskliga sidan av saken, tragediernas sida. Till den ekonomiska sidan bör läggas att</textBlock>
    <textBlock ix="10">Vägverket i sin planering av bygget fram till färdiga arbetsplaner har lagt minst 20 miljoner kronor och</textBlock>
    <textBlock ix="11">Markaryds kommun minst 1 miljon. Vägen har blivit så dyr därför att Vägverket, kommunikationsexperten vid Länsstyrelsen i Kronoberg, kommunens tjänstemän och också departementets tjänstemän varit överens om att även här bygga en s.k. "förlåtande väg".</textBlock>
    <textBlock ix="12">Då kostade den 740 miljoner.</textBlock>
    <textBlock ix="13">När regeringens beslut att ta bort objektet ur den nationella vägplanen kom reagerade många människor med vrede, såväl bland allmänheten och berörda markägare som bland beslutsfattare och tjänstemän i länet. Inte minst jag själv reagerade. Jag blev arg. Hur kan man göra så, och samtidigt lyfta in ett tidigare oprioriterat projekt vid Motala? De flesta hade, under den lama inledningen på valrörelsen vid denna tid</textBlock>
    <textBlock ix="14">1998, Motala i färskt minne, men då av helt andra orsaker.</textBlock>
    <textBlock ix="15">Jag har hört delar av debatten, och jag har också hört talas om de 740 miljonerna och att det inte finns pengar nu. Men när regeringen fattade sitt beslut om att lyfta ur objektet fanns det pengar.</textBlock>
    <textBlock ix="16">Nu skulle jag vilja avsluta med att tacka alla er som tänker rösta för Markaryd. Jag tackar å alla berördas vägnar, särskilt å deras vägnar som slipper att dödas och skadas.</textBlock>
    <textBlock ix="17">Jag hoppas att vi blir så många som röstar för reservation 6 att kammaren fattar det enda rimliga beslutet om ombyggnad - ett beslut som samtidigt ställer regeringen vid skampålen.</textBlock>
    <textBlock ix="18">Tack för ordet.</textBlock>
  </contentBlock>
  <contentBlock ix="149" page="0">
    <textBlock ix="0">Anf.  131  JARL LANDER (s) replik:</textBlock>
    <textBlock ix="1">Fru talman! Jag vet inte om Harald Bergström har haft möjlighet att lyssna på den debatt vi har haft. Jag har varit uppe fyra fem gånger, tror jag, och förklarat vad regeringens utlyftning av objektet förbifart Markaryd ur vägplanen betyder. Det betyder inte att vi skall fortsätta att ha en trafikfarlig vägsträcka förbi</textBlock>
    <textBlock ix="2">Markaryd, men det betyder att vi skall bygga ett något enklare och mindre storvulet projekt. Det är inte motorvägar som är allenarådande eller absolut bäst överallt.</textBlock>
    <textBlock ix="3">Har vi begränsad ekonomi, och har vi dessutom förutsättningar att till samma tidpunkt för en mindre summa pengar åstadkomma samma sak vad gäller framkomlighet och trafiksäkerhet, tycker jag att vi kan gå på de projekten.</textBlock>
    <textBlock ix="4">Vägverket skall ju återkomma vad gäller förbifart</textBlock>
    <textBlock ix="5">Markaryd i nästa vägplan, och den kommer inom fyra år. Det betyder att detta projekt ändå kan vara färdigställt till samma tidpunkt som det s.k. storvulna motorprojektet skulle ha varit färdigställt - någon gång</textBlock>
    <textBlock ix="6">2007 eller 2008.</textBlock>
    <textBlock ix="7">Återigen: Regeringen har icke på något sätt annat i åtanke än att vi skall ha en "förlåtande" väg som förbifart vid Markaryd också.</textBlock>
  </contentBlock>
  <contentBlock ix="150" page="0">
    <textBlock ix="0">Anf.  132  HARALD BERGSTRÖM (kd) replik:</textBlock>
    <textBlock ix="1">Fru talman! Jag hörde de första replikerna och det första replikskifte som Jarl Lander var involverad i.</textBlock>
    <textBlock ix="2">Enligt de informationer jag har stämmer inte detta.</textBlock>
    <textBlock ix="3">Vägverket skulle enligt sina planer vara färdigt till</textBlock>
    <textBlock ix="4">2001 och 2002. Då skulle det vara klart. Vi talar nu om 2008. Jag hävdar att det är så angeläget att den ursprungliga vägplanen borde följas.</textBlock>
    <textBlock ix="5">Jag hävdar också att det fanns pengar reserverade vid den tidpunkt då regeringen hade beslutet för handen. Att det inte gör det i dag är självklart, eftersom projektet en gång har lyfts ur.</textBlock>
    <textBlock ix="6">Jag vet också hur exceptionellt det är med ett regeringsbeslut till följd av ett tillkännagivande på det sätt som jag och flera av oss har begärt. Av det skälet har jag full förståelse för att regeringen inte har räknat med dessa pengar i sin plan.</textBlock>
    <textBlock ix="7">Fru talman! För alla de människors skull som är i fara - inte minst för de utlänningar som brassar på för fullt på en rejäl motorväg från Helsingborg och sedan kommer in på en vanlig landsväg - hoppas jag att kammaren fattar ett riktigt beslut i dag.</textBlock>
  </contentBlock>
  <contentBlock ix="151" page="0">
    <textBlock ix="0">Anf.  133  JARL LANDER (s) replik:</textBlock>
    <textBlock ix="1">Fru talman! Tyvärr måste jag ta en replik till. Jag tycker att det är lite oanständigt att nu hävda att utländska förare och andra brassar på förbi Markaryd, oavsett vad det är för vägstandard, oavsett vilka hastighetsregler som gäller osv.</textBlock>
    <textBlock ix="2">För det första vill jag ha sagt att vi måste ha respekt för de trafikregler som gäller om vi skall klara trafiksäkerheten. För det andra vill jag ha sagt att en väg förbi Markaryd färdigställs vid samma tidpunkt oavsett om man tycker som Harald Bergström eller som majoriteten i trafikutskottet. Går vi på det förslag regeringen och trafikutskottets majoritet har talat om får vi en trafiksäker väg för en mindre summa pengar vid samma tidpunkt som Harald Bergström förespråkar.</textBlock>
  </contentBlock>
  <contentBlock ix="152" page="0">
    <textBlock ix="0">Anf.  134  HARALD BERGSTRÖM (kd) replik:</textBlock>
    <textBlock ix="1">Fru talman! Jag vill bara nämna att jag sade</textBlock>
    <textBlock ix="2">"brassa på" om våra utländska goda vänner och affärskontakter. De är vana vid att köra på en motorväg.</textBlock>
    <textBlock ix="3">De har kommit på en sådan långt nerifrån Danmark, och så plötsligt är motorvägen inte längre motorväg.</textBlock>
    <textBlock ix="4">En av företagsledarna i Ljungby, som jag hörde häromdagen, bor i Helsingborg och färdas dagligen på den vägen. Han är mycket ofta utsatt för olyckstillbud och incidenter på just denna vägstump. Han bad mig innerligt att brassa på i debatten.</textBlock>
    <textBlock ix="5">Tack för ordet.</textBlock>
  </contentBlock>
  <contentBlock ix="153" page="0">
    <textBlock ix="0">Överläggningen var härmed avslutad.</textBlock>
    <textBlock ix="1">(Beslut fattades efter 7 §.)</textBlock>
  </contentBlock>
  <contentBlock ix="154" page="0">
    <textBlock ix="0">7 §  Vissa revisionsfrågor</textBlock>
  </contentBlock>
  <contentBlock ix="155" page="0">
    <textBlock ix="0">Föredrogs</textBlock>
    <textBlock ix="1">Konstitutionsutskottets betänkande 1998/99:KU16</textBlock>
    <textBlock ix="2">Vissa revisionsfrågor</textBlock>
  </contentBlock>
  <contentBlock ix="156" page="0">
    <textBlock ix="0">Tredje vice talmannen konstaterade att ingen talare var anmäld.</textBlock>
    <textBlock ix="1">Beslut</textBlock>
  </contentBlock>
  <contentBlock ix="157" page="0">
    <textBlock ix="0">TU4 Informationssamhället inför 2000-talet</textBlock>
    <textBlock ix="1">Mom. 1 (övergripande utgångspunkter)</textBlock>
    <textBlock ix="2">1. utskottet</textBlock>
    <textBlock ix="3">2. res. 1 (m)</textBlock>
    <textBlock ix="4">3. res. 2 (v)</textBlock>
    <textBlock ix="5">Förberedande votering:</textBlock>
    <textBlock ix="6">72 för res. 1</textBlock>
    <textBlock ix="7">38 för res. 2</textBlock>
    <textBlock ix="8">189 avstod</textBlock>
    <textBlock ix="9">50 frånvarande</textBlock>
    <textBlock ix="10">Kammaren biträdde res. 1.</textBlock>
    <textBlock ix="11">Huvudvotering:</textBlock>
    <textBlock ix="12">209 för utskottet</textBlock>
    <textBlock ix="13">72 för res. 1</textBlock>
    <textBlock ix="14">18 avstod</textBlock>
    <textBlock ix="15">50 frånvarande</textBlock>
    <textBlock ix="16">Kammaren biföll utskottets hemställan.</textBlock>
    <textBlock ix="17">Partivis fördelning av rösterna:</textBlock>
    <textBlock ix="18">För utskottet:  114 s, 33 v, 36 kd, 13 fp, 13 mp</textBlock>
    <textBlock ix="19">För res. 1:     71 m, 1 kd</textBlock>
    <textBlock ix="20">Avstod: 4 v, 14 c</textBlock>
    <textBlock ix="21">Frånvarande:    17 s, 11 m, 6 v, 5 kd, 4 c, 4 fp, 3 mp</textBlock>
  </contentBlock>
  <contentBlock ix="158" page="0">
    <textBlock ix="0">Mom. 2 (bredbandsutbyggnad m.m.)</textBlock>
    <textBlock ix="1">1. utskottet</textBlock>
    <textBlock ix="2">2. res. 4 (m, kd, fp)</textBlock>
    <textBlock ix="3">3. res. 5 (v)</textBlock>
    <textBlock ix="4">4. res. 6 (c)</textBlock>
    <textBlock ix="5">Förberedande votering 1:</textBlock>
    <textBlock ix="6">38 för res. 5</textBlock>
    <textBlock ix="7">14 för res. 6</textBlock>
    <textBlock ix="8">247 avstod</textBlock>
    <textBlock ix="9">50 frånvarande</textBlock>
    <textBlock ix="10">Kammaren biträdde res. 5.</textBlock>
    <textBlock ix="11">Förberedande votering 2:</textBlock>
    <textBlock ix="12">120 för res. 4</textBlock>
    <textBlock ix="13">40 för res. 5</textBlock>
    <textBlock ix="14">140 avstod</textBlock>
    <textBlock ix="15">49 frånvarande</textBlock>
    <textBlock ix="16">Kammaren biträdde res. 4.</textBlock>
    <textBlock ix="17">Huvudvotering:</textBlock>
    <textBlock ix="18">162 för utskottet</textBlock>
    <textBlock ix="19">121 för res. 4</textBlock>
    <textBlock ix="20">15 avstod</textBlock>
    <textBlock ix="21">51 frånvarande</textBlock>
    <textBlock ix="22">Kammaren biföll utskottets hemställan.</textBlock>
    <textBlock ix="23">Partivis fördelning av rösterna:</textBlock>
    <textBlock ix="24">För utskottet:  113 s, 36 v, 13 mp</textBlock>
    <textBlock ix="25">För res. 4:     71 m, 37 kd, 13 fp</textBlock>
    <textBlock ix="26">Avstod: 1 v, 14 c</textBlock>
    <textBlock ix="27">Frånvarande:    18 s, 11 m, 6 v, 5 kd, 4 c, 4 fp, 3 mp</textBlock>
  </contentBlock>
  <contentBlock ix="159" page="0">
    <textBlock ix="0">Mom. 3 (prissättning)</textBlock>
    <textBlock ix="1">1. utskottet</textBlock>
    <textBlock ix="2">2. res. 7 (c, kd)</textBlock>
    <textBlock ix="3">Votering:</textBlock>
    <textBlock ix="4">247 för utskottet</textBlock>
    <textBlock ix="5">50 för res. 7</textBlock>
    <textBlock ix="6">2 avstod</textBlock>
    <textBlock ix="7">50 frånvarande</textBlock>
    <textBlock ix="8">Kammaren biföll utskottets hemställan.</textBlock>
    <textBlock ix="9">Partivis fördelning av rösterna:</textBlock>
    <textBlock ix="10">För utskottet:  114 s, 69 m, 38 v, 13 fp, 13 mp</textBlock>
    <textBlock ix="11">För res. 7:     36 kd, 14 c</textBlock>
    <textBlock ix="12">Avstod: 2 m</textBlock>
    <textBlock ix="13">Frånvarande:    17 s, 11 m, 5 v, 6 kd, 4 c, 4 fp, 3 mp</textBlock>
    <textBlock ix="14">Per Landgren (kd) anmälde att han avsett att rösta nej men markerats som frånvarande.</textBlock>
  </contentBlock>
  <contentBlock ix="160" page="0">
    <textBlock ix="0">Mom. 19 (kostnader, redovisning och avställning av kärnkraftsreaktorer)</textBlock>
    <textBlock ix="1">1. utskottet</textBlock>
    <textBlock ix="2">2. res. 11 (mp)</textBlock>
    <textBlock ix="3">Votering:</textBlock>
    <textBlock ix="4">287 för utskottet</textBlock>
    <textBlock ix="5">13 för res. 11</textBlock>
    <textBlock ix="6">49 frånvarande</textBlock>
    <textBlock ix="7">Kammaren biföll utskottets hemställan.</textBlock>
    <textBlock ix="8">Partivis fördelning av rösterna:</textBlock>
    <textBlock ix="9">För utskottet:  114 s, 71 m, 38 v, 37 kd, 14 c, 13 fp</textBlock>
    <textBlock ix="10">För res. 11:    13 mp</textBlock>
    <textBlock ix="11">Frånvarande:    17 s, 11 m, 5 v, 5 kd, 4 c, 4 fp, 3 mp</textBlock>
  </contentBlock>
  <contentBlock ix="161" page="0">
    <textBlock ix="0">Övriga moment</textBlock>
    <textBlock ix="1">Kammaren biföll utskottets hemställan.</textBlock>
  </contentBlock>
  <contentBlock ix="162" page="0">
    <textBlock ix="0">TU5 Investeringsplaner för trafikens infrastruktur</textBlock>
    <textBlock ix="1">Mom. 2 (stöd till bärighetshöjande åtgärder)</textBlock>
    <textBlock ix="2">1. utskottet</textBlock>
    <textBlock ix="3">2. res. 1 (c, m, kd, fp)</textBlock>
    <textBlock ix="4">Votering:</textBlock>
    <textBlock ix="5">164 för utskottet</textBlock>
    <textBlock ix="6">135 för res. 1</textBlock>
    <textBlock ix="7">50 frånvarande</textBlock>
    <textBlock ix="8">Kammaren biföll utskottets hemställan.</textBlock>
    <textBlock ix="9">Partivis fördelning av rösterna:</textBlock>
    <textBlock ix="10">För utskottet:  113 s, 38 v, 13 mp</textBlock>
    <textBlock ix="11">För res. 1:     71 m, 37 kd, 14 c, 13 fp</textBlock>
    <textBlock ix="12">Frånvarande:    18 s, 11 m, 5 v, 5 kd, 4 c, 4 fp, 3 mp</textBlock>
  </contentBlock>
  <contentBlock ix="163" page="0">
    <textBlock ix="0">Mom. 5 (revision av vägnätet)</textBlock>
    <textBlock ix="1">1. utskottet</textBlock>
    <textBlock ix="2">2. res. 4 (m, fp)</textBlock>
    <textBlock ix="3">Votering:</textBlock>
    <textBlock ix="4">213 för utskottet</textBlock>
    <textBlock ix="5">87 för res. 4</textBlock>
    <textBlock ix="6">49 frånvarande</textBlock>
    <textBlock ix="7">Kammaren biföll utskottets hemställan.</textBlock>
    <textBlock ix="8">Partivis fördelning av rösterna:</textBlock>
    <textBlock ix="9">För utskottet:  114 s, 38 v, 35 kd, 13 c, 13 mp</textBlock>
    <textBlock ix="10">För res. 4:     71 m, 2 kd, 1 c, 13 fp</textBlock>
    <textBlock ix="11">Frånvarande:    17 s, 11 m, 5 v, 5 kd, 4 c, 4 fp, 3 mp</textBlock>
    <textBlock ix="12">Mikael Oscarsson (kd) anmälde att han avsett att rösta ja men markerats ha röstat nej.</textBlock>
  </contentBlock>
  <contentBlock ix="164" page="0">
    <textBlock ix="0">Mom. 7 (förrättningskostnader)</textBlock>
    <textBlock ix="1">1. utskottet</textBlock>
    <textBlock ix="2">2. res. 5 (c, m, fp)</textBlock>
    <textBlock ix="3">Votering:</textBlock>
    <textBlock ix="4">202 för utskottet</textBlock>
    <textBlock ix="5">98 för res. 5</textBlock>
    <textBlock ix="6">49 frånvarande</textBlock>
    <textBlock ix="7">Kammaren biföll utskottets hemställan.</textBlock>
    <textBlock ix="8">Partivis fördelning av rösterna:</textBlock>
    <textBlock ix="9">För utskottet:  114 s, 38 v, 37 kd, 13 mp</textBlock>
    <textBlock ix="10">För res. 5:     71 m, 14 c, 13 fp</textBlock>
    <textBlock ix="11">Frånvarande:    17 s, 11 m, 5 v, 5 kd, 4 c, 4 fp, 3 mp</textBlock>
  </contentBlock>
  <contentBlock ix="165" page="0">
    <textBlock ix="0">Mom. 8 (förbifart Markaryd på E 4)</textBlock>
    <textBlock ix="1">1. utskottet</textBlock>
    <textBlock ix="2">2. res. 6 (c, m, kd, fp)</textBlock>
    <textBlock ix="3">Votering:</textBlock>
    <textBlock ix="4">158 för utskottet</textBlock>
    <textBlock ix="5">135 för res. 6</textBlock>
    <textBlock ix="6">5 avstod</textBlock>
    <textBlock ix="7">51 frånvarande</textBlock>
    <textBlock ix="8">Kammaren biföll utskottets hemställan.</textBlock>
    <textBlock ix="9">Partivis fördelning av rösterna:</textBlock>
    <textBlock ix="10">För utskottet:  109 s, 36 v, 13 mp</textBlock>
    <textBlock ix="11">För res. 6:     71 m, 37 kd, 14 c, 13 fp</textBlock>
    <textBlock ix="12">Avstod: 4 s, 1 v</textBlock>
    <textBlock ix="13">Frånvarande:    18 s, 11 m, 6 v, 5 kd, 4 c, 4 fp, 3 mp</textBlock>
  </contentBlock>
  <contentBlock ix="166" page="0">
    <textBlock ix="0">Mom. 16 (Europabanan)</textBlock>
    <textBlock ix="1">1. utskottet</textBlock>
    <textBlock ix="2">2. res. 8 (c, kd)</textBlock>
    <textBlock ix="3">Votering:</textBlock>
    <textBlock ix="4">247 för utskottet</textBlock>
    <textBlock ix="5">51 för res. 8</textBlock>
    <textBlock ix="6">2 avstod</textBlock>
    <textBlock ix="7">49 frånvarande</textBlock>
    <textBlock ix="8">Kammaren biföll utskottets hemställan.</textBlock>
    <textBlock ix="9">Partivis fördelning av rösterna:</textBlock>
    <textBlock ix="10">För utskottet:  113 s, 70 m, 38 v, 1 kd, 12 fp, 13 mp</textBlock>
    <textBlock ix="11">För res. 8:     1 m, 36 kd, 14 c</textBlock>
    <textBlock ix="12">Avstod: 1 s, 1 fp</textBlock>
    <textBlock ix="13">Frånvarande:    17 s, 11 m, 5 v, 5 kd, 4 c, 4 fp, 3 mp</textBlock>
  </contentBlock>
  <contentBlock ix="167" page="0">
    <textBlock ix="0">Övriga moment</textBlock>
    <textBlock ix="1">Kammaren biföll utskottets hemställan.</textBlock>
  </contentBlock>
  <contentBlock ix="168" page="0">
    <textBlock ix="0">KU16 Vissa revisionsfrågor</textBlock>
    <textBlock ix="1">Kammaren biföll utskottets hemställan.</textBlock>
  </contentBlock>
  <contentBlock ix="169" page="0">
    <textBlock ix="0">8 §  Beslut om utskottsbetänkande som slutdebatterats den 11 mars</textBlock>
  </contentBlock>
  <contentBlock ix="170" page="0">
    <textBlock ix="0">UU3 Mänskliga rättigheter, m.m.</textBlock>
    <textBlock ix="1">Mom. 13 (samernas ställning)</textBlock>
    <textBlock ix="2">1. utskottet</textBlock>
    <textBlock ix="3">2. res. 2 (v, kd, c, fp, mp)</textBlock>
    <textBlock ix="4">Votering:</textBlock>
    <textBlock ix="5">181 för utskottet</textBlock>
    <textBlock ix="6">116 för res. 2</textBlock>
    <textBlock ix="7">1 avstod</textBlock>
    <textBlock ix="8">51 frånvarande</textBlock>
    <textBlock ix="9">Kammaren biföll utskottets hemställan.</textBlock>
    <textBlock ix="10">Partivis fördelning av rösterna:</textBlock>
    <textBlock ix="11">För utskottet:  113 s, 68 m</textBlock>
    <textBlock ix="12">För res. 2:     2 m, 38 v, 36 kd, 14 c, 13 fp, 13 mp</textBlock>
    <textBlock ix="13">Avstod: 1 kd</textBlock>
    <textBlock ix="14">Frånvarande:    18 s, 12 m, 5 v, 5 kd, 4 c, 4 fp, 3 mp</textBlock>
  </contentBlock>
  <contentBlock ix="171" page="0">
    <textBlock ix="0">Mom. 19 (mänskliga rättigheter i Iran)</textBlock>
    <textBlock ix="1">1. utskottet</textBlock>
    <textBlock ix="2">2. res. 3 (kd)</textBlock>
    <textBlock ix="3">Votering:</textBlock>
    <textBlock ix="4">260 för utskottet</textBlock>
    <textBlock ix="5">37 för res. 3</textBlock>
    <textBlock ix="6">1 avstod</textBlock>
    <textBlock ix="7">51 frånvarande</textBlock>
    <textBlock ix="8">Kammaren biföll utskottets hemställan.</textBlock>
    <textBlock ix="9">Partivis fördelning av rösterna:</textBlock>
    <textBlock ix="10">För utskottet:  113 s, 69 m, 38 v, 14 c, 13 fp, 13 mp</textBlock>
    <textBlock ix="11">För res. 3:     1 m, 36 kd</textBlock>
    <textBlock ix="12">Avstod: 1 s</textBlock>
    <textBlock ix="13">Frånvarande:    17 s, 12 m, 5 v, 6 kd, 4 c, 4 fp, 3 mp</textBlock>
  </contentBlock>
  <contentBlock ix="172" page="0">
    <textBlock ix="0">Mom. 26 (utvecklingen i Taiwan)</textBlock>
    <textBlock ix="1">1. utskottet</textBlock>
    <textBlock ix="2">2. res. 4 (kd, c, fp)</textBlock>
    <textBlock ix="3">Votering:</textBlock>
    <textBlock ix="4">234 för utskottet</textBlock>
    <textBlock ix="5">65 för res. 4</textBlock>
    <textBlock ix="6">50 frånvarande</textBlock>
    <textBlock ix="7">Kammaren biföll utskottets hemställan.</textBlock>
    <textBlock ix="8">Partivis fördelning av rösterna:</textBlock>
    <textBlock ix="9">För utskottet:  114 s, 70 m, 38 v, 12 mp</textBlock>
    <textBlock ix="10">För res. 4:     37 kd, 14 c, 13 fp, 1 mp</textBlock>
    <textBlock ix="11">Frånvarande:    17 s, 12 m, 5 v, 5 kd, 4 c, 4 fp, 3 mp</textBlock>
  </contentBlock>
  <contentBlock ix="173" page="0">
    <textBlock ix="0">Mom. 28 (skattebefrielse för Taiwans representationskontor m.m.)</textBlock>
    <textBlock ix="1">1. utskottet</textBlock>
    <textBlock ix="2">2. res. 6 (m, kd, c, fp)</textBlock>
    <textBlock ix="3">Votering:</textBlock>
    <textBlock ix="4">163 för utskottet</textBlock>
    <textBlock ix="5">135 för res. 6</textBlock>
    <textBlock ix="6">1 avstod</textBlock>
    <textBlock ix="7">50 frånvarande</textBlock>
    <textBlock ix="8">Kammaren biföll utskottets hemställan.</textBlock>
    <textBlock ix="9">Partivis fördelning av rösterna:</textBlock>
    <textBlock ix="10">För utskottet:  114 s, 38 v, 11 mp</textBlock>
    <textBlock ix="11">För res. 6:     71 m, 37 kd, 14 c, 13 fp</textBlock>
    <textBlock ix="12">Avstod: 1 mp</textBlock>
    <textBlock ix="13">Frånvarande:    17 s, 11 m, 5 v, 5 kd, 4 c, 4 fp, 4 mp</textBlock>
  </contentBlock>
  <contentBlock ix="174" page="0">
    <textBlock ix="0">Övriga moment</textBlock>
    <textBlock ix="1">Kammaren biföll utskottets hemställan.</textBlock>
    <textBlock ix="2">Beslut om uppskjuten votering</textBlock>
  </contentBlock>
  <contentBlock ix="175" page="0">
    <textBlock ix="0">På förslag av tredje vice talmannen medgav kammaren att återstående ärenden på dagens föredragningslista fick avgöras vid arbetsplenum torsdagen den 18 mars.</textBlock>
  </contentBlock>
  <contentBlock ix="176" page="0">
    <textBlock ix="0">9 §  Offentlig upphandling</textBlock>
  </contentBlock>
  <contentBlock ix="177" page="0">
    <textBlock ix="0">Föredrogs</textBlock>
    <textBlock ix="1">Finansutskottets betänkande 1998/99:FiU17</textBlock>
    <textBlock ix="2">Offentlig upphandling (förs. 1997/98:RR10)</textBlock>
  </contentBlock>
  <contentBlock ix="178" page="0">
    <textBlock ix="0">Anf.  135  LENNART HEDQUIST (m):</textBlock>
    <textBlock ix="1">Fru talman! En ökad offentlig upphandling och en effektivare sådan skulle ge en besparing på 15-20</textBlock>
    <textBlock ix="2">miljarder kronor, utöver den besparingseffekt som redan tagits hem under senare år genom den offentliga upphandlingen.</textBlock>
    <textBlock ix="3">Denna uppskattning gör Nämnden för offentlig upphandling. Troligtvis är siffran förhållandevis låg.</textBlock>
    <textBlock ix="4">En effektivare offentlig upphandling av det som redan i dag upphandlas ger naturligtvis en viktig besparingspotential. Men den stora potentialen ligger i att fler uppgifter som i dag sköts i offentlig regi verkligen konkurrensutsätts och upphandlas.</textBlock>
    <textBlock ix="5">Sett mot den bakgrunden borde det vara lätt att vara överens om att det är viktigt att den offentliga upphandlingen fungerar bra och att alltfler områden av den offentliga verksamheten konkurrensutsätts.</textBlock>
    <textBlock ix="6">Det betänkande som vi nu skall behandla är emellertid ett sorgligt exempel på att vi har en regering som inte tycks förstå detta, eller i varje fall fortfarande har ideologiska skygglappar. Visserligen har utskottsmajoriteten samlat sig till att föreslå en allmän översyn av lagen om offentlig upphandling. Men när man sedan diskuterar direktiven till en sådan utredning går man förbi vissa givna frågor och ägnar sig i stället åt detaljer som snarast är ägnade att kunna försvåra en effektivisering.</textBlock>
    <textBlock ix="7">Fru talman! Jag menar att detta betänkande mot den bakgrunden är tämligen torftigt. Visserligen landar man så småningom i en parlamentarisk utredning när det gäller de här frågorna, och det kan vara bra.</textBlock>
    <textBlock ix="8">Men man får, som sagt, se till bakgrunden. Och bakgrunden är bl.a. att Riksdagens revisorer har gjort en ganska ingående undersökning av den offentliga upphandlingen och lagt fram förslag som skulle kunna innebära påtagliga förbättringar.</textBlock>
    <textBlock ix="9">I det sammanhanget är en viktig punkt att den offentliga upphandlingen sker så att den stimulerar konkurrens och försvårar oligopolbildningar. Då är det viktigt att så många företag som möjligt verkligen kan delta i den offentliga upphandlingen. Riksdagens revisorer har visat att det fortfarande är så att små och medelstora företag har stora svårigheter att på ett riktigt sätt delta i de stora upphandlingarna. Upphandlarna gör fortfarande alltför lite för att tillgodose de möjligheter som egentligen redan i dag finns men som inte utnyttjas, t.ex. till delad upphandling. Jag tycker att det är märkligt att utskottsmajoriteten här inte har velat ge tydliga direktiv till den kommande utredningen att klara ut detta med förbättrade möjligheter för små och medelstora företag.</textBlock>
    <textBlock ix="10">En annan fråga som Riksdagens revisorer har pekat på är att många företag som anser sig förfördelade i en upphandlingssituation själva inte vill överklaga i ett sådant ärende, med hänsyn till att de i framtiden kanske får ännu större svårigheter. Riksdagens revisorer har tagit upp ett förslag som tidigare framförts från moderat håll här i riksdagen och som utskottet då avvisade, nämligen betydelsen av att få en utvidgad talerätt - dvs. att talerätten också skulle gälla för en sammanslutning av företagare. Riksdagens revisorer var eniga på den punkten. Här har utskottsmajoriteten dock inte velat ge någonting. Jag hoppas att den frågan likväl kommer att kunna utredas ordentligt i framtiden.</textBlock>
    <textBlock ix="11">Jag har redan nämnt att den stora potentialen för besparingar inom den offentliga sektorn ligger i att fler uppgifter verkligen blir föremål för upphandling.</textBlock>
    <textBlock ix="12">I den gemensamma borgerliga reservationen till dagens betänkande, reservation 1, säger vi:</textBlock>
    <textBlock ix="13">"En viktig uppgift för utredningen bör också vara att lägga fram förslag som säkerställer att besparingspotentialen utnyttjas genom en mer omfattande offentlig upphandling i stat, kommuner och landsting."</textBlock>
    <textBlock ix="14">Detta är grunden för att man verkligen skall kunna spara ordentligt med pengar genom offentlig upphandling men det är en mening som, naturligtvis, lyser med sin frånvaro i majoritetstexten.</textBlock>
    <textBlock ix="15">Från moderat håll har vi också en egen reservation, nämligen reservation 2. Där behandlar vi frågorna om den här vidgade offentliga upphandlingen kontra egenregi. Vi har nu noterat att man ånyo avvisar motionskraven från oss moderater om en principbestämmelse i kommunallagen, nämligen att verksamhet som kan upphandlas i konkurrens skall upphandlas så. Vi tror att det är väldigt viktigt att få till stånd en sådan principregel. Naturligtvis kan den inte fungera utan undantag men den skulle kunna fungera på det sättet att kommunfullmäktige eller kommunstyrelsen när man inte upphandlar skulle få lov att protokollföra de synnerliga skäl som man vill åberopa för att inte genomföra en upphandling. Därmed skulle man kunna få fram de skäl som föreligger. Det är nämligen så att det i de allra flesta fall är en ren ovilja mot konkurrensutsättning. Ibland kan det vara omöjligt att genomföra en upphandling, och då kan även det framgå.</textBlock>
    <textBlock ix="16">I reservation 2 behandlas frågan att regeringen i sina regleringsbrev till myndigheterna borde låta regleringsbreven innehålla riktlinjer om verksamhet som skall upphandlas. Det är ett ganska modest önskemål från vår sida. Det är märkligt att utskottet avvisar det, trots att regeringen faktiskt har börjat ge sådana anvisningar i vissa regleringsbrev. Det skulle vara väldigt intressant att höra från utskottsmajoriteten varför man tycker att regleringsbreven inte skall innehålla några sådana riktlinjer till myndigheterna.</textBlock>
    <textBlock ix="17">Om man ser att konkurrensupphandling sparar pengar åt staten är det märkligt om regeringen inte vill ta hem den besparingspotentialen genom att ge tydliga riktlinjer till myndigheterna.</textBlock>
    <textBlock ix="18">Fru talman! Det här betänkandet visar alltså att vi fortfarande har en lång väg att gå innan vi kan hämta hem den besparingspotential som Nämnden för offentlig upphandling har pekat ut. Vi kan hoppas på att det utredningsarbete som nu kommer att bedrivas leder till att vi om något eller några år får en mer moderniserad lagstiftning men framför allt att vi också kan hoppas på ett nytt tänkesätt från socialdemokraterna i dessa frågor.</textBlock>
    <textBlock ix="19">Fru talman! Jag yrkar bifall till reservation 2 men jag står självfallet bakom båda reservationerna.</textBlock>
  </contentBlock>
  <contentBlock ix="179" page="0">
    <textBlock ix="0">Anf.  136  PER LANDGREN (kd):</textBlock>
    <textBlock ix="1">Fru talman! Lagen om offentlig upphandling måste ses i ett större sammanhang än det svenska. Det handlar egentligen i första hand inte om att vinna effektivitet och besparingar i den offentliga sektorn, trots att detta är mycket viktigt. Det handlar framför allt om ekonomisk integration för att skapa ett stabilt och fredligt Europa. Medlet för detta är just ekonomisk integration och ett ömsesidigt beroende länderna emellan. Med de fyra friheterna och ickediskrimineringsregeln i Romfördraget med öppenhet, konkurrens, affärsmässighet och objektivitet skall integrationen förverkligas. Ett direkt resultat av detta är den europeiska gemenskapens lagstiftning om offentlig upphandling. Det är angeläget att påminna riksdagen om detta inför EU-valet. Ekonomisk integration leder till besparingar och effektivitet. Det är så lätt att sätta det pekuniära i första rummet och glömma visionen och missförstå all harmoniserande lagstiftning på det ekonomiska området.</textBlock>
    <textBlock ix="2">Nu har, som vi hört, Riksdagens revisorer lämnat viktiga förslag till riksdagen om just offentlig upphandling. Det behövs en lättfattlig samlad svensk policy för offentlig upphandling. Nu gällande regler är svåröverskådliga och har en hög detaljeringsgrad.</textBlock>
    <textBlock ix="3">En god redovisning behöver krävas av offentliga upphandlare för valet av leverantör. Kvalitetsaspekter och inte bara det lägsta budet behöver ges större tyngd. De små och medelstora företagens möjligheter att delta i upphandlingen behöver också underlättas.</textBlock>
    <textBlock ix="4">En samordning av inköp snöper gärna de mindre företagens möjligheter att delta. Klara instruktioner om tröskelvärden, om lagenliga möjligheter till uppdelning och delkontrakt behöver presenteras i lättfattlig form. Frågan om en utvidgning av den krets som har rätt att klaga på upphandlande enheter behöver utredas.</textBlock>
    <textBlock ix="5">Det föreligger, fru talman, enighet i utskottet om behovet av en snabb översyn. Den pågående utredningen behöver tilläggsdirektiv och bör övergå till att bli parlamentarisk. Det som föranleder oenighet är det urval av riktlinjer som utskottsmajoriteten gjort. Nu lider det av en slagsida och genomsyras inte alls av vare sig grundtanken om att underlätta ekonomisk integration genom konkurrens, affärsmässighet och objektivitet eller om att underlätta för de små och medelstora företagen. Det är inte svårt att ana stödpartiernas krav. Miljökraven är i sig rimliga. Vi har själva från kd:s sida motionerat om dem, men de bör utredas och skärpas med sikte på konkurrensneutralitet med successiva reformer på direktivsnivå inom</textBlock>
    <textBlock ix="6">EU. Det är knappast en framkomlig väg att bara rikta krav mot svenska företag med svensk lagstiftning.</textBlock>
    <textBlock ix="7">Det, fru talman, var vad jag hade att säga i detta ärende.</textBlock>
  </contentBlock>
  <contentBlock ix="180" page="0">
    <textBlock ix="0">Anf.  137  KARIN PILSÄTER (fp):</textBlock>
    <textBlock ix="1">Fru talman! Nu är den årstid då läckorna om vårbudgeten står som spön i backen. Mycket av läckorna handlar som vanligt om att man diskuterar mer pengar till vård, omsorg och skola. Men vad man mycket mer sällan talar om är vad man gör med dessa pengar som går till kommunerna och den kommunala och landstingskommunala verksamheten. Det handlar inte bara om att kommunerna skall göra rätt saker utan -</textBlock>
    <textBlock ix="2">och det gäller just i det här sammanhanget - om att göra sakerna på rätt sätt.</textBlock>
    <textBlock ix="3">Den offentliga upphandlingen, alltså kommuner bestämmer sig för att köpa i stället för att producera i egen regi, handlar om mycket stora belopp, kanske bortemot 15 % av BNP. Det betyder att om man genomsnittligt kunde sänka priset med en procentenhet innebär det över 3 miljarder kronor i effektivisering.</textBlock>
    <textBlock ix="4">Det är pengar som i dag används till saker som inte är att använda pengarna på det bästa sättet. När vi talar om att vi tycker att det är angeläget med bättre service i äldreomsorgen, om kvalitet i skola för våra barn, då handlar det inte bara om att ge mer statsbidrag. Det handlar om att de som ser till att skola och äldreomsorg fungerar gör det på bästa möjliga sätt.</textBlock>
    <textBlock ix="5">Ett mycket viktigt sätt är att se till att upphandlingen sköts professionellt, affärsmässigt och i fri konkurrens mellan olika företag. Det har en mycket stor ekonomisk betydelse för den kommunala verksamheten.</textBlock>
    <textBlock ix="6">Många kommuner väljer att engagera sig i egna bolag i stället för att upphandla duktigt från privata företag. Det här är ett sätt att använda kommunens pengar på fel sätt. Hur hör det hemma i sammanhanget? Jo, ofta skall de kommunala bolagen konkurrera med de privata i upphandlingarna. Men vi vet att de kommunala bolagen ofta sköts på ett sådant sätt att man inte ställer samma avkastningskrav, man kan alltid spela med skattebetalarnas pengar. Förutom att pengarna ibland används på ett märkligt sätt kan man också skaffa sig olika typer av insiderinformationer om hur anbuden skall utformas osv. på grund av att det ofta är personalunioner, det går att använda kommunens resurser. Om man i stället för att ägna sig åt att värna de kommunala bolagen, vilket jag tror att regeringspartiet alldeles för mycket gör, ser till att avveckla dem och satsar på att få en välfungerande kommunal upphandling, skulle mycket vara vunnet både för den kommunala verksamheten och för det lokala företagsklimatet.</textBlock>
    <textBlock ix="7">Det är nämligen så, fru talman, att ett villkor för att de privata småföretagen i kommunen skall kunna delta på ett bra sätt, till nytta för kommunens invånare och för dem som får jobb inom företagen, är att reglerna inte är alltför krångliga och inte kräver alltför stora resurser i bolaget för att kunna vara med och bjuda och få vettigt med tid på sig för att kunna lägga anbuden. Det är inte alltför ovanligt att anbudsförfrågningarna sköts lite med vänsterhand, så att det bara är de stora bolagen som redan är insatta och erfarna som kan vara med och bjuda.</textBlock>
    <textBlock ix="8">Många av de tjänster som man i dag bedriver i antingen kommunal bolagsverksamhet eller i vanlig kommunal regi kan man upphandla helt och hållet på entreprenad, men man kan också upphandla olika typer av stödfunktioner eller delar av den kommunala verksamheten, t.ex. gatuunderhåll, matlagning inom äldreomsorgen m.m. Genom att bryta ned det i små enheter och göra en korrekt upphandling kan man utan förtäckta subventioner, svågerpolitik eller annat faktiskt också gynna det lokala näringslivet.</textBlock>
    <textBlock ix="9">Jag kan ta ett konkret exempel. När Sollentuna kommun för ett par år sedan valde att dela upp sitt anbudsförfarande för parkunderhållet i mindre enheter lyckades man både sänka kostnaderna och få en extremt professionell skötsel av slottsträdgården vid</textBlock>
    <textBlock ix="10">Edsbergs slott, samtidigt som man använde helt andra entreprenörer för att sköta det vanliga parkunderhållet. Till både nytta och nöje för kommunens invånare blev alltså Edsbergs slottsträdgård bättre skött, och man kunde spara pengar och använda sig av lokala företagare. Det är ett exempel på hur man använder den offentliga upphandlingen på ett bra sätt för både skattebetalare och företag.</textBlock>
    <textBlock ix="11">Man kan också gynna den lokala utvecklingen på andra sätt. Om en kommun begär in ett anbud för skolmåltiderna till hela kommunen i ett anbud är det klart att det inte finns speciellt många företag som kan vara med och bjuda på ett sådant, och inte kanske det blir så speciellt trevlig verksamhet heller. Men om man däremot lägger ut anbuden på varje skola för sig eller varje äldreboende för sig så kan den lokale krögaren vara med och bjuda på ett bra sätt.</textBlock>
    <textBlock ix="12">Det här handlar också väldigt mycket om att skapa ett gott företagarklimat i vårt land; att skapa ett positivt företagarklimat som också skapar en god lokal utveckling. Vi vet ju att det finns väldigt få saker som en kommun i praktiken kan göra utöver att ha en bra skola och en bra infrastruktur, men några saker man kan göra är just att genom den lokala upphandlingen se till att man får ett gott företagsklimat för de små företagen. Få saker gynnar tillkomsten av nya företag på en ort så mycket som just att det finns andra levande företag på orten. Då är det ju bra att man nu har samlat sig till att vilja lyfta fram upphandlingsfrågorna i en statlig utredning. Vi har haft lagen i ett antal år, och detta visar att det fortfarande finns brister i den.</textBlock>
    <textBlock ix="13">Förslaget från Riksdagens revisorer kom för rätt länge sedan, men de pekar på ett antal områden där man borde flytta fram positionerna. I betänkandet är majoritet och opposition överens om att det finns väldigt mycket utestående frågor och att det kan vara bra att samla ihop det här i en gemensam utredning.</textBlock>
    <textBlock ix="14">För att det inte skall bli så som man så ofta lite ironiskt säger, att man begraver saken i en utredning, måste man också ge den här utredningen en mycket tydligare inriktning. Den inriktningen menar vi måste vara att underlätta för de små och medelstora företagen att vara med och bjuda på ett bra sätt så att man kan få fram de bästa produkterna till det bästa priset och gynna företagandet utan att använda sig av de metoder som vi så ofta tycker är dåliga.</textBlock>
    <textBlock ix="15">Det framgår mycket mer av vad tidigare talare har fört fram om den exakta inriktningen på det här, och jag skall inte ta upp mer av kammarens tid. Men jag vill ändå till sist peka på de miljökrav som jag tycker att det är viktigt att man skall ta med i den här utredningen och som vi vill skall uttryckligen framgå av direktiven, liksom vi vill att det skall framgå att villkoren för de små och medelstora företagen och den svenska linjen i EU-arbetet skall ingå i den här utredningen. Man skall inte blanda ihop miljökrav med att snedvrida konkurrensen. Det viktiga för medborgarna i kommunen är ju att man till de kvaliteter som man sätter upp att man vill ha får de bästa priserna, inte att man så att säga gynnar lokalt företagande på bekostnad av kanske företagare i grannkommuner eller något längre bort som kan tillgodose de önskemål som man faktiskt har satt upp. Därför är det viktigt att man också är tydlig i att det skall vara klara och öppna konkurrensvillkor som gäller i den lokala offentliga upphandlingen.</textBlock>
    <textBlock ix="16">Därmed, fru talman, har jag förbrukat min talartid och yrkar alltså bifall till reservation nr 1.</textBlock>
  </contentBlock>
  <contentBlock ix="181" page="0">
    <textBlock ix="0">Anf.  138  SVEN-ERIK ÖSTERBERG (s):</textBlock>
    <textBlock ix="1">Fru talman! Ämnet offentlig upphandling är en mycket stor och komplicerad fråga. Av den anledningen tog också finansutskottet initiativ till att Riksdagens revisorer skulle granska just detta ämne. Så har skett, och detta betänkande vilar på den grund som revisorernas rapport innehöll. Att frågan dessutom väcker ett stort intresse inom den politiska debatten kan avläsas av de många motioner som väckts med anledning av just frågor kring offentlig upphandling.</textBlock>
    <textBlock ix="2">Vi kan dessutom konstatera att den offentliga upphandlingen har stor ekonomisk betydelse, då den omfattar ett belopp motsvarande ca 300 miljarder per år. Det är ett stort belopp - det har sagts även tidigare här - där även små effektiviseringar i upphandlingsprocessen naturligtvis ger betydande besparingar till beställaren, besparingar som lämnar utrymme till andra satsningar inom den offentliga verksamheten, om den politiska viljan så bestämmer.</textBlock>
    <textBlock ix="3">För övrigt anser också utskottsmajoriteten att en offentlig upphandling bör vara ett effektivt instrument för att påverka utbudet på marknaden så att beståndet av produkter snabbare kan anpassas till t.ex. krav på ekologisk hållbarhet osv.</textBlock>
    <textBlock ix="4">Om man sedan ser till kommuner och landsting och den offentliga upphandling som sker där rör det sig även där om betydande belopp, uppskattningsvis ca 200 miljarder per år. Utan att här nämna några belopp är ändå en kvalificerad bedömning att det finns betydande besparingar att göra även inom dessa sektorer genom en effektivare upphandlingsprocess.</textBlock>
    <textBlock ix="5">Jag tror att det vore fel att sticka under stol med det.</textBlock>
    <textBlock ix="6">För att göra en återblick i Riksdagens revisorers rapport så bedömer dessa att det behövs ett mera samlat grepp om upphandlingsfrågorna för att upphandlingen skall bli effektivare. Likaså delar utskottsmajoriteten revisorernas bedömning att det som vägledning för upphandlarna och för arbetet i EU</textBlock>
    <textBlock ix="7">behövs en tydlig nationell policy för upphandlingsfrågor, samt att det också föreligger behov av en fortsatt översyn av reglerna för offentlig upphandling.</textBlock>
    <textBlock ix="8">Vi kan alltså med andra ord konstatera att vi inte på något sätt är framme och att det råder full tillfredsställelse med den situation som råder, utan det finns mer att göra.</textBlock>
    <textBlock ix="9">Den 25 juni 1998 tillsatte regeringen en särskild utredare som skulle titta på vissa frågor om offentlig upphandling. Av direktiven framgår det att utredaren bl.a. skall utreda organisationen av Nämnden för offentlig upphandling och vilken roll samt vilka uppgifter nämnden bör ha i framtiden med hänsyn till behoven inom de här områdena. Det tror jag är viktigt att understryka. Utredaren skall även se över hur tillsynsrollen skall utvecklas och ges större tyngd.</textBlock>
    <textBlock ix="10">Likaså skall utredaren vid prövningen av det offentliga åtagandet särskilt pröva hur informationsverksamheten bör avgränsas i förhållande till andra aktörer och precisera den informationsskyldighet som har ett direkt samband med tillsynsfunktionen och som kan anses vara ett offentligt åtagande. Som synes finns det en rad olika frågor av hög svårighetsgrad. Det här är komplicerade frågor.</textBlock>
    <textBlock ix="11">Med anledning av vad jag tidigare sade beträffande behovet av en nationell policy samt vägledning för arbetet inom EU i dessa frågor, så vill utskottsmajoriteten att den pågående utredningen snarast ges tilläggsdirektiv. Det innebär att utredningen bör övergå till att bli parlamentariskt sammansatt. Senast den 31 december 1999 bör utredningen lämna ett delbetänkande omfattande de tidigare direktiv jag nämnde.</textBlock>
    <textBlock ix="12">Vidare bör tilläggsdirektiven ge utredningen i uppdrag att ta fram övergripande linjer för den offentliga upphandlingen samt även riktlinjer för det svenska arbetet inom EU i dessa frågor. Viktigt här är att det tas fram under vilka förutsättningar miljökrav får ställas vid offentlig upphandling. Rimligt är att anse att produkter som köps in också bör uppfylla kriterier för miljömärkning.</textBlock>
    <textBlock ix="13">En annan fråga vid offentlig upphandling är det som brukar kallas lokal upphandling, alltså beaktandet av möjligheten att väga in inköp av produkter som produceras lokalt. Denna fråga har varit och är föremål för mycket diskussion, inte minst ute i kommunerna där man handlar upp. Utredningen bör även behandla denna fråga i sitt fortsatta arbete. Jag tror att det kan vara bra att man belyser de olika aspekter som det här kan innebära.</textBlock>
    <textBlock ix="14">Det som utskottet sagt om behovet av övergripande riktlinjer vid offentlig upphandling samt riktlinjer för det svenska arbetet i EU, och där pågående utredning ges tilläggsdirektiv för att uppfylla dessa uppgifter, skall ges regeringen till känna, vilket framkommer i betänkandet. Detta innebär att Riksdagens revisorers yrkande 1 och 2 tillstyrks samt att yrkande</textBlock>
    <textBlock ix="15">3 avstyrks i detsamma.</textBlock>
    <textBlock ix="16">Fru talman! Med de orden vill jag till sist yrka bifall till hemställan i betänkandet i dess helhet samt yrka avslag på de båda reservationerna.</textBlock>
  </contentBlock>
  <contentBlock ix="182" page="0">
    <textBlock ix="0">Anf.  139  LENNART HEDQUIST (m) replik:</textBlock>
    <textBlock ix="1">Fru talman! När Sven-Erik Österberg nu har talat om betydelsen av offentlig upphandling - ord som man självfallet kan instämma i - vore det av värde att höra Sven-Erik Österberg säga något om varför han och utskottsmajoriteten avvisar tanken på en mer omfattande offentlig upphandling.</textBlock>
    <textBlock ix="2">Vi har från utskottsminoritetens sida varit klara över att ju mer man upphandlar, desto större besparingspotential tas till vara. Då undrar jag av vilken anledning socialdemokraterna inte vill medverka till en mer omfattande offentlig upphandling.</textBlock>
    <textBlock ix="3">Sedan har utskottsmajoriteten skrivit i betänkandet, tydligen i polemik mot den moderata motionen:</textBlock>
    <textBlock ix="4">Finansutskottet anser det självklart att kommunerna skall kunna bedriva verksamhet i egen regi om de så önskar.</textBlock>
    <textBlock ix="5">Det är ju inte det som är tvistigt. Det är klart att kommunerna skall kunna bedriva verksamhet i egen regi. Men frågan är ju om de skall bedriva verksamhet i egen regi utan att den har föregåtts av konkurrensupphandling, dvs. att egen regi visar sig vara den fördelaktigaste produktionen av tjänsterna i fråga.</textBlock>
    <textBlock ix="6">Genom att göra uttalanden av den typ som gjorts i utskottsbetänkandet stimulerar man inte minst de egna kommunalmännen i en rad kommuner att köra verksamheten i egen regi utan att plocka hem de vinster som står att finna när man konkurrensutsätter verksamheten.</textBlock>
    <textBlock ix="7">Jag skulle vilja att Sven-Erik Österberg utvecklade den här inställningen.</textBlock>
  </contentBlock>
  <contentBlock ix="183" page="0">
    <textBlock ix="0">Anf.  140  SVEN-ERIK ÖSTERBERG (s) replik:</textBlock>
    <textBlock ix="1">Fru talman! Det första som Lennart Hedquist tar upp är varför utskottsmajoriteten inte hårdare har tryckt på vikten av offentlig upphandling. Jag säger inte att Lennart Hedquist inte har läst betänkandet, för det tror jag alldeles säkert att han har. Men om man läser noga på s. 13 ser man att vi ganska klart poängterar vikten av en effektiv och konstruktiv offentlig upphandling och att man tar vara på de resurser som ges.</textBlock>
    <textBlock ix="2">Man kan mena två olika saker, Lennart Hedquist.</textBlock>
    <textBlock ix="3">Den offentliga upphandling som faktiskt sker kan ju ske på ett bra eller mindre bra sätt. Det är klart att den upphandling som sker naturligtvis skall ske på ett så bra sätt som möjligt. Ett sådant sätt är effektiv upphandling.</textBlock>
    <textBlock ix="4">Det andra, som jag vet är moderaternas och Lennart Hedquists hjärtepunkt, är att allt skall upphandlas offentligt. Lennart Hedquist har här snuddat vid tanken att det i princip skulle vara nästan förbjudet att bedriva offentlig verksamhet i egen regi, vilket är en uppfattning som jag absolut inte delar. Det förutsätter i så fall att upphandling alltid blir billigare om den inte bedrivs i offentlig regi. Det kan ju så vara i det korta perspektivet i vissa fall. Men Lennart Hedquist har ju precis som jag sett vad som har hänt inom det offentliga området, inte minst när det gäller privata sjukhem som vid anbudsförfarandet och i upphandlingens inledningsskede visade sig väldigt billigt.</textBlock>
    <textBlock ix="5">Det vore roligt att i efterhand se notan för de projekt som har varit mindre lyckade och vad den totala kostnaden blir när man skall städa upp. Det kan man naturligtvis fundera lite grann över.</textBlock>
    <textBlock ix="6">Jag delar Lennart Hedquists uppfattning att offentlig upphandling skall vara effektiv och skötas på ett bra sätt. Det finns säkert mycket att göra där.</textBlock>
    <textBlock ix="7">Framför allt gäller det att upphandlarna blir mer professionella. Det är nog någonting som vi gemensamt kan sträva mot.</textBlock>
  </contentBlock>
  <contentBlock ix="184" page="0">
    <textBlock ix="0">Anf.  141  LENNART HEDQUIST (m) replik:</textBlock>
    <textBlock ix="1">Fru talman! Det är riktigt att det är väldigt viktigt att vi har en effektiv offentlig upphandling. Det finns exempel, bl.a. inom det kommunala området, på dåligt upphandlingsunderlag. Man har inte preciserat kvalitetskraven osv., och då kanske man har fått produkter därefter. Här har kommunerna självfallet mycket att lära, och det är dessbättre också många som lär sig av gjorda misstag.</textBlock>
    <textBlock ix="2">Men det som är det viktiga att diskutera utifrån utskottsbetänkandet är att det inte bara gäller en effektiv offentlig upphandling utan också en mer omfattande offentlig upphandling. Det är här vi skiljer oss åt. I utskottsbetänkandet finns det ju exempel på att man avvisar tanken på en mer omfattande offentlig upphandling. Nu vet jag att många socialdemokrater i många kommuner är positiva till mer upphandling och också genomför sådana. Varför skulle då inte också utskottsmajoriteten kunna visa denna positiva inställning till upphandling? I stället talar man om vikten av egenregi. Jag avvisar inte egenregi, självfallet inte. Men jag menar att man först skall förvissa sig om att egenregin är konkurrenskraftig, dvs. att den skall vinna en upphandling.</textBlock>
    <textBlock ix="3">I många kommuner skyddar man egen regi från konkurrensutsättning, och det lider medborgarna av eftersom de då får betala för mycket för den service som skall produceras.</textBlock>
  </contentBlock>
  <contentBlock ix="185" page="0">
    <textBlock ix="0">Anf.  142  SVEN-ERIK ÖSTERBERG (s) replik:</textBlock>
    <textBlock ix="1">Fru talman! Beträffande omfattningen av den offentliga upphandlingen har vi faktiskt inte preciserat oss i betänkandet.</textBlock>
    <textBlock ix="2">Lennart Hedquist frågade i sitt förra inlägg varför en rad synpunkter som framförts inte har verkställts.</textBlock>
    <textBlock ix="3">Det är ytterst sällan man fattar beslut under tiden en utredning pågår och därigenom föregår utredningens resultat. Med anledning av de synpunkter som framförts och den motionsmängd som finns i frågan har vi tyckt att det finns anledning att låta en parlamentarisk utredning belysa frågan i hela dess bredd. Jag har inte någon förutfattad mening om det exakta innehållet, utan jag förutsätter att utredningen i vanlig god ordning - precis som Karin Pilsäter sade skall den naturligtvis inte grävas ned - analyserar och klarar ut de frågetecken som finns, så att man kan fatta ett bra beslut som kan ligga till grund för det fortsatta arbetet inom offentlig upphandling. Detta är viktigt att påpeka.</textBlock>
    <textBlock ix="4">Jag tycker att Lennart Hedquist har en lite förutfattad mening när han säger att vi i varje läge försöker bromsa en offentlig upphandling därför att en egenregi skall sättas före. Det finns naturligtvis en rad områden som kan vara mycket lämpliga för offentlig upphandling, t.ex. inom tekniska områden, vilket också sker. Däremot kan det finnas andra aspekter på andra områden där kommunen, trots att man gör upphandlingar fortfarande har ett mycket stort ansvar.</textBlock>
    <textBlock ix="5">Det måste naturligtvis följas upp mycket noga, men när man handlar upp måste man också beräkna vad man lämnar ifrån sig och inte själv har kontrollen över. Det är viktigt att det finns en balans däremellan.</textBlock>
  </contentBlock>
  <contentBlock ix="186" page="0">
    <textBlock ix="0">Anf.  143  PER LANDGREN (kd) replik:</textBlock>
    <textBlock ix="1">Fru talman! Riksdagens revisorer anvisar en rad olika områden som lämpar sig för en fortsatt översyn, vilka utskottsmajoriteten gjort till sina. Det handlar om detta med behovet av en nationell policy, frågan om små och medelstora företag, annonsering, förhandling, ramavtal, miljöfrågor och en rad andra frågor. Jag vill fråga Sven-Erik Österberg varför ni väljer ut enbart  miljöfrågorna - låt vara att de är viktiga i sig - till riktlinjer för utredningen. Vad är utskottsmajoritetens argument för att lyfta fram dessa frågor men hävda att alla andra viktiga frågor skall lämnas fritt för utredningsarbetet?</textBlock>
    <textBlock ix="2">Sedan vill jag passa på att yrka bifall till reservation 1 under mom. 1.</textBlock>
  </contentBlock>
  <contentBlock ix="187" page="0">
    <textBlock ix="0">Anf.  144  SVEN-ERIK ÖSTERBERG (s) replik:</textBlock>
    <textBlock ix="1">Fru talman! Ett skäl till att vi har lyft fram frågan om lokal upphandling är att det pågår en stor diskussion bland våra kommunala företrädare som lyfter fram den här frågan. De säger: Vi skulle vilja att snickaren på orten fick jobbet att bygga om, därför att det skulle gynna vår verksamhet.</textBlock>
    <textBlock ix="2">Det kan man ha olika infallsvinklar på. Per Landgren vet lika väl som jag vad Nämnden för offentlig upphandling tycker. Det spelar inte någon roll. Det råder många delade meningar om det. Då tycker vi att det finns anledning att lyfta fram den frågan och låta den särskilt belysas av utredningen. Hur klarar man ut det så att man kan få ett samförstånd och en lokal upphandling? Ett sätt kan vara det som Karin Pilsäter nämnde. Om man delar upp det i små poster kan man på det sättet tillgodogöra sig det bättre.</textBlock>
    <textBlock ix="3">Det andra är miljöaspekten. Det har under ganska lång tid kanske inte beaktats som ett fullgott skäl att man skall ta miljöhänsyn när man gör upphandling.</textBlock>
    <textBlock ix="4">Nu har det hänt saker på senare tid. Det finns miljömärkning och sådant. I ett gott underlag för en upphandling kan man också ställa ganska höga miljökrav och krav på miljömärkning. Men vi har också där tyckt att det kan finnas anledning att påpeka att det också är något man bör beakta när man utreder.</textBlock>
    <textBlock ix="5">För övrigt anser vi att de saker som revisorerna har påpekat och är sådant som kan göras om till direktiv naturligtvis kommer att beaktas av regeringen när den skriver direktiven. Då får man en fullständig belysning av den problembild som finns omkring den här frågan så att man också får en bra utredning som ett resultat av detta.</textBlock>
  </contentBlock>
  <contentBlock ix="188" page="0">
    <textBlock ix="0">Anf.  145  PER LANDGREN (kd) replik:</textBlock>
    <textBlock ix="1">Fru talman! Jag kan bara säga att jag noterar svaret. Det ger bara ett lite godtyckligt intryck när det plockas fram några saker och det inte är en större bredd, som vi i vår reservation har velat att man skall prestera.</textBlock>
  </contentBlock>
  <contentBlock ix="189" page="0">
    <textBlock ix="0">Anf.  146  SVEN-ERIK ÖSTERBERG (s) replik:</textBlock>
    <textBlock ix="1">Fru talman! Skulle utskottet och utskottsmajoriteten göra som Per Landgren föreskriver skulle det i princip innebära att utskottet skulle skriva direktiv till utredningen för att belysa frågan. Nu är det inte vår uppgift. Det är faktiskt regeringen som skall göra det.</textBlock>
    <textBlock ix="2">Med de kontakter som vi har med regeringen kan vi nog belysa frågan så att vi får bra direktiv som motsvarar vad som står i revisorernas rapport. Det kan jag lugna Per Landgren med.</textBlock>
  </contentBlock>
  <contentBlock ix="190" page="0">
    <textBlock ix="0">Anf.  147  KARIN PILSÄTER (fp) replik:</textBlock>
    <textBlock ix="1">Fru talman! Sven-Erik Österberg refererar till de s.k. vårdskandalerna som ibland har skett vid privat upphandling och tar dem som exempel på att det kanske är bra med egenregi i stället. Det visar snarast på dels behovet av en ökad professionalitet inom politiker- och tjänstemannakåren i kommuner, dels på behovet att föra en vidare debatt.</textBlock>
    <textBlock ix="2">Vad det handlar om vid vårdskandaler - oavsett om de har skett i privat regi eller i kommunal regi -</textBlock>
    <textBlock ix="3">är att man har varit dålig att styra och leda. Man har vid den privata upphandlingen varit dålig på att markera vad det är man vill ha.</textBlock>
    <textBlock ix="4">Vilken husmor som helst vet, att går man in på</textBlock>
    <textBlock ix="5">Konsum eller ICA och säger: Jag skall ha korv, och jag vill ha den billigaste, är det inte säkert att man får den bästa. Man måste definiera vad det är man vill köpa. Sedan får man se vem som har det bästa priset för just det man vill köpa.</textBlock>
    <textBlock ix="6">Det är inte säkert att det alltid är det billigaste, och det inte är inte säkert att det alltid är den privata entreprenören. Det kan mycket väl vara så att det bästa är att behålla verksamheten i egen regi. Men då har man fått klart för sig både vad det är man vill ha och att man får ett bra pris.</textBlock>
    <textBlock ix="7">Vad jag verkligen skulle vilja fråga är: Varför är socialdemokraterna nu - om jag vänder på Per Landgrens fråga - så angelägna om att kunna utreda frågan om lokal upphandling, dvs. om det är rätt eller fel med lokal protektionism, men inte intresserade av att man skall utreda frågan om att förbättra och förenkla för de små företagen, dvs. hur vi skapar ett gott lokalt företagsklimat?</textBlock>
  </contentBlock>
  <contentBlock ix="191" page="0">
    <textBlock ix="0">Anf.  148  SVEN-ERIK ÖSTERBERG (s) replik:</textBlock>
    <textBlock ix="1">Fru talman! Företagsfrågor och gott näringsklimat kanske hör hemma i en annan debatt, men det kan häröra lite grann till den här frågan.</textBlock>
    <textBlock ix="2">När det gäller vårdskandaler har jag egentligen ingen annan uppfattning än Karin Pilsäter. Det handlar naturligtvis i grund och botten om att man när man gör upphandlingsformulären också preciserar på ett sådant sätt att den som skall lämna pris också kan göra det utifrån de grunder man har ställt upp.</textBlock>
    <textBlock ix="3">Här vet vi att det brister mycket. Det visade sig kanske inte minst vid busstrejken för inte så länge sedan. Det fanns vissa upphandlingar som inte reglerade någonting om det blev några störningar i verksamheten. Det är en indikation som gäller den här biten.</textBlock>
    <textBlock ix="4">Man kan naturligtvis ha olika ideologiska uppfattningar. Inom många socialdemokratiska kommuner har man också upphandlat en del för att få en jämförelse med verksamhet i egen regi, t.ex. vård. Om vi anklagas tycker jag nog ändå att det finns en hel del att peka på där man har gjort en del på den fronten.</textBlock>
    <textBlock ix="5">Det går nog inte att komma ifrån detta oavsett hur slipad man är och hur uppmärksam man är som politiker. Har man lagt ut verksamhet på ett privat företag är det klart att man inte har samma möjlighet att gripa in och styra på det sätt som man har med egenregi.</textBlock>
    <textBlock ix="6">Det tycker jag ändå att man skall beakta när man har en egen verksamhet. Där har man lättare att styra.</textBlock>
    <textBlock ix="7">Är det en privat vårdfirma som sköter verksamheten är det ändå ett eget företag som har ett ansvar för sin verksamhet. Det skall kringgärdas av regler. Man kan ha en lång diskussion om det.</textBlock>
    <textBlock ix="8">När det gäller lokal upphandling sade jag i svaret till Per Landgren att det är en fråga som är mycket stor i våra led och som diskuteras bland vårt kommunfolk. Det gäller framför allt i glesbygdskommuner där man tittar på hur man kan göra med det lilla näringsliv man har och hur man bäst kan behålla det.</textBlock>
  </contentBlock>
  <contentBlock ix="192" page="0">
    <textBlock ix="0">Anf.  149  KARIN PILSÄTER (fp) replik:</textBlock>
    <textBlock ix="1">Fru talman! Återigen tillbaka till vårdverksamhet, förskollärare, eller vad det kan vara fråga om. Sätter du upp ordentliga krav och kriterier för hur verksamheten skall skötas har du också någonting att gå efter ifall det inte fungerar. Men bedrivs verksamheten i egenregi kan det faktiskt vara betydligt mycket svårare att sätta fingret på problemet och förändra om det inte fungerar.</textBlock>
    <textBlock ix="2">Jag tror inte alls att det är så enkelt som att man skall se till att man alltid har kontroll över själva driften. Det kan vara väl så effektivt och funktionellt för kommunens medborgare att få den service de skall ha genom att man har definierat vad det är som skall gälla och att man kan ställa krav på entreprenörer.</textBlock>
    <textBlock ix="3">Vad jag verkligen vill invända mot är resonemanget som Sven-Erik Österberg nu för fram. Anledningen till att ni tycker att det är så viktigt att utreda frågan om lokal protektionism är att det är en diskussion inom socialdemokratin. Då får ni väl ha en egen arbetsgrupp inom det socialdemokratiska partiet.</textBlock>
    <textBlock ix="4">Det här är en offentlig utredning som hör till statens offentliga utredningar, och den skall väl utreda de frågor som är viktiga för de svenska medborgarna.</textBlock>
    <textBlock ix="5">Ute i kommunerna är det för de olika företag som där inte ges möjlighet att vara med och konkurrera på grund av att det är för krångligt eller att man bedriver lokal protektionism fullkomligt ointressant vad ni har för interna partiproblem.</textBlock>
    <textBlock ix="6">När det gäller ett lokalt gott företagsklimat kan man inte skjuta över den frågan för att det är en näringspolitisk fråga. Det är just det man gör i många kommuner. Man bedriver näringspolitik för sig och lägger sig i saker som definitivt ligger utanför den kommunala kompetensen. Men det som ligger innanför, exempelvis frågor om offentlig upphandling, struntar man i och sköter på ett sätt som inte skapar ett gott lokalt företagsklimat i alla sammanhang.</textBlock>
    <textBlock ix="7">Därför tycker vi från Folkpartiets sida att det vore mycket bättre om den statliga utredningen verkligen utredde det som är viktigt, nämligen: Hur skapar vi ett gott lokalt företagsklimat? Det gör vi genom att se till att småföretagens villkor kommer in i utredningen.</textBlock>
  </contentBlock>
  <contentBlock ix="193" page="0">
    <textBlock ix="0">Anf.  150  SVEN-ERIK ÖSTERBERG (s) replik:</textBlock>
    <textBlock ix="1">Fru talman! Det sista förutsätter jag. Jag har sagt det tidigare här. Jag kan än en gång bedyra att det är klart att utredningen skall se på hela perspektivet när det gäller offentlig upphandling. Det som Karin Pilsäter nämner kommer också in.</textBlock>
    <textBlock ix="2">Karin Pilsäter påpekar vad vi i majoriteten skriver i betänkandetexten. Det är fråga om inte Karin Pilsäter går ett steg för långt. Vi må väl ändå bestämma vad vi vill ha i vår text. Det kan Karin Pilsäter ha åsikter om. Ytterst tycker jag inte att det är något konstigt att vi tar vårt politiska material ur vår politiska debatt. Det förutsätter jag att också Karin Pilsäter gör från Folkpartiet när hon argumenterar och diskuterar i utskott eller i annat politiskt forum. Det är i sig inget märkvärdigt.</textBlock>
    <textBlock ix="3">Sedan till frågan om privat verksamhet. Jag vill inte sträcka mig så långt att det skulle vara lättare att styra verksamhet genom att man lägger ut den. Det tror jag helt enkelt inte på. Däremot är det viktigt att man omgärdar det med regler när man gör det. Det gäller också när man har egen verksamhet.</textBlock>
    <textBlock ix="4">Man måste ha en tydlig målbeskrivning för den som är utförare av verksamheten. Om man har en köp-och-sälj-funktion eller en vanlig förvaltningsfunktion är det ändå viktigt att personalen, arbetsledare, osv. vet vad kommunen, politikerna, fullmäktige, beställarna vill ha ut av verksamheten. Det tycker jag gäller båda sidor. Att det skulle vara lättare att bedriva verksamhet genom att lägga ut det på entreprenad tror jag inte. Det handlar om noggrannheten i verksamheten.</textBlock>
    <textBlock ix="5">Till sist, Karin Pilsäter, tror jag i alla fall att om man har egna anställda och driver en verksamhet har man större inflytande och större möjlighet att påverka under resans gång än om man lägger ut verksamheten på ett annat privatföretag som driver den. Jag säger inte att det behöver bli fel, men jag gör bara en liten gradering i detta. I grund och botten handlar det nog om hur man vill se att detta skall skötas, och det kanske vi har lite olika uppfattningar om.</textBlock>
  </contentBlock>
  <contentBlock ix="194" page="0">
    <textBlock ix="0">Överläggningen var härmed avslutad.</textBlock>
    <textBlock ix="1">(Beslut skulle fattas den 18 mars.)</textBlock>
  </contentBlock>
  <contentBlock ix="195" page="0">
    <textBlock ix="0">10 §  Allmänna motioner om företags- och kapitalbeskattning</textBlock>
  </contentBlock>
  <contentBlock ix="196" page="0">
    <textBlock ix="0">Föredrogs</textBlock>
    <textBlock ix="1">Skatteutskottets betänkande 1998/99:SkU11</textBlock>
    <textBlock ix="2">Allmänna motioner om företags- och kapitalbeskattning</textBlock>
  </contentBlock>
  <contentBlock ix="197" page="0">
    <textBlock ix="0">Anf.  151  CARL ERIK HEDLUND (m):</textBlock>
    <textBlock ix="1">Fru talman! Skatteutskottet gjorde i början av veckan en resa till Göteborg, och som vi fick lära oss i den tyska grammatiken så har var och en som har gjort en resa något att berätta, och jag skall strax berätta vad vi upplevde i Göteborg som har en direkt koppling till det betänkande som vi nu skall behandla.</textBlock>
    <textBlock ix="2">I detta betänkande har samtliga motioner givetvis avstyrkts av utskottsmajoriteten. Det är synd, eftersom en del av dem många gånger innehåller väl avvägda och väl framförda lösningar på de stora problem som nationen har. Skall vi acceptera den höga arbetslösheten och stillatigande se hur 8-10 % av landets arbetsvilliga tvingas in i ett totalt beroende av statsmakternas välvilja för sitt uppehälle? Skall vi fortsätta att rutscha utför i OECD:s statistik över välståndet? Hur skall vi kunna skapa de resurser som krävs för att de grundläggande uppgifterna för ett samhälle skall kunna fungera?</textBlock>
    <textBlock ix="3">Alla partier verkar sedan länge överens om att det är genom ett ökat företagande som den helt nödvändiga tillväxten skall komma. Här tillsätts olika pratgrupper på regeringsnivå för att prata om behovet av tillväxt. Runtom i landet pågår ett intensivt arbete för att skapa underlag för tillväxtavtal. Inom parentes kan jag säga att arbetet med tillväxtavtal liknar hur man i</textBlock>
    <textBlock ix="4">Sovjetunionen arbetade fram sina femårsplaner -</textBlock>
    <textBlock ix="5">mycket väsen för ingenting.</textBlock>
    <textBlock ix="6">Skattesamtal mellan partierna pågår också. Och under den pågående budgetprocessen läcker det ut nya bidragssatsningar. Men när det gäller företagarnas villkor händer praktiskt taget ingenting. Stoppreglerna för fåmansföretag är utredda, och landets fåmansbolag väntar otåligt på att den aviserade propositionen om slopandet av flertalet stoppregler skall läggas fram.</textBlock>
    <textBlock ix="7">Den av regeringen tillsatta Småföretagardelegationens 71 förslag bereds fortfarande i Regeringskansliet. Vi moderater har tillsammans med kristdemokraterna motionerat om de allra flesta av delegationens förslag. Men motionerna avslås på löpande band.</textBlock>
    <textBlock ix="8">De käcka löften som lämnades av företrädare för riksdagsmajoriteten vid den s.k. småföretagarriksdagen före valet har förbytts i tystnad och väntan. I</textBlock>
    <textBlock ix="9">likhet med teaterpjäsen I väntan på Godot är det högst osäkert vad man väntar på.</textBlock>
    <textBlock ix="10">Fru talman! Nog är det väl skräp om inte riksdagens ledamöter skulle kunna ha en uppfattning i alla dessa frågor, även om det pågår diskussioner och överläggningar på regeringsnivå? Skall inte vi som är valda ombud för Sveriges folk kunna säga ifrån och tala om vad vi tycker är viktigast? Om vi inte anses kunna göra det, vad har vi då för funktion?</textBlock>
    <textBlock ix="11">Fru talman! Vad var det nu som hände i Göteborg? Jo, skatteutskottet gjorde några mycket intressanta studiebesök. Vi var bl.a. på Atlet AB som är ett av landets största familjeägda verkstadsföretag med en omsättning på 1,2 miljarder och med 950 anställda. Atlet tillverkar truckar som till 90 % säljs på export. Vi träffade grundaren och styrelseordföranden</textBlock>
    <textBlock ix="12">Knut Jakobsson som gav en exposé över företagets utveckling. Med ett startkapital på 17 000 kr startade han 1958 företaget, till en början ensam och på deltid.</textBlock>
    <textBlock ix="13">Men genom en bra produktutveckling har detta företag så småningom blivit mycket framgångsrikt och har nu på dessa 40 år blivit något som vi inte har många av i Sverige, nämligen ett medelstort familjeägt företag. Men det har inte varit problemfritt. Och det största problemet enligt Jakobsson har varit skatterna i Sverige som vid några tillfällen t.o.m. har hotat företagets existens.</textBlock>
    <textBlock ix="14">Knut Jakobsson pekade på att det största hotet i dag mot företagets framtid som familjeägt är arvsskatten, som i sin nuvarande utformning omöjliggör ytterligare ett generationsskifte. Våra reservationer på den punkten förkastades av riksdagen häromveckan.</textBlock>
    <textBlock ix="15">På dagens agenda står slopandet av såväl dubbelbeskattningen på företagsvinster som förmögenhetsskatten som också fanns med på Knut Jakobssons lista över förutsättningar för ett framgångsrikt företagande i framtiden.</textBlock>
    <textBlock ix="16">Så långt Atlet och Knut Jakobsson. Men hans vittnesmål är inte unikt. Så har familjeföretagare berättat och resonerat i minst 40 år. Det är den tidsrymd som jag själv har varit verksam i svenskt näringsliv och kunnat se hur stora framgångsrika familjeföretag har sålts för att ofta slaktas och sedan försvinna. Den utlösande faktorn har praktiskt taget alltid varit svårigheterna att kunna ta ut en rimlig lön utan att äventyra företagets framtid. Det var som värst med 85 % marginalskatt på inkomst av tjänst och 3 %</textBlock>
    <textBlock ix="17">i förmögenhetsskatt på kapitalet, och det skulle dessutom betalas med skattade pengar. Situationen är bättre i dag, men fortfarande har vi ett mycket företagarfientligt klimat i Sverige. Det unika med Knut</textBlock>
    <textBlock ix="18">Jakobsson och Atlet är att han trots allt velat fortsätta trots hård internationell konkurrens och mycket ogynnsamma skatteregler. Det vanliga är ju att företagarna har sålt sina företag och flyttat från Sverige.</textBlock>
    <textBlock ix="19">En del spelar golf i behagligt väder. Men många har också startat företag i sina nya hemländer. Och då känns det motigt. Vi skulle i dag behöva deras skaparkraft för att få fart på tillväxten. Entreprenörsanda, uthållighet och affärsmannaskap är bristvaror i Sverige.</textBlock>
    <textBlock ix="20">I dagens nummer av Ny Teknik konstateras att</textBlock>
    <textBlock ix="21">Sveriges patenthandel under de senaste sex åren har gett ett överskott på 5,2 miljarder. Det låter ju bra.</textBlock>
    <textBlock ix="22">Det finns ju tydligen fortfarande klyftiga och uppfinningsrika personer i landet som kan skapa morgondagens produkter. Problemet är att patenten inte utvecklas i landet. Enligt tidningsartikeln beräknar man att 600 000 jobb skulle ha skapats i industrin om vi i</textBlock>
    <textBlock ix="23">Sverige utnyttjat dessa patent och tillverkningslicenser. Varför det inte görs beror i hög grad på oförmånliga skatter för såväl företagare som uppfinnare. Fru talman! Det kan vi i riksdagen ändra på.</textBlock>
    <textBlock ix="24">Fru talman och övriga ledamöter i riksdagen känner alla väl argumenten till att vi moderater anser att företagsvinster inte skall dubbelbeskattas. Företagsflyttningar till Finland under senare tid är t.ex. en direkt följd av nuvarande dubbelbeskattning. Ett steg i rätt riktning vore att införa de dubbelbeskattningsregler som gällde 1994 och som infördes av den dåvarande borgerliga regeringen men som var en av de för svensk företagsamhet fatala återställarna av den socialdemokratiska regeringen. Bland OECD:s 24</textBlock>
    <textBlock ix="25">medlemsländer har 10 helt avskaffat dubbelbeskattningen av bolagsvinster. Och i Norge och Finland är därför beskattningen av företagsvinster bara 28 %</textBlock>
    <textBlock ix="26">jämfört med 50 % i Sverige. Det, fru talman, är skillnaden.</textBlock>
    <textBlock ix="27">Även förmögenhetsskatten i Sverige är ett hinder för den ekonomiska utvecklingen. 15 av OECD:s 24</textBlock>
    <textBlock ix="28">medlemsländer har helt avskaffat förmögenhetsskatten. Om vi jämför med de länder som fortfarande har förmögenhetsskatt är vi unika igen. På en förmögenhet på 10 miljoner kronor är förmögenhetsskatten i</textBlock>
    <textBlock ix="29">Sverige 1,07 %. Men snittet för OECD är 0,21 % och för EU 0,17 % för samma förmögenhet. Men det är inte bara förmögenhetsskatten i sig som är tillväxtfientlig. Som lök på laxen har vi i Sverige det unika förhållandet att vi fortfarande har sambeskattning.</textBlock>
    <textBlock ix="30">Förmögenhetsgränsen för skatt är 900 000 kr för såväl en ensam person som för ett par. Detta är en besynnerlig regel i ett land där jämställdhet diskuteras flitigt och där det finns en jämställdhetsminister.</textBlock>
    <textBlock ix="31">Förmögenhetsskatten bör avvecklas stegvis, sambeskattningen upphöra omgående och beloppsgränserna höjas.</textBlock>
    <textBlock ix="32">Reglerna för fåmansbolag måste också revideras så att företagsvinster skall kunna beskattas som kapital och företagarna kunna ta ut en marknadsmässig lön. Dessutom bör alla stoppregler för fåmansföretag slopas. Nuvarande regler är diskriminerande gentemot småföretagarna och deras familjer.</textBlock>
    <textBlock ix="33">Fru talman! Vår resa till Göteborg innehöll även ett besök i arla morgonstunden på Göteborgs fiskmarknad. Vi kunde där se hur tillgång, efterfrågan och kvalitet skapade en prisbild. Dessutom hade vi en diskussion med företrädarna för fisket om mom. 10 i betänkandet. Det handlar om att ge de svenska yrkesfiskarna samma möjligheter som deras spanska kolleger att göra ett yrkesfiskaravdrag. Detta är inte heller någon ny fråga.</textBlock>
    <textBlock ix="34">Hösten 1996 uttalade riksdagen att regeringen skulle lägga fram ett förslag med detta innehåll. En statlig utredning har genomförts och redovisats. Men regeringen kommer ändå inte loss. Vi anser därför att riksdagen ånyo skall uppmana regeringen att lägga fram ett förslag om ett särskilt yrkesfiskaravdrag under innevarande riksmöte.</textBlock>
    <textBlock ix="35">Fru talman! Självklart står jag bakom de nio reservationer som Moderaterna skrivit ensamma eller tillsammans med företrädare för andra partier, men jag yrkar bifall endast till reservation 1 under mom. 1.</textBlock>
  </contentBlock>
  <contentBlock ix="198" page="0">
    <textBlock ix="0">Anf.  152  PER ROSENGREN (v):</textBlock>
    <textBlock ix="1">Fru talman! Jag skall också berätta lite om vår resa till Göteborg. Jag tyckte också att besöket på Atlet</textBlock>
    <textBlock ix="2">AB var intressant och lärorikt.</textBlock>
    <textBlock ix="3">Vad Carl Erik Hedlund inte nämnde var att vi också var på skattemyndigheten och där fick mycket intressant information. Bl.a. sade man att skatteplaneringen i dag är aggressivare än någonsin. Det handlar om bolagens skatteplanering.</textBlock>
    <textBlock ix="4">Jag vill också erinra om det faktum att Volvo säljer sin personbilsdivision - det kanske alla i kammaren känner till. Volvo söker förhandsbesked för att komma undan den skatt som kommer att uppkomma i samband med realisationsvinsten.</textBlock>
    <textBlock ix="5">Jag skall läsa lite grann ur en motion vi väckte i samband med den omstruktureringsproposition som antogs för inte så länge sedan: Vi menade att det är bra att det införs klara och förutsägbara regler när det gäller omstruktureringar. I den bästa av världar skulle detta fungera, men med kännedom om vissa delar av näringslivets förmåga och intresse av att kringgå gällande lagstiftningar för att tillskansa sig skatteförmåner var vi tveksamma till regeringens milda skrivningar när det gäller tillämpningar av lagen om skatteflykt.</textBlock>
    <textBlock ix="6">I den bästa av världar kan skattelagstiftningen vara relativt enkel, och alla agerar i enlighet med lagstiftningens intentioner. Men historien har visat att näringslivet inte alltid är intresserat av enkla regelsystem, eftersom det ofta förekommer att man försöker kringgå gällande lagstiftning. Näringslivets krav på politikerna är att vi skall skapa klara, enkla och hållbara regelsystem och att vi skall ha förståelse för näringslivet. Samtidigt agerar delar av näringslivet emellertid på ett sådant sätt att man omöjliggör just denna typ av regelsystem och förståelse. Förtroendet och förståelse måste vara ömsesidigt, annars kommer vi även i framtiden att ha oerhört komplicerade skatteregler.</textBlock>
    <textBlock ix="7">Regeringen skrev att det självfallet inte kan uteslutas att den praktiska tillämpningen kommer att ge oförutsedda exempel på förfaranden som medför icke önskade skatteförmåner. Detta talar för ett allmänt hållet krav utöver de specifika krav som anges på att överlåtelsen inte får medföra otillbörlig skatteförmån.</textBlock>
    <textBlock ix="8">Utredningens slutsats är att en regel av detta slag emellertid skulle minska förutsägbarheten, vilket i sig skulle försvåra omstruktureringen skattemässigt.</textBlock>
    <textBlock ix="9">Visserligen kan man med den föreslagna lagstiftningen snabbt ingripa vid missbruk av reglerna, men man kommer inte att kunna ingripa mot redan genomförda åtgärder för att undgå skatt. Om lagen om skatteflykt gavs mer utrymme skulle man emellertid kunna ingripa även mot försök till kringgående, som den föreslagna lagen inte direkt förbjuder.</textBlock>
    <textBlock ix="10">Detta tycker jag visar ganska tydligt vad det är som håller på att ske. Tolkningsföreträdet hamnar snart hos storföretagen, och de fiskala intressena finns inte kvar. Här står man i kammaren och säger att det skall vara enkla regler och att stoppregler skall tas bort. Men stoppreglerna infördes en gång i tiden just på grund av kringgåendet. Jag håller med om att de flesta stoppreglerna i dag faktiskt kan slopas. Jag tror att det inom en snar framtid läggs fram en proposition som innebär att de flesta stoppreglerna kommer att slopas.</textBlock>
    <textBlock ix="11">Det är ganska naturligt. De flesta regler som anges i bestämmelserna om stoppregler finns inbakade i annan skattelagstiftning. Egentligen behövs de inte.</textBlock>
    <textBlock ix="12">Samtidigt finns det inslag i stoppreglerna som inte är önskvärda i dagsläget.</textBlock>
    <textBlock ix="13">Den information vi fick på skattemyndigheten om företagens aggressiva skatteplanering talar för att näringslivet måste agera för att skapa ett ömsesidigt förtroende.</textBlock>
    <textBlock ix="14">Vi har en reservation fogad till betänkandet. Den gäller förmögenhetsskatten. Vi menar att dagens beräkning av t.ex. den skattepliktiga delen i förmögenhetsbeskattningen inte är särskilt lyckad. Bl.a.</textBlock>
    <textBlock ix="15">behandlingen av olika typer av aktier gör att mångmiljardärer faktiskt skattebefrias. Det är knepigt. Vi vill ha en klarare definition av den del som är riskkapital för att kunna undanta det från förmögenhetsskatt. Det hade varit intressant att ha en gemensam reservation om en del av förmögenhetsskatten, nämligen den slopade sambeskattningen. Vi har samma uppfattning. Det finns säkert en majoritet. Men genom ett otaktiskt förfarande och genom att i en reservation kräva att förmögenhetsskatten skall tas bort, hamnar vi i en situation där vi inte kan gå med på en gemensam reservation.</textBlock>
    <textBlock ix="16">Reservation 1 från Moderaterna är intressant. Där står följande: "Ett grundläggande krav på skattesystemet är att näringsverksamhet som drivs här i landet får samma villkor som gäller för näringsverksamheten i de länder som våra företag konkurrerar med."</textBlock>
    <textBlock ix="17">Det ligger mycket i det. Men sedan står där följande:</textBlock>
    <textBlock ix="18">"Motionärerna pekar på de höga svenska skatterna, bl.a. drivmedelsskatterna - - -."</textBlock>
    <textBlock ix="19">Jag läste häromdagen en artikel om åkerinäringen.</textBlock>
    <textBlock ix="20">Dieselskatterna för åkerinäringen nämns inte längre.</textBlock>
    <textBlock ix="21">Det har visat sig att drivmedelsskatterna i Tyskland kommer att hamna högre än de svenska drivmedelsskatterna. Åkerinäringen för i stället fram de höga personalkostnaderna. Då vill jag koppla detta till problemen med yrkesfiskarna. Jag inser att även yrkesfiskarna vill ha en situation där de kan konkurrera på lika villkor med t.ex. danska fiskare. Men det får väl ske med hjälp av näringspolitiken. Det blir väldigt underligt om man i skattepolitiken inför principen att kunna göra avdrag för icke-havda kostnader. I så fall går det att säga att åkerinäringen skall kunna göra samma sak. Varför skulle inte de kunna göra ett yrkesåkaravdrag? Det börjar bli kärvt i fråga om personalkostnader.</textBlock>
    <textBlock ix="22">Vi kan hålla på att urholka hela lagstiftningen och ge olika typer av avdrag för olika branscher och näringar. Det är inte hållbart. Säg vad ni vill i stället.</textBlock>
    <textBlock ix="23">Säg att ni vill ge ett näringspolitiskt stöd till detta.</textBlock>
    <textBlock ix="24">Detta kommer från Moderaterna, som vill minska på varenda företagsstöd. Jag är lite förvånad.</textBlock>
    <textBlock ix="25">Det finns en del andra reservationer. Det kan vara intressant att titta på EMU-reglerna för momsen på spelarköp osv. Enligt mitt sätt att se har RSV gjort felaktiga tolkningar. Man diskuterar huruvida idrottsföreningarna driver näringsverksamhet eller ej. Men man ser för tillfället över dessa frågor.</textBlock>
    <textBlock ix="26">När det gäller t.ex. arbetslokal i hemmet handlar det om en myt. Vad är det för extrakostnader man har när man har en arbetslokal i hemmet i ett hus som redan är byggt och som man kanske bygger om?</textBlock>
    <textBlock ix="27">Ombyggnadskostnaderna får man göra avdrag för, och de får föras upp på avskrivningsplan. Räntorna är avdragsgilla under kapital i vanlig ordning. Jag vet inte vilka extrakostnader man har.</textBlock>
    <textBlock ix="28">Det är bra att det i dag finns ett schablonavdrag för det här. Vi kan diskutera huruvida det skall vara</textBlock>
    <textBlock ix="29">2 000 eller 4 000 kr. Om man hyr en lägenhet har man 4 000-kronorsavdraget, och om man har egen villa har man 2 000-kronorsavdraget. Om man sedan kan visa att det är kostnader förenade med det hela får man göra avdrag för dem. Om man t.ex. inreder på ett speciellt sätt är inredningen i det avseendet avdragsgill.</textBlock>
    <textBlock ix="30">Fru talman! Jag yrkar bifall till reservation 11.</textBlock>
  </contentBlock>
  <contentBlock ix="199" page="0">
    <textBlock ix="0">Anf.  153  KENNETH LANTZ (kd):</textBlock>
    <textBlock ix="1">Fru talman! Kristdemokraterna har genom sitt motionsarbete på flera olika sätt påpekat behovet av lägre beskattning på flera områden, vilket jag vill beröra i mitt anförande i dag. Speciellt vill jag lyfta fram motion Sk309, där vi anfört att vin och sprit ej skall ingå i avdragsramen för representation.</textBlock>
    <textBlock ix="2">Det är emellertid inte för att förringa det värde som finns i bl.a. reservation 2 som jag inskränker mig till reservation 7, utan jag anser den vara synnerligen välformulerad.</textBlock>
    <textBlock ix="3">Jag kommer bl.a. att tala om denna avdragsram och yrkar redan nu bifall till reservation 7 under mom. 7. Övriga kristdemokratiska motioner och yrkanden ställer vi oss naturligtvis bakom, men mitt yrkande inskränker sig till reservation 7.</textBlock>
    <textBlock ix="4">Vid en snabb genomläsning av samtliga motionsyrkanden och sammanfattningar av motionerna konstaterar jag ganska snart att behovet kvarstår av lättnader för företagare i allmänhet och småföretagare i synnerhet. I betänkandet försöker utskottet finna svar på och argument för att samtliga yrkanden avslagits i den nu pågående överläggning som finansministern tagit initiativ till. Det var ett lovvärt initiativ, men låt oss inte bli lurade på konfekten. Förväntningarna är höga på att konstruktiva förslag skall födas efter dessa samtal. Konstateras bör dock att intensiteten i samtalen är påfallande låg. Det kan inte vara den högst prioriterade frågan för regeringen när man samlas en handfull gånger och har fyra veckors betänketid mellan sammankomsterna. Vi är många som väntar på besked, och det brådskar. Det borde snart vara tid för konkreta förslag och synbara resultat efter dessa månader som gått sedan första träffen avhölls i början på december 1998.</textBlock>
    <textBlock ix="5">"Skattenivå i företaget, resultatutjämning" heter ett av avsnitten i betänkandet som jag vill belysa, med tanke på att utskottet inte anser sig kunna låta vissa branscher erhålla differentierad beskattning. Men det är ju ofta det man tillåter. Jämfört med övriga europeiska länder kräver svensk skattelag en högre beskattning och strängare miljöregler för bl.a. åkerinäringen. Detta om något är en differentierad åtgärd som hindrar en sund och god utveckling av svensk företagsamhet.</textBlock>
    <textBlock ix="6">Låt mig påminna om dessa regler, som på flera sätt kan drabba Sverige och svensk åkerinäring med så pass negativa reaktioner så att vi förlorar ytterligare företag. Dessa kan komma att "flaggas ut", inte bara fartyg och rederier utan även hjulburna lastare och företag inom åkerinäringen. Med reglerna för samtliga i landet verksamma godsbärare drabbas många av skilda beskattningar. Med andra ord: ge åkernäringen konkurrenskraftigt rättvisa skatteregler framöver!</textBlock>
    <textBlock ix="7">Åkerinäringen och andra företagare förväntar sig förslag från regeringens skattesamtal, och man kan ställa sig frågan: När har regeringen talat färdigt? När kan vi läsa konkreta och trovärdiga förslag som ger företagen bättre förutsättning att driva företag och därmed skapa jobb?</textBlock>
    <textBlock ix="8">Fru talman! Ägarbeskattningen är nästa avsnitt i mitt anförande.</textBlock>
    <textBlock ix="9">Om en person sätter in eget kapital i sitt företag, gör han det då inte i första hand för att få en god tillväxt på sitt kapital? Det gör åtminstone vi privatpersoner. Men det finns också en drivkraft hos företagaren, nämligen att driva sitt företag, som har nämnts tidigare här i kammaren i dag. Drivkraften är att det egna företaget skall få ett grundkapital och ett rörelsekapital att använda. Detta risktagande borde också stimuleras av den svenska skattelagstiftningen.</textBlock>
    <textBlock ix="10">Kristdemokraterna vill därför anföra att vi önskar se åtgärder som skulle säkra tillgången på riskkapital, speciellt med tanke på onoterade, mindre och nya företag. I vårt grannland Danmark finns redan en modell med förlustgarantier om 50 % av riskbolagens placeringar i onoterade bolag.</textBlock>
    <textBlock ix="11">Dubbelbeskattningen av bolagsinkomster som vi fått i Sverige inskränker sig till onoterade företag.</textBlock>
    <textBlock ix="12">Kristdemokraterna hävdar att det borde vara lika självklart att gå vidare så att dessa regler kommer att gälla alla företag som att vi skall sträva efter arbete åt alla människor. Om vi går ut och påstår att vi skall minska arbetslösheten måste vi också ikläda oss ett ansvar som möjliggör för de personer som genom handling visat att de är beredda att gå in under oket att driva ett företag.</textBlock>
    <textBlock ix="13">Riskkapitalförsörjningen måste således åtgärdas om vi i riksdag och regering skall vara trovärdiga och om Sverige skall uppfylla kravet om sänkt arbetslöshet.</textBlock>
    <textBlock ix="14">På motsvarande sätt borde alltså även fåmansföretagen behandlas. Småföretagardelegationens förslag bör genomföras för att på så sätt få till stånd ett bättre företagsklimat i Sverige.</textBlock>
    <textBlock ix="15">Fru talman! Nästa punkt är representationsavdrag för måltider.</textBlock>
    <textBlock ix="16">Det torde inte råda någon tveksamhet om att företagare förlägger många affärsöverläggningar i anslutning till en måltid. Ibland kan det t.o.m. vara tvärtom, att en måltid är inledningen på en givande affärsöverenskommelse och därmed skapande av ännu fler arbetstillfällen. Även om jag yrkar på att avdragsrätten skall begränsas genom att vin och sprit inte skall ingå i avdragsramen, i enlighet med reservation 7 till detta betänkande, borde det vara rimligt att även höja avdragsutrymmet i stället för att sänka det.</textBlock>
    <textBlock ix="17">Vad kan man bjuda någon på för futtiga 90 svenska kronor? Det är väl möjligtvis en tallrik makaroner och falukorv under en kvällsvickning. Det är förunderligt att vi svenskar skall vara förmyndare över vilka måltider som skall vara representation och därmed ha möjlighet att yrka avdrag för en affärsmåltids kostnader.</textBlock>
    <textBlock ix="18">Hösten 1996 halverades avdragsutrymmet till</textBlock>
    <textBlock ix="19">90 kr till en kostnad av 500 miljoner kronor. Det är försumbart i sammanhanget, eftersom jag tror att måltiderna hade blivit desto fler. Jag vidhåller fortfarande att det borde vara en rättvisefråga att skattemedel inte skall avsättas för vin- och spritkonsumtion i anslutning till arbetsplatserna. Genom att begränsa avdragsutrymmet borde det också bli mindre konsumtion och därmed lägre kostnader för polis och sjukvård.</textBlock>
    <textBlock ix="20">Jag anser det vara värdefullt med ett avdragsutrymme som är högre än 90 kr, men detta skulle skapa ännu fler servicearbeten inom hotell- och restaurangnäringen.</textBlock>
    <textBlock ix="21">Jag vill även nämna någonting om yrkesfiskarna, fru talman.</textBlock>
    <textBlock ix="22">En gammal näring i Sverige är fiskeribranschen.</textBlock>
    <textBlock ix="23">Det borde inte råda något tvivel om att vi skall göra allt vi kan för att behålla svenska fiskare i svenska vatten. Det är fel i systemet när utländska fiskebåtar opererar i svenska vatten och dessutom går till svenska hamnar och säljer sina produkter.</textBlock>
    <textBlock ix="24">Kristdemokraterna vill därför införa konkurrensneutralitet för de svenska yrkesfiskarna. Vi anser att det är fel, som vi läser i pressen, att utländska båtar opererar i svenska vatten som har helt andra ekonomiska förutsättningar att avyttra fångsten på ett för svenska konkurrensmöjligheter negativt sätt.</textBlock>
    <textBlock ix="25">Även i detta fall har regeringen krav på sig att snarast prestera ett genomtänkt och bra förslag. Den särskilda utredaren som tillkallades i slutet på 1997</textBlock>
    <textBlock ix="26">har i början av detta år avlämnat sitt arbete. Även i detta sammanhang väntar vi med spänning på regeringens kraftfulla åtgärder till förmån för småföretagande fiskare.</textBlock>
    <textBlock ix="27">Avslutningsvis vill jag också nämna förmögenhetsskatten, fru talman. Den vidrördes här tidigare dels av Moderaternas Hedlund, dels av Per Rosengren.</textBlock>
    <textBlock ix="28">På sikt bör denna skatt avskaffas. Vid en översyn och jämförelse mellan övriga europeiska länder framstår vi som ett dyrt land att inneha förmögenhet i. Det är inte rätt att vi skall hårt beskatta de människor som på ett hårt och ärligt sätt tjänat ihop ett kapital som de kanske har för avsikt att konsumera under den kommande pensionstiden. Med den låga ränta som bankerna för tillfället erbjuder kan det rentav bli så illa att de 30 procentens reavinstbeskattning gör att glädjen och motivationen att spara till den egna ålderdomen helt försvinner. Även om möjligheterna finns att minska förmögenhetsbeskattningen är det ändå en ganska dyr och omständlig skatt.</textBlock>
    <textBlock ix="29">Inom några år skulle vi kristdemokrater gärna se att denna beskattning är helt borttagen. Vi kan inte som ett enskilt land fortsätta att driva en skattepolitik som inte tar hänsyn till utvecklingen i omvärlden.</textBlock>
    <textBlock ix="30">Hur detta skall gå till behöver vi inte debattera här och nu. Viktigast är att vi kommer fram till den gemensamma åsikten att förmögenhetsskatten skall mildras och att vi därmed uppmuntrar människor att behålla sitt kapital i Sverige.</textBlock>
    <textBlock ix="31">Jag vill också avslutningsvis säga att jag ställer mig bakom det Hedlund nämnde angående de förmånliga regler som sambor, till skillnad från gifta par, får åtnjuta. Även Per nämnde detta. Jag går inte in på det djupare.</textBlock>
    <textBlock ix="32">Avslutningsvis yrkar jag alltså bifall till reservation 7.</textBlock>
  </contentBlock>
  <contentBlock ix="200" page="0">
    <textBlock ix="0">Anf.  154  PER ROSENGREN (v) replik:</textBlock>
    <textBlock ix="1">Fru talman! Kenneth Lantz nämnde beskattningen av åkerinäringen. Jag har roat mig med att titta just på utvecklingen när det gäller dieselbeskattning i Tyskland och de nya förslag som nu kommer. De innebär faktiskt att Tyskland kommer att ha en högre dieselskatt än Sverige. Att döma av Kenneth Lantz anförande verkar det som om han tror att svensk åkerinäring skulle ha en högre dieselbeskattning. Så är det alltså inte.</textBlock>
    <textBlock ix="2">Det man från åkerinäringen nu själv hävdar är just att personalkostnaderna skulle vara högre och att de skulle behöva vissa andra regler. Då är vi inne på yrkesfiskaredebatten. Anser kristdemokraterna att man skall använda skatteinstrumentet för att subventionera olika typer av branscher? Hur många branscher ytterligare är man beredd att subventionera?</textBlock>
    <textBlock ix="3">Skall man sänka skatterna på diesel trots att omvärlden har högre skatter och dessutom andra vägavgifter som nu också, framför allt i Tyskland, är på väg upp.</textBlock>
    <textBlock ix="4">Jag skulle vilja ställa en fråga när det gäller dubbelbeskattningen. Det finns inte någon enda undersökning som pekar på att ett borttagande av dubbelbeskattningen skulle skapa ett enda nytt arbetstillfälle. Snarare visar det sig att så inte är fallet, dvs. att det inte skapar någonting. De undersökningar som är gjorda har ju visat att det inte påverkar sysselsättningen. Det gäller kanske något annat. Det är signaler av annan natur till näringslivet. Det handlar om symbolfrågor. Jag tycker att det är lite väl kostsamt att kasta ut mellan 8 och 15 miljarder på rena symbolfrågor.</textBlock>
    <textBlock ix="5">Ni nämner alkohol i er reservation när det gäller representationsavdragen, Kenneth Lantz. Gäller det också lättöl? Kenneth Lantz talar i anförandet om vin och sprit. Förut var starköl tillåtet. Vill ni gå tillbaks till det?</textBlock>
    <textBlock ix="6">Han sade också att kostnaderna för polis och sjukvård skulle minska om man förbjöd avdrag för alkohol vid representation. Låt säga att avdragsgränsen ligger kvar på 90 kr, som räcker till falukorv.</textBlock>
    <textBlock ix="7">Menar Kenneth Lantz att människor skulle dricka så mycket alkohol på representationskontot att det skulle orsaka stora kostnader för sjukvården och för polisen?</textBlock>
  </contentBlock>
  <contentBlock ix="201" page="0">
    <textBlock ix="0">Anf.  155  KENNETH LANTZ (kd) replik:</textBlock>
    <textBlock ix="1">Fru talman! Två minuter räcker föga för att återkomma till detta. Vi får kanske fortsätta på denna debatt vid något senare tillfälle, Per och jag. Det gör jag med nöje.</textBlock>
    <textBlock ix="2">Fru talman! Jag bor nere i Helsingborg. Det är inte ovanligt att jag förflyttar mig mellan Malmö och</textBlock>
    <textBlock ix="3">Helsingborg på motorvägen, och jag åker även ner till</textBlock>
    <textBlock ix="4">Trelleborg och Ystad. Jag konstaterar dagligen när jag är ute och kör på dessa vägar att de flesta fordon inte längre kommer från de tyska vägarna. Det är i allt högre grad polska bilar som trafikerar vägarna.</textBlock>
    <textBlock ix="5">Vad ägarna till dessa företag kommer ifrån förtäljer inte historien, men det är i allt högre grad polska trafikanter som trafikerar de skånska vägarna.</textBlock>
    <textBlock ix="6">Genom det fria cabotaget har vi fått en helt annan situation för de åkerier som finns i Sverige i dag. Det finns begränsningar. Jag skulle kunna fördjupa mig väldigt mycket i detta, men låt mig inte göra det. Låt mig bara nämna att det finns regler som möjliggör för en polsk gammal lastbil att köra rakt in i Malmö centrum, medan en svensk modern Volvo hindras av miljöskäl. Det är bl.a. här vi skulle vilja ha lättnader.</textBlock>
    <textBlock ix="7">Jag vill, precis som Per nämner, verkligen se att vi sänker personalskatterna. Även om han politiskt inte delar min uppfattning kan jag säga att det är en lägre personalbeskattning som skapar ännu fler sysselsättningstillfällen i vårt land. Det är det viktigaste och absolut säkraste sättet att höja sysselsättningen i vårt land.</textBlock>
    <textBlock ix="8">Per Rosengren frågade vilka branscher vi skall subventionera. Vi skall inte subventionera någon speciell bransch, utan vi skall subventionera småföretagare och företagarnäringen i vårt land. Det kommer att skapa möjligheter för ett bättre Sverige.</textBlock>
  </contentBlock>
  <contentBlock ix="202" page="0">
    <textBlock ix="0">Anf.  156  PER ROSENGREN (v) replik:</textBlock>
    <textBlock ix="1">Fru talman! Det är väldigt intressant att den polska åkerinäringen nu skall bli måttstock för den svenska beskattningen. Det är trots allt miljöbeskattningen det handlar om. Det är de polska miljöreglerna och den polska nivån när det gäller att skydda miljön som vi skall anpassa oss efter. Jag kan inte uppfatta Kenneth Lantz svar på något annat sätt. Då kanske också lönenivån skall anpassas efter de baltiska lönenivåerna? Då skulle vi säkert också få högre sysselsättning.</textBlock>
    <textBlock ix="2">Så kan man inte resonera. Framför allt på miljösidan måste vi ha en beskattning som gör att vi kommer åt detta. Nu hävdar man plötsligt att det är de polska åkerierna som vi skall jämföra oss med, när det förut har varit de tyska. Tyskarna har nu insett miljöproblematiken och skall faktiskt minska landsvägstransporterna och gå över till mer miljövänliga transporter.</textBlock>
    <textBlock ix="3">När de börjar agera på det sättet skall vi i stället börja jämföra våra regler med de polska reglerna, som inte tyder på någon miljömedvetenhet. Jag tycker att det är att ge efter ganska ordentligt.</textBlock>
    <textBlock ix="4">Jag fick inget konkret svar när det gäller dubbelbeskattningen. Är det så att kristdemokraterna anser att mellan 8 och 15 miljarder är väl använda pengar, när denna ändring enligt alla utredningar inte skapar några nya jobb? Att ta bort dubbelbeskattningen är i stort sett att skattebefria utdelningar. Vad man prioriterar är alltså skattebefrielse på arbetsfria inkomster.</textBlock>
    <textBlock ix="5">Jag måste säga att jag är lite förvånad när jag hör kristdemokraterna uttala sig om detta.</textBlock>
  </contentBlock>
  <contentBlock ix="203" page="0">
    <textBlock ix="0">Anf.  157  KENNETH LANTZ (kd) replik:</textBlock>
    <textBlock ix="1">Fru talman! Vi talar om svensk arbetskraft. Jag respekterar de polska åkarna och den arbetskraft som finns där nere, men det är svensk arbetskraft vi pratar om, och det är svenska regler som vi vill förbättra.</textBlock>
    <textBlock ix="2">Jag kommer inte att agera för att vi skall få ännu fler polska aktörer. Vi har det fria cabotaget i dag i vårt land. Låt oss se till att vi också får behålla svensk åkerinäring.</textBlock>
    <textBlock ix="3">Jag tror att en gynnsammare beskattning av det kapital som finns i företagen - riskkapitalet - påverkar också de svenska åkarna. Dubbelbeskattningen är inte minst viktig. Det kanske inte skapar så extremt många nya arbetstillfällen, men det kommer inte minst att bespara oss en utflyttning av företagare. Det tror jag att både Per Rosengren och övriga här i kammaren inser. Ökade och förbättrade sysselsättningsmöjligheter och förbättrad möjlighet att driva företag i Sverige kommer att bespara oss en utflyttning av ännu fler företag.</textBlock>
  </contentBlock>
  <contentBlock ix="204" page="0">
    <textBlock ix="0">Anf.  158  ROLF KENNERYD (c):</textBlock>
    <textBlock ix="1">Fru talman! Beskattningsområdet ligger för närvarande i ganska stor utsträckning i träda beroende på de pågående skattesamtalen. Det gäller också det ämnesavsnitt som vi har anledning att diskutera i dag</textBlock>
    <textBlock ix="2">- företags- och kapitalbeskattningen. Det är i och för sig ganska naturligt att det är på det sättet, om vi nu vill ha ett samlat långsiktigt skattepaket som ger tydliga signaler inför framtiden för alla beslutsfattare.</textBlock>
    <textBlock ix="3">Det är också viktigt att detta långsiktiga, breda skattepaket får en bred partipolitisk uppslutning. Om det skall vara möjligt måste det här naturligtvis få ta lite tid. Men i det perspektivet är det oerhört viktigt att de här samtalen snabbt inriktas på att man skall åstadkomma substans och att man verkligen ger de signaler som är så viktiga för beslutsfattare. Det gäller både individer och företagsledare och dem som på annat sätt är ansvariga för företagens utveckling.</textBlock>
    <textBlock ix="4">Jag hoppas att det blir så, och jag skall försöka medverka till det, eftersom vi har upplevt alldeles för många otydliga och spretiga signaler från olika aktörer på det politiska området när det gäller skatter.</textBlock>
    <textBlock ix="5">Jag skall uppehålla mig en kort stund vid två saker i det här betänkandet. Det ena är ägarbeskattningen.</textBlock>
    <textBlock ix="6">Det andra är yrkesfiskaravdraget.</textBlock>
    <textBlock ix="7">Trots den ordväxling som har föregått det här anförandet om behovet av ägarbeskattning tror jag att det är oerhört angeläget att vi så fort som möjligt får signaler om att den dubbelbeskattning som vi för närvarande har skall elimineras ur det svenska skattesystemet.</textBlock>
    <textBlock ix="8">När det gäller yrkesfiskaravdraget vill jag redovisa att vi i skatteutskottet besökte en fiskeauktion i</textBlock>
    <textBlock ix="9">Göteborg i förrgår. Det var mycket intressant att se den verksamheten. Det enda politiska budskap som de, mycket försynt men ändå mycket tydligt, förmedlade var att vi skulle se till att ge dem konkurrenskraftiga förutsättningar, framför allt jämfört med deras danska fiskarbröder. Det som man mycket entydigt förordade var just införandet av ett yrkesfiskaravdrag enligt den s.k. danska modellen.</textBlock>
    <textBlock ix="10">Med den här korta pläderingen, fru talman, vill jag yrka bifall till reservationerna nr 2 och 9.</textBlock>
    <textBlock ix="11">Avslutningsvis vill jag kortfattat beröra ett ämnesområde som borde ha varit med i det här betänkandet. Det är hänförligt till generationsskiftesproblematiken i de små företagen. Det är speciellt inriktat på reavinstbeskattningen av näringsfastigheter, som ju har en lång historia. En del av oss har varit med om att fatta beslut i en tidig del av det här decenniet om mycket långtgående övergångsregler som nu håller på att ebba ut.</textBlock>
    <textBlock ix="12">Nu kan vi se de skadliga effekterna av detta i form av att alltfler näringsfastigheter av skatteskäl går till försäljning. Det gäller fastigheter som inte skulle försäljas om inte just dessa skattemässiga skäl hade förelegat. Det har dessutom gått så långt att mindre seriösa fastighetsmäklare åberopar detta som en faktor för att man i dag skall fatta beslut om att sälja sin näringsfastighet utan att man i tillräcklig omfattning har övervägt det.</textBlock>
    <textBlock ix="13">Vi har sedan länge krävt att man skall förlänga övergångsreglerna i avvaktan på den utredning som behöver genomföras för att man långsiktigt skall kunna lösa frågan om reavinstbeskattningen på näringsfastigheter.</textBlock>
    <textBlock ix="14">Anledningen till att denna fråga inte finns med i det här betänkandet är att regeringspartiet har utbett sig om betänketid för att överväga om man skall medverka till en sådan förlängning som vi har begärt och som vi faktiskt också har blivit utlovade av regeringen så sent som för ungefär ett år sedan.</textBlock>
    <textBlock ix="15">Min fråga till Lars U Granberg blir därför: När kan den här betänketiden förväntas ha löpt ut?</textBlock>
    <textBlock ix="16">(forts.)</textBlock>
    <textBlock ix="17">Ajournering</textBlock>
  </contentBlock>
  <contentBlock ix="205" page="0">
    <textBlock ix="0">Kammaren beslutade kl. 17.54 att ajournera förhandlingarna till kl. 19.00 för middagsuppehåll.</textBlock>
    <textBlock ix="1">Återupptagna förhandlingar</textBlock>
  </contentBlock>
  <contentBlock ix="206" page="0">
    <textBlock ix="0">Förhandlingarna återupptogs kl. 19.00.</textBlock>
  </contentBlock>
  <contentBlock ix="207" page="0">
    <textBlock ix="0">10 §  (forts.) Allmänna motioner om företagsoch kapitalbeskattning (forts. SkU11)</textBlock>
  </contentBlock>
  <contentBlock ix="208" page="0">
    <textBlock ix="0">Anf.  159  JOHAN PEHRSON (fp):</textBlock>
    <textBlock ix="1">Herr talman! Folkpartiet lade under den allmänna motionstiden fram ett förslag om en skattereform i fyra steg. Denna innebar sammanlagda strategiska skattesänkningar på 65 miljarder över en fyraårsperiod. Inriktningen var tydlig: Vår framtida välfärd hänger på hur väl vi kan skapa förutsättningar för tillväxt och ökat företagande i vårt land. Den största orättvisan i vårt land är ändå den mellan dem som har ett jobb och dem som faktiskt inte har det. Arbetslösheten skapar maktlöshet.</textBlock>
    <textBlock ix="2">Folkpartiet står nu liksom i höstas självklart bakom vår skattemotion och samtliga våra reservationer i utskottet. I dag väljer jag dock, för att underlätta riksdagsbehandlingen, att yrka bifall endast till en reservation.</textBlock>
    <textBlock ix="3">Skattesystemets utformning och stabilitet spelar en central roll för att skapa goda förutsättningar för tillväxt i Sverige. Fler och växande företag är nödvändigt enligt de flesta. Ändå saknas det majoritet för att vidta de nödvändiga åtgärderna, åtgärder som går ut på att anpassa skattesystemet till en omvärld i ständig förändring.</textBlock>
    <textBlock ix="4">Det som hittills kommit fram av vad som väntas i vårbudgeten är inte tillräckligt för att komma till rätta med bristen på företag och nya jobb i vårt land. Ända sedan 1994 har socialdemokraterna talat och talat om förbättringar vad det gäller företags- och kapitalbeskattning. Sedan valet är regeringen dessutom än mer beroende av partier som är tveksamma till tillväxt i ekonomin eller närmast fientliga till marknadsekonomins funktionssätt. Vad som krävs är en offensiv i detta trängda läge.</textBlock>
    <textBlock ix="5">När Sverige i den senaste skattereformen beslutade om sänkt bolagsskatt till 28 % blev effekten efter några år att skatteinbetalningarna nästan fördubblades. Ett skäl till detta är att företagen väljer att redovisa mer av sina vinster i vårt land tack vare den relativt låga bolagsskatten. Alltså: Sänkt skatt på företagande kan ge högre skatteinkomster, och det är detta vårt land så väl behöver.</textBlock>
    <textBlock ix="6">Irland passerade nyligen Sverige i produktionsvärde per invånare. Här har man varit ännu mer offensiv på detta område. Genom en medveten satsning på företagande och goda förutsättningar för detta har industriproduktionen på Irland ökat med 145 % under</textBlock>
    <textBlock ix="7">90-talet, medan den ökat med endast 12 % inom EU i genomsnitt. Satsningar på företagande och fler nya jobb lönar sig.</textBlock>
    <textBlock ix="8">Men rejäla förbättringar och offensiva satsningar måste också kosta något i det korta perspektivet -</textBlock>
    <textBlock ix="9">även om bättre företagsklimat förbryllande ofta endast handlar om attitydförändringar och regelförenklingar för företag, något som vi tidigare debatterat i kammaren. Således bör det begränsade utrymme för skattesänkningar som finns i form av ett sannolikt överskott i statens finanser efter avbetalning på statsskulden användas till strategiska skattesänkningar för fler nya jobb.</textBlock>
    <textBlock ix="10">Herr talman! Jag skulle vilja peka på några exempel där det är önskvärt att offensivt och strategiskt sänka skatten för att öka möjligheterna till tillväxt och fler nya företag.</textBlock>
    <textBlock ix="11">Folkpartiet har under en rad av år krävt att skattevillkoren för fåmansbolag förbättras. Dessa har i decennier diskriminerats jämfört med de noterade företagen. Reglerna upplevs med rätta som både orättvisa och krångliga. Regeringen aviserar i sin propositionsförteckning att de s.k. stoppreglerna till viss del skall slopas och ersättas med allmänna regler.</textBlock>
    <textBlock ix="12">Vi är självklart positiva till detta men avvaktar de konkreta förslag som vi förväntar oss skall presenteras.</textBlock>
    <textBlock ix="13">Det faktum att fåmansbolagen träffas av strängare skatteregler när det gäller reavinster och utdelningar borde enligt Folkpartiets uppfattning ha kunnat åtgärdas för länge sedan. I avvaktan på konkreta förslag har Folkpartiet föreslagit en tillfällig lösning, nämligen att utdelningen i fåmansbolag, efter det att ägaren tagit ut lön ungefär motsvarande vad en anställd i branschen tjänar, skall beskattas som kapitalinkomst.</textBlock>
    <textBlock ix="14">Det är ett mysterium att man kan ha en särskild straffskatt på investeringar när vi behöver mer av just detta. Oavsett hur man lägger orden i munnen och tycker illa om att ta bort skatten på aktieutdelningar är det ändå ett faktum att skatten på den utdelade vinsten redan är betald en gång, och jag tycker inte att man skall behöva skatta dubbelt. Det borde säga sig självt att det är negativt att ha en av de högsta sammantagna aktiebeskattningarna i världen, om man tar med beskattningen i alla led.</textBlock>
    <textBlock ix="15">Svårigheter att erhålla riskvilligt kapital är en ständig källa till bekymmer för många småföretagare.</textBlock>
    <textBlock ix="16">Den enskilt viktigaste åtgärden för att öka tillgången till riskvilligt kapital är därför kanske att slopa den s.k. dubbelbeskattningen på aktier. Den gör det svårt att anskaffa riskkapital. Den gör det svårt för småföretag att själva växa med sitt eget kapital.</textBlock>
    <textBlock ix="17">Herr talman! Samlat kapital hos många människor i vårt land är en viktig säkerhetsbuffert och en god källa för investeringar. Sveriges välstånd har byggt på att vi accepterat och utnyttjat de möjligheter som ekonomiskt utbyte med omvärlden erbjuder. Nu förändras omvärlden, och därför är det också dags att förändra kapitalskatten i form av förmögenhetsskatt.</textBlock>
    <textBlock ix="18">Folkpartiet har föreslagit att denna stegvis skall avskaffas under mandatperioden. Eftersom detta är en märklig specialskatt på dem som har sparade pengar bör man kanske se över i vilken ordning man skall ta det. Till en början tycker vi att man skall ta bort den sambeskattning som sker och som diskriminerar människor som väljer att t.ex. gifta sig. Vi tycker också att fribeloppet till en början skall höjas till 1,2</textBlock>
    <textBlock ix="19">miljoner kronor i stället för nuvarande belopp. Detta blir dessutom en väldigt stor lättnad för många människor som inte har något kapital men som råkar bo i bostäder med höga förväntningsvärden på realisationsvinster.</textBlock>
    <textBlock ix="20">Med dessa tre områden vill jag belysa att det finns strategiska områden som vi måste satsa på när det finns ett begränsat utrymme för skattesänkningar. Det är nödvändigt om vi skall kunna möta de utmaningar som Sverige står inför när omvärlden har förändrats.</textBlock>
    <textBlock ix="21">Härmed, herr talman, yrkar jag bifall till reservation nr 2.</textBlock>
  </contentBlock>
  <contentBlock ix="209" page="0">
    <textBlock ix="0">Anf.  160  LARS U GRANBERG (s):</textBlock>
    <textBlock ix="1">Herr talman! Vi debatterar nu betänkandet SkU11, vilket handlar om de motioner från den allmänna motionstiden som handlar om företagsskatterna men också om synen på det rådande företagsklimatet i vårt land och vad som bör göras för att förbättra detta vad avser skatter för företagen.</textBlock>
    <textBlock ix="2">Att tillväxt och ett gott företagsklimat är viktigt råder det inget tvivel om. Men om debatten enbart fokuseras på skattesänkningar tror jag att ett sådant perspektiv tyvärr kommer att visa sig snävt. Att dra slutsatsen att sänkta skatter oavkortat skulle leda till en förbättrad tillväxt och ett bättre företagsklimat i vårt land är, som jag ser det, att föra in skattepolitiken på en okänd och oklar väg.</textBlock>
    <textBlock ix="3">I dag, herr talman, är Asienkrisen fortfarande kännbar. Om man tar en titt i riksdagens protokoll kan man se att för ett år sedan var de då snabbt växande ekonomierna i Sydostasien de stora förebilderna för många ledamöter här i riksdagens kammare, bl.a.</textBlock>
    <textBlock ix="4">när vi debatterade företagsskatterna. Många menade att vi borde ta efter recepten från dessa länder, vilket skulle leda till att tillväxten sköt fart och att företagsklimatet blev mycket bättre även i Sverige. Men, herr talman, det vi i dag kan se är att tillväxten i de länder som många vill hålla högt, som någon sorts föredöme i hur tillväxt och företagsklimat skall skapas, till slut visat sig vara något helt annat än ekonomisk och social uthållighet. I stället för att vara förebilder har de här länderna hamnat i ett läge där man brottas med politiska kriser och där sociala missförhållanden och problem blottas.</textBlock>
    <textBlock ix="5">Herr talman! Man vill ibland även önska sig tillbaka till de gamla goda dagarna i Sverige. Varför inte då ta en titt på rekordåren för tillväxt på 50- och 60-</textBlock>
    <textBlock ix="6">talen. Det var en tid då tillväxten skapade en ökad efterfrågan på högre materiell levnadsstandard, vilket skapade resurser som kunde användas för en snabb utbyggnad av utbildning, vård och social trygghet.</textBlock>
    <textBlock ix="7">Men även den här tiden hade som myntet två sidor.</textBlock>
    <textBlock ix="8">Man kan bl.a. klart och tydligt se spår av rovdriften på våra naturresurser.</textBlock>
    <textBlock ix="9">Visst finns det avtryck i den kris som vi som land också har gått igenom. Men såren i svensk ekonomi har klart och tydligt fördjupats ytterligare och blivit tydligare under tider av kraftiga skattesänkningar. Det synsätt som rått har varit att just sänkta skatter är den enda vägen till ökad tillväxt och ett bättre företagsklimat. Då tillväxtpolitiken även i det här landet fördes in på en oklar och okänd väg blev resultatet nästintill detsamma som det har blivit i Asien, ekonomisk instabilitet och sociala missförhållanden.</textBlock>
    <textBlock ix="10">Problemen växte. Det finns alltså klara likheter mellan krisen i Sydostasien och den kris som vi som land har tagit oss igenom.</textBlock>
    <textBlock ix="11">Herr talman! Jag tror att det är bra att vi debatterar företagsskattefrågorna. Men vi måste också våga ta en titt utanför det område som skatteutskottet vakar över för att finna lösningar som ger ett bättre företagsklimat och ökad tillväxt i vårt land. Miljö, utbildningsnivå och skolan i övrigt, vård och omsorg är också delar som man måste väga in för att få en politik som ger ett bättre företagsklimat och en bättre långsiktig tillväxt. Därför känns det skönt att betänkandet visar att ett noggrant arbete sker i form av utredningar och utvärderingar av remissvar på departementen.</textBlock>
    <textBlock ix="12">Vissa frågor ur det betänkande som vi nu debatterar kommer att beröras på ett eller flera sätt. Arbetet med frågorna går vidare vad gäller regelförenkling för småföretagen, och på skattesidan handlar arbetet om att slopa merparten av de s.k. stoppreglerna för fåmansföretagen.</textBlock>
    <textBlock ix="13">Sedan har vi den s.k. Förenklingsutredningen som fortsätter sitt arbete med att försöka åstadkomma enklare skatteregler för enskilda näringsidkare och handelsbolag. Samtidigt fortsätter arbetet med de förenklingsförslag som Småföretagsdelegationen lagt fram.</textBlock>
    <textBlock ix="14">Parallellt med det här noggranna arbetet fortsätter också skatteöverläggningarna. Det är en diskussion som säkert kommer att påverka de frågor vi debatterar i dagens betänkande. I de här överläggningarna skall man speciellt ta en titt på hur skattepolitiken skall användas för att förbättra förutsättningarna för en högre och långsiktigare tillväxt och sysselsättning.</textBlock>
    <textBlock ix="15">Man undersöker hur man stimulerar arbete, företagande, utbildning och sparande. Sedan skall allt detta sammanföras med sund samhällsekonomi och starka offentliga finanser.</textBlock>
    <textBlock ix="16">Det får inte äventyra den höga kvaliteten inom skolan, vården och omsorgen. Det får inte heller leda till att klyftorna ökar i vårt samhälle. Målet är att knyta samman de sakfrågor och områden som hör hemma i diskussioner rörande ett bättre företagsklimat och långsiktig tillväxt. Där hör företagsskatten självklart hemma.</textBlock>
    <textBlock ix="17">När det sedan gäller reservationerna, herr talman, pågår som sagt var ett flertal utredningar, och andra utredningsförslag bereds vidare. Det har ett avgörande inflytande på den fortsatta behandlingen av de frågor som reservanterna tar upp i sina frågeställningar. Därför anser vi från socialdemokraterna att det arbete som pågår för att på ett bättre sätt belysa de olika sakfrågorna bör få fortsätta, om vi nu inte tar ställning till dem, så att vi får möjlighet att komma tillbaka till en förnyad debatt med ett bättre och mer samlat underlag för beslut. Det gäller förstås också de frågor som hör hemma i skattesamtalen.</textBlock>
    <textBlock ix="18">Låt mig ändå reflektera över en del reservationer.</textBlock>
    <textBlock ix="19">När det gäller konkurrenssituationen i förhållande till andra länder bör det sägas att vi i Sverige har en konkurrenskraftig företagsskattenivå på 28 %. Den kan jämföras med Storbritanniens som ligger på 31 %</textBlock>
    <textBlock ix="20">eller Nederländernas på 35 %. När det sedan gäller</textBlock>
    <textBlock ix="21">Tyskland skall man nog vara lite avvaktande på grund av deras arbete med ett förslag till en bolagsskatt på</textBlock>
    <textBlock ix="22">35 %.</textBlock>
    <textBlock ix="23">När det gäller yrkesfiskaravdraget delar jag uppfattningen att det tar lång tid att få fram ett utrett underlag till beslut i frågan. Det var just en begäran från Sveriges riksdag. Men nu när utredningen är klar och beredningen av frågan fortgår känner vi att det skulle se underligt ut om vi skyndade på den, eftersom vi från riksdagen beställt ett så belyst underlag som möjligt just för att vi här i kammaren skall kunna enas om ett beslut i den här långdragna frågan. Vi socialdemokrater vill därför avvakta den pågående beredningen.</textBlock>
    <textBlock ix="24">Förmögenhetsskatterna är också en del i de skatteöverläggningar som hålls mellan regeringen och de andra partierna. Därför vill inte jag nu gå in i någon form av ställningstagande. Men regeringen har deklarerat att man under den här mandatperioden kan tänka sig att göra ändringar i förmögenhetsskatterna.</textBlock>
    <textBlock ix="25">Frågan om begreppet arbetande kapital och den gränsdragning som finns mellan olika aktieslag i förmögenhetsbeskattningen tycker jag det är bra om vi försöker följa upp så mycket som möjligt så att, som reservanterna säger, de som skall betala verkligen betalar förmögenhetsskatt. Här har utskottet också drivit på och krävt av regeringen att man skall göra en ordentlig genomlysning av problemet för att hitta en långsiktig lösning.</textBlock>
    <textBlock ix="26">En god tillväxt och ett bra företagsklimat är något som alla i den här kammaren vill uppnå, men det finns en ganska så stor skillnad i synen på vad som bör göras. Vissa anser att vi har ett dåligt företagsklimat med alldeles för höga skatter på företagen.</textBlock>
    <textBlock ix="27">Frågorna blir då: Hur kan det komma sig att vi nu kan blicka tillbaka på ett år då vi har fått drygt 100 000</textBlock>
    <textBlock ix="28">nya arbeten och där räntan och inflationen ligger rekordlågt? Hur kan det komma sig i ett företagsklimat som är så dåligt som vissa säger? Hur kan det komma sig att Sweden Agency, ett företag som arbetar med utländska investeringar i Sverige, ger Sverige högsta betyg när det gäller satsning på forskning och utveckling, ökat sparande inom landet, antal elever per lärare, hänsyn till aktieägare, socialt ansvarstagande, antal verksamma patent, m.m.? Skulle det vara ett bevis på ett land som har dåligt företagsklimat och dåliga förutsättningar för en långsiktig tillväxt?</textBlock>
    <textBlock ix="29">Med det, herr talman, yrkar jag bifall till utskottets hemställan och avslag på reservationerna.</textBlock>
  </contentBlock>
  <contentBlock ix="210" page="0">
    <textBlock ix="0">Anf.  161  CARL ERIK HEDLUND (m) replik:</textBlock>
    <textBlock ix="1">Herr talman! Jag noterade att jag skulle börja med att ge Lars U Granberg en eloge. Det är första gången en företrädare för socialdemokraterna i en debatt om företagsskatter inte säger att vi har det bästa företagarklimatet och att vi har det så fantastiskt här. Lars</textBlock>
    <textBlock ix="2">U Granberg sade vid flera tillfällen att han är positiv till att vi skall förbättra företagarklimatet. Då finns det ju mer att göra. Tidigare har det inte funnits någonting enligt andra företrädare.</textBlock>
    <textBlock ix="3">Men mot slutet kom vi tillbaka till att det är så bra i det här landet. Det växer så det knakar. Det är inte en bild som överensstämmer med vad de upplever som jobbar i näringslivet, framför allt är det inte en bild som stämmer med de företag som flyttar ut ur landet och de företagare som säljer och flyttar ut ur landet. Vi har ju haft den här utflyttningen länge.</textBlock>
    <textBlock ix="4">Jag skulle vilja fråga Lars U Granberg: Varför finns det så få mellanstora företag i Sverige nuförtiden? Jämfört med praktiskt taget alla länder som jag känner till har vi en extrem struktur. Vi har många små företag, extremt små företag. Sedan har vi ett antal stora företag. Däremellan har vi ingenting. Det är det som är kärnan för att det skall kunna bli tillväxt, att vi har mellanstora företag. Men de har försvunnit. Tror Lars U Granberg att det finns något samband mellan bl.a. skatten på förmögenhet, dubbelbeskattning, arvsskatt och sådant och att dessa företag har lämnat landet?</textBlock>
  </contentBlock>
  <contentBlock ix="211" page="0">
    <textBlock ix="0">Anf.  162  LARS U GRANBERG (s) replik:</textBlock>
    <textBlock ix="1">Herr talman! Carl Erik Hedlund säger att jag först var kritisk till det företagsklimat som råder och att jag sedan kom tillbaka och hyllade det. Jag tror att man som politiker skall passa sig för att hamna i en sorts fålla där allting är bra. Även det som är bra kan ju förbättras. Vad jag har visat är lite siffror som nyligen har presenterats - inte från Regeringskansliet utan från andra, ganska opartiska, personer och institut.</textBlock>
    <textBlock ix="2">Carl Erik Hedlund nämnde företagssidan men jag vill inte gå in på den saken. Det här är ju en del av de skattediskussioner som vi har. Vi vill hitta fram till en bred uppgörelse här i kammaren för att kunna förbättra, och kanske också utveckla, de små företagen så att de blir större; detta för att få fler medelstora företag.</textBlock>
    <textBlock ix="3">En intressant fråga som jag skulle vilja ställa till</textBlock>
    <textBlock ix="4">Carl Erik handlar om det här med neutralitet mellan olika länder och skatter för företagen. I en interpellationsdebatt i går med moderaten Olle Lindström och näringsministern drev Olle Lindström linjen att man skulle harmonisera skatterna med Ryssland. Det är en intressant vinkel vad gäller den moderata politiken om man nu har övergett Nya Zeeland för att i stället vända sig till Ryssland. En liten kommentar skulle vara bra, Carl Erik Hedlund!</textBlock>
  </contentBlock>
  <contentBlock ix="212" page="0">
    <textBlock ix="0">Anf.  163  CARL ERIK HEDLUND (m) replik:</textBlock>
    <textBlock ix="1">Herr talman! Jag har ingen anledning att gå in på den debatten eftersom jag inte deltog i den. Jag har inte heller lyssnat på den eller läst referatet. För egen del, och även för Moderata samlingspartiets del, kan jag dock säga att vi inte strävar efter någon skatteharmonisering över huvud taget, vare sig med Ryssland eller inom EU. I stället tycker vi att länder skall kunna konkurrera med effektiva och bra skattesystem. Med denna institutionella konkurrens kan de länder som har den bästa mixen lyckas bra.</textBlock>
    <textBlock ix="2">Jag fick inget annat svar på min fråga annat än något om att diskussioner nu är på gång utanför denna kammare - utanför riksdagen där valda ombud för</textBlock>
    <textBlock ix="3">Sveriges folk skall prata och bestämma saker och ting. Eftersom höga vederbörande - partiledare eller företrädare för partierna och regeringsföreträdare -</textBlock>
    <textBlock ix="4">sitter i ett annat rum och diskuterar skall de 349 ledamöterna inte ha någon uppfattning. Det kunde väl vara en vägledning för de här förhandlarna om riksdagen fattade beslut i någon av de frågor som vi har lagt fram. I stället säger man att utredningar är på gång etc.</textBlock>
    <textBlock ix="5">Det är konstigt att det alltid utreds så mycket när det skall göras förbättringar för företagen. När det däremot gäller försämringar brukar det vara fråga om omedelbara stoppregler, retroaktiv beskattning osv.</textBlock>
    <textBlock ix="6">Detta tyder på en attityd som inte är särskilt trevlig.</textBlock>
    <textBlock ix="7">Sedan har jag en fråga om någonting helt annat som berör både Lars U Granbergs och mitt intresse för idrotten. Det gäller frågan om avdrag för sponsring som tas upp i en av motionerna. Vem är bäst att bedöma om en sponsringsinsats är till nytta för företaget - företaget och företagsledningen eller skattemyndigheten? Företaget står faktiskt för 72 % av kostnaden!</textBlock>
  </contentBlock>
  <contentBlock ix="213" page="0">
    <textBlock ix="0">Anf.  164  LARS U GRANBERG (s) replik:</textBlock>
    <textBlock ix="1">Herr talman! Jag tar den sista frågan först. Jag tror att det är farligt att gå den väg som moderaterna vill gå. Det skulle öppna för möjligheter att yrka på avdrag i stort sett för gåvor. Det är den verkan som det skulle få. Mitt svar på frågan är att jag än i dag vill hålla fast vid att skattemyndigheterna är bäst på att bedöma detta. Jag tror nämligen mera på den modellen.</textBlock>
    <textBlock ix="2">Sedan gäller det skattesamtalen. Att Carl Erik</textBlock>
    <textBlock ix="3">Hedlund kan tycka att det är dumt att jag inte här kan slå fast en linje för vad vi socialdemokrater på många områden tycker i denna kammare är något som må stå för honom. Å andra sidan är Carl Erik Hedlunds parti också inbjudet till skattesamtalen. Ni får ju delta i dem och därmed påverka och vara med. Därför kan jag inte förstå kritiken på den punkten.</textBlock>
    <textBlock ix="4">Vi kommer att hamna i den situationen att vi senare får diskutera de här frågorna; det är jag ganska övertygad om. Jag hoppas att moderaterna då finns med i de samtalen.</textBlock>
    <textBlock ix="5">Skatteharmoniseringen tog jag upp. I reservation 1</textBlock>
    <textBlock ix="6">kritiserar ni den bolagsskatt som finns. Ni tycker att den är för hög. Det har ju varit en liten debatt om den saken här mellan Per Rosengren och Kristdemokraternas och Moderaternas företrädare. Ni tycker, som sagt, att bolagsskatten är för hög. Av detta drog jag slutsatsen - Carl Erik Hedlund kan ju läsa protokollet</textBlock>
    <textBlock ix="7">- att Moderaterna har uttalat att man vill harmonisera skatterna med Ryssland. Man har lämnat Nya Zeeland och väljer i stället Ryssland.</textBlock>
  </contentBlock>
  <contentBlock ix="214" page="0">
    <textBlock ix="0">Anf.  165  ROLF KENNERYD (c) replik:</textBlock>
    <textBlock ix="1">Herr talman! Lars Granberg delgav oss en del synpunkter på jämförelser mellan å ena sidan 60- och</textBlock>
    <textBlock ix="2">70-talen och å andra sidan nuläget när det gäller tillväxt och företagsklimat. Så långt håller jag gärna med</textBlock>
    <textBlock ix="3">Lars Granberg. Det är naturligtvis en ganska komplicerad helhetsbild som reglerar detta, med många ingående faktorer. Jag kan t.o.m. vara med så långt som till att det kanske är så att skattefrågorna har tillmätts alltför stor betydelse i den allmänna debatten. Ändå är det väl så att framför allt internationaliseringen, som betydligt har ändrat förutsättningarna från dåtid till nutid, gör att skattefrågorna har väsentligt större betydelse nu än vad de hade då, främst med avseende på de lättrörliga skattebaser som vi bl.a.</textBlock>
    <textBlock ix="4">behandlar i det här betänkandet. Det gäller då exempelvis förmögenhetsbeskattningen och kapitalbeskattningen i vid bemärkelse; här närmast exemplifierat med lättnader i ägarbeskattningen.</textBlock>
    <textBlock ix="5">Tveklöst är det väl så att det bara finns en riktning för Sveriges vidkommande när det gäller den harmonisering som ändå måste ske framöver. Det är närmast takten i denna förändringsprocess som det är fråga om. Jag skulle gärna vilja höra Lars Granbergs reaktion på detta resonemang. Dessutom vill jag erinra om frågan i mitt huvudanförande, vilken jag inte behöver upprepa.</textBlock>
  </contentBlock>
  <contentBlock ix="215" page="0">
    <textBlock ix="0">Anf.  166  LARS U GRANBERG (s) replik:</textBlock>
    <textBlock ix="1">Herr talman! Jag tar Rolf Kenneryds fråga först.</textBlock>
    <textBlock ix="2">Egentligen hör den hemma i ett annat betänkande.</textBlock>
    <textBlock ix="3">Rolf Kenneryd kanske kan dra sig till minnes att den frågan var lite av en vals i utskottet - frågan flyttades hit och dit. Jag skulle vilja säga att den som väntar på något gott inte väntar för länge men det är kanske att sticka ut hakan alltför långt. Vi har ju väntat ganska länge i den här frågan.</textBlock>
    <textBlock ix="4">Jag har inget svar att ge. Lisbeth Staaf-Igelström är den som har hand om frågan i vårt utskott. Om</textBlock>
    <textBlock ix="5">Rolf kan avvakta till i morgon kan han nog få ett besked då, antingen av Lisbeth eller också av mig. Vi har diskuterat saken men jag har inte i dag i huvudet när frågan skall tas upp igen.</textBlock>
  </contentBlock>
  <contentBlock ix="216" page="0">
    <textBlock ix="0">Anf.  167  ROLF KENNERYD (c) replik:</textBlock>
    <textBlock ix="1">Herr talman! Jag är naturligtvis medveten om att vi gemensamt har kommit överens om att detta skall hamna i ett annat betänkande. Jag har själv drivit fram frågan för att det inte skulle bli avslag beträffande det betänkande som vi nu diskuterar.</textBlock>
    <textBlock ix="2">Vad som är väldigt angeläget tycker jag är att alla som är berörda av frågan om reavinstbeskattningen vad gäller både näringsfastigheter och fastigheter i övrigt är väl värda ett besked. Det hastar. Därför hoppas jag att betänketiden blir så kort som möjligt.</textBlock>
  </contentBlock>
  <contentBlock ix="217" page="0">
    <textBlock ix="0">Anf.  168  LARS U GRANBERG (s) replik:</textBlock>
    <textBlock ix="1">Herr talman! Jag kan försäkra Rolf Kenneryd om att jag har fört en diskussion med finansen men jag har inte i huvudet vid vilken tidpunkt finansen skall presentera detta. Rolf Kenneryd kan få det beskedet i morgon.</textBlock>
    <textBlock ix="2">Jag återkommer till frågan om tillväxten. Jag försökte lite grann hävda att det är fel att göra en så vid jämförelse på så kort tid. Jag tror att det som Rolf sade stämmer, alltså att vi när vi internationaliserades mera blev betydligt mer utsatta. Det är därför som regeringen har lämnat dörren öppen för att under nuvarande mandatperiod kunna diskutera kapitalbeskattningen och förmögenhetsskatterna. Därför är det intressant för oss att följa skattediskussionerna. Jag får säga samma sak som jag sade till Carl Erik Hedlund, nämligen att jag hoppas att så många partier som möjligt kan stanna kvar så länge som möjligt i de skattediskussioner som förs; detta för att få en bred uppgörelse som sedan kan diskuteras här i kammaren.</textBlock>
  </contentBlock>
  <contentBlock ix="218" page="0">
    <textBlock ix="0">Anf.  169  KENNETH LANTZ (kd) replik:</textBlock>
    <textBlock ix="1">Herr talman! Jag skulle vilja återkomma dit där</textBlock>
    <textBlock ix="2">Rolf Kenneryd började, på 50- och 60-talet. Det var en imponerande tillväxt. Man kan fråga sig vad vi skall göra för att uppnå detsamma. Hur länge skall vi vänta på de konkreta åtgärderna? Vi hör att vi skall vänta på fiskeriavdraget, vi skall vänta på förmögenhetsskatteändringen och kanske mångt mycket mer.</textBlock>
    <textBlock ix="3">Även om inte Granberg företräder regeringen är det ändå ett regeringsparti, och därför bör han kunna ha bättre kontakt än vi övriga här i riksdagen och kunna ge oss en vink om hur länge vi länge skall behöva vänta på beskeden.</textBlock>
    <textBlock ix="4">Det pågår skattesamtal. Det var utifrån dem man skulle göra överenskommelser. Inte skall vi behöva läsa att det sker överenskommelser med andra partier utanför dessa samtal.</textBlock>
    <textBlock ix="5">Min fråga är: Hur länge skall vi behöva vänta?</textBlock>
  </contentBlock>
  <contentBlock ix="219" page="0">
    <textBlock ix="0">Anf.  170  LARS U GRANBERG (s) replik:</textBlock>
    <textBlock ix="1">Herr talman! Kenneth Lantz har rätt i att jag inte ingår i regeringen, och därför skall han kanske inte sätta upp den dagordningen med alla dessa frågor som dimper ned i Sveriges riksdag. Jag vill inte gå in på det. Jag tycker att det är lite magstarkt om jag skall stå i talarstolen och ange någon tid.</textBlock>
    <textBlock ix="2">Kenneth Lantz säger att jag som ingående i det socialdemokratiska partiet skulle ha så stort inflytande och stor insikt. Det är en stor vinst med de skattesamtal som pågår. Kenneth Lantz och hans parti har säkert tillgång till de diskussioner som förs precis på samma sätt som jag har som tillhör regeringspartiet.</textBlock>
    <textBlock ix="3">Det är en styrka och en fördel. Återigen: Jag hoppas att även kd finns kvar i diskussionerna länge.</textBlock>
  </contentBlock>
  <contentBlock ix="220" page="0">
    <textBlock ix="0">Anf.  171  KENNETH LANTZ (kd) replik:</textBlock>
    <textBlock ix="1">Herr talman! Jag tackar för att Granberg har noterat att vi har beteckningen kd, inte längre kds. Det uppskattar jag.</textBlock>
    <textBlock ix="2">Låt mig gå tillbaka till skattesamtalen och fråga om Granberg är medveten om de samtal som försiggår nere i Danmark. Man talar om att eventuellt instifta en fristat skattemässigt för företagarna. Hur kommer den konkurrensen att slå för våra, inte minst skånska, företag som då har ganska enkelt att flytta sitt säte från Malmö, Helsingborg, Kristianstad över till den själländska jorden?</textBlock>
  </contentBlock>
  <contentBlock ix="221" page="0">
    <textBlock ix="0">Anf.  172  LARS U GRANBERG (s) replik:</textBlock>
    <textBlock ix="1">Herr talman! Just den fråga som Kenneth Lantz tar upp har faktiskt s-gruppen i skatteutskottet haft anledning att diskutera. Vi har gjort en resa till Danmark och tagit upp den diskussionen med det danska utskott som har hand om dessa frågor. Det var en väldigt stor förvåning. De har aldrig hört talas om något sådant. De skulle kontakta oss direkt om något sådant dök upp. Jag vill inte kommentera det mer. Vi har fört det på tal med danskarna. Vi från Sveriges sida, åtminstone jag som riksdagsledamot och inte en del av regeringen, ser allvarligt på om vi får någonting sådant så pass nära oss. Från min horisont uppe i</textBlock>
    <textBlock ix="2">Norrbotten kan jag säga att vi haft en del problem med gränshandelsfrågorna. Sådant skulle försämra situationen i Danmark.</textBlock>
  </contentBlock>
  <contentBlock ix="222" page="0">
    <textBlock ix="0">Anf.  173  JOHAN PEHRSON (fp) replik:</textBlock>
    <textBlock ix="1">Herr talman! Jag vill uppehålla mig vid takt och prioritering i arbetet med att se över svenskt skattesystem och försöka anpassa det lite till den verklighet vi nu lever i. Jag vill gärna framhålla att jag är jättetacksam att socialdemokraterna vill diskutera skattepolitik med även andra partier i riksdagen än Miljöpartiet och Vänsterpartiet. Därför tycker jag att skattesamtalen är väldigt bra. Om man är väldigt noggrann blir man ibland också väldigt långsam. Medan vi är väldigt långsamma händer det saker i verkligheten som kan vara väldigt negativa.</textBlock>
    <textBlock ix="2">Jag skulle vilja fråga om det finns någon chans att</textBlock>
    <textBlock ix="3">Lars U Granberg kan släppa lite grann och tala om vilken sorts prioritering man har, om det finns vissa skatter som är mindre skadliga än andra vad gäller förekomsten, tillkomsten och uppmuntrandet av tillväxt och nya jobb. Finns det någon sådan prioritering? Det har kommit fram en del förslag om att man skall förlänga den tillfälliga lilla svackan för de människor som har små inkomster. Kan det tänkas att det finns andra skatter som är mer skadliga? Jag tänker exempelvis på straffskatten på investeringar. Kan det vara så att man tycker att det är dumt att ha den om man vill ha fler investeringar? Jag avser dubbelbeskattningen på aktier, för att vara extra tydlig. Tycker</textBlock>
    <textBlock ix="4">Lars U Granberg att det väsentliga är att se på den totala beskattningen av aktieutdelningen, dvs. den beskattning som sker i bolaget till 28 %, som är en relativt låg siffra, adderat med den ytterligare beskattning som sker en andra gång i vårt land på dessa investeringar? Det är ändå det totala uttaget av skatt på riskkapital som är det relevanta.</textBlock>
  </contentBlock>
  <contentBlock ix="223" page="0">
    <textBlock ix="0">Anf.  174  LARS U GRANBERG (s) replik:</textBlock>
    <textBlock ix="1">Herr talman! Jag vill inte säga någonting om det.</textBlock>
    <textBlock ix="2">Jag kan inte gå in på de frågorna, för det är inte jag som sitter på Finansdepartementet och lägger upp dagordningen, utan det sköts ju därifrån. Vi får rapporter framöver om vad diskussionen handlar om och vad den kommer att landa i.</textBlock>
    <textBlock ix="3">Johan Pehrson tar upp frågan vilka skatter som är skadliga för företagen. Jag skulle vilja peka på en sak som Johan Pehrson tog upp i sitt eget huvudanförande. Han pekade på Irland som någon sorts mönsterland i fråga om skatter. Jag tror att det är farligt -</textBlock>
    <textBlock ix="4">precis som i den fråga som Kenneth Lantz tog upp om Danmark - att gå på en linje där vi anpassar oss mot länder med skattedumpning, som Irland. Då har vi snabbt ryckt sönder stabiliteten inom den europeiska gemenskapen vad gäller att kunna få någon fart på företagande. Det tror jag att Folkpartiet får passa sig väldigt noga för att driva fram som en linje och hålla</textBlock>
    <textBlock ix="5">Irland som någon sorts föregångsland.</textBlock>
  </contentBlock>
  <contentBlock ix="224" page="0">
    <textBlock ix="0">Anf.  175  JOHAN PEHRSON (fp) replik:</textBlock>
    <textBlock ix="1">Herr talman! Det har jag verkligen inte gjort, utan jag pekade snarare ut Sverige som ett föregångsland.</textBlock>
    <textBlock ix="2">Sänkningen av bolagsskatten till 28 % i första ledet har lett till att vi nästan fördubblat skatteinkomsterna på det här området. Exemplet Irland visar att man har lyckats få in väldigt mycket mer skattepengar trots att man har sänkt skatten. Det kan vara ett sätt. En del hävdar att sänkt skatt på kapital är dåligt, för man förlorar kortsiktigt. Det är ett statiskt tänkande. Men</textBlock>
    <textBlock ix="3">Sveriges eget exempel och även Irlands är ett bevis på motsatsen. Då tänkte jag att det kan ge en känsla av att det kan finnas något att hämta här. Vissa skatter som man kan tycka per definition är obehagliga att sänka, därför att det ser ut att gynna de rika, faktiskt kan gynna väldigt många människor som i dag är arbetslösa i och med att det skapar förutsättningar för fler och växande företag och fler nya jobb.</textBlock>
    <textBlock ix="4">Tycker Lars U Granberg att det är rimligt att vi bara jämför skattesatsen 28 % i första ledet, eller skall vi se på hela beskattningen och vad det är som verkligen påverkar investeringsviljan i vårt land?</textBlock>
  </contentBlock>
  <contentBlock ix="225" page="0">
    <textBlock ix="0">Anf.  176  LARS U GRANBERG (s):</textBlock>
    <textBlock ix="1">Herr talman! Sista frågan först. Jag tar Tyskland som exempel som har haft en egentlig beskattning på bolag på 19 %. Trots det har Tyskland tappat väldigt mycket av investeringar. Så det finns ingen direkt koppling däremellan. Vi har i dag 28 %. I Tyskland har man lagt fram ett förslag om en eventuell ny bolagsskatt på 35 %. Så den kopplingen att om vi skulle sänka lite grann kanske vi skulle spilla över och tillbaka har jag lite svårt för. Det gäller alla skatter. Det var just där problematiken fanns - jag skall inte bli tjatig men går tillbaka lite historiskt - med den senaste borgerliga regeringen i Rosenbad.</textBlock>
    <textBlock ix="2">Det finns ingen säkerhet i att man växlar skatter mot nya jobb eller någonting annat. Men om man gör det så får man räkna på att kanske ligga ute med stora förluster på intäktssidan under en lång tid, tills det kanske ger en intäkt i form av nya jobb eller nya företag.</textBlock>
    <textBlock ix="3">Jag var inne på det lite grann i mitt huvudanförande, att man skall vara lite försiktig när man använder skattesänkningar som någon sorts drivmedel. Det är lätt att man hamnar på en väldigt osäker väg där det är väldigt svårt att beräkna någon eventuell effekt.</textBlock>
  </contentBlock>
  <contentBlock ix="226" page="0">
    <textBlock ix="0">Överläggningen var härmed avslutad.</textBlock>
    <textBlock ix="1">(Beslut skulle fattas den 18 mars.)</textBlock>
  </contentBlock>
  <contentBlock ix="227" page="0">
    <textBlock ix="0">11 §  Insolvensrättsliga frågor</textBlock>
  </contentBlock>
  <contentBlock ix="228" page="0">
    <textBlock ix="0">Föredrogs</textBlock>
    <textBlock ix="1">Lagutskottets betänkande 1998/99:LU11</textBlock>
    <textBlock ix="2">Insolvensrättsliga frågor</textBlock>
  </contentBlock>
  <contentBlock ix="229" page="0">
    <textBlock ix="0">Förste vice talmannen konstaterade att ingen talare var anmäld.</textBlock>
    <textBlock ix="1">(Beslut skulle fattas den 18 mars.)</textBlock>
  </contentBlock>
  <contentBlock ix="230" page="0">
    <textBlock ix="0">12 §  Historiska arrenden</textBlock>
  </contentBlock>
  <contentBlock ix="231" page="0">
    <textBlock ix="0">Föredrogs</textBlock>
    <textBlock ix="1">Lagutskottets betänkande 1998/99:LU12</textBlock>
    <textBlock ix="2">Historiska arrenden</textBlock>
  </contentBlock>
  <contentBlock ix="232" page="0">
    <textBlock ix="0">Anf.  177  ELIZABETH NYSTRÖM (m):</textBlock>
    <textBlock ix="1">Herr talman! Som framgår av lagutskottets betänkande LU12 Historiska arrenden är det utskottets mening att det finns behov av en kartläggning av i vilken utsträckning frivilliga överenskommelser om friköp ägt rum och om det alltjämt kan anses föreligga intresse av lagstiftning om friköp av historiska arrenden.</textBlock>
    <textBlock ix="2">Ett särskilt yttrande av Moderaterna har fogats till betänkandet, där vi pekar på några förhållanden som enligt vår mening även bör kunna belysas i samband med kartläggningen.</textBlock>
    <textBlock ix="3">De historiska arrendena utgörs ofta av mark som ingår i ett fideikommiss. Skulle den kartläggning som utskottet föreslår visa att det föreligger intresse av en lagstiftning om friköpsrätt så finns det också skäl att överväga vissa justeringar när det gäller reglerna kring fideikommiss.</textBlock>
    <textBlock ix="4">Fideikommissinstitutet innebär nämligen att viss egendom bildar en särskild förmögenhetsmassa som inte får överlåtas, pantsättas eller tas i anspråk för betalning av skulder. En avyttring förutsätter därför särskilt tillstånd enligt 1972 års permutationslag. Ett sådant tillstånd får lämnas endast om bestämmelsen i stiftelseurkunden på grund av ändrade förhållanden ej längre kan följas, om bestämmelsen blivit uppenbart onyttig eller uppenbart stridande mot utfärdarens avsikter, eller om det föreligger annat särskilt skäl.</textBlock>
    <textBlock ix="5">Från Moderata samlingspartiets sida tycker vi att det vore olyckligt om en fideikommissinnehavare, trots en vilja att avyttra egendomen eller en del av den, skulle ha nekats tillstånd enligt permutationslagen, medan däremot en önskan från en arrendator att friköpa sin arrendedel ges företräde framför de inskränkningar som enligt stiftelseurkunden gäller för avyttring av marken. Det går inte att bortse från det faktum att marken, om den säljs i sin helhet eller i större delar, i vissa fall betingar ett högre värde än om den säljs uppstyckad i mindre delar som tidigare utgjorts av arrenden. Det kan därför vara en uppenbar nackdel för fideikommissinnehavaren att tvingas sälja marken till arrendatorn trots att han tidigare har nekats tillstånd att sälja marken till en annan köpare. Vi menar därför att även dessa frågor bör övervägas inom ramen för den övriga kartläggningen.</textBlock>
    <textBlock ix="6">Avslutningsvis, herr talman, yrkar jag bifall till lagutskottets betänkande men vill alltså samtidigt peka på vikten av att man beaktar skrivningen i det särskilda yttrandet.</textBlock>
  </contentBlock>
  <contentBlock ix="233" page="0">
    <textBlock ix="0">Anf.  178  WILLY SÖDERDAHL (v):</textBlock>
    <textBlock ix="1">Herr talman! Jag vill börja med att uttrycka min glädje över lagutskottets välvilliga behandling av motionerna i ärendet om friköp av historiska arrenden. Det är väl inte alla nya ledamöter förunnat att redan första motionsomgången få ett bifall från ett enigt utskott.</textBlock>
    <textBlock ix="2">Jag har haft förmånen att få lyssna på mina farföräldrar och morföräldrar när de har berättat om sin uppväxt i början av detta sekel. Min farfar försörjde sig under en tid som statare. Det har också varit en stor förmån att få höra, och för den delen också se, hur de på olika sätt med framgång kämpat mot detta djupt orättvisa och feodala system. Det är otillständigt att det än i dag finns enstaka rester kvar av det feodala systemet.</textBlock>
    <textBlock ix="3">Med morgondagens beslut i denna kammare ges regeringen möjlighet att undanröja en sådan rest. Jag utgår från att regeringen utnyttjar denna möjlighet och återkommer med ett förslag som gör det möjligt att friköpa historiska arrenden. Det handlar inte i första rummet om en ekonomisk fråga. Det handlar mer om en mänsklig och medborgarrättslig fråga.</textBlock>
    <textBlock ix="4">Den utredning som aviseras i utskottets yttrande tror jag kommer att ge klart besked att friköp av historiska arrenden äntligen kan bli verklighet och att statsministerns ord i regeringsförklaringen - "Steget in i 2000-talet skall tas med en politik som ökar rättvisan i Sverige" - också skall gälla för den lilla grupp som fortfarande förvägrats att friköpa den jord som de brukat i generationer.</textBlock>
    <textBlock ix="5">Med dessa ord, herr talman, vill jag än en gång uttrycka min glädje över ett enigt lagutskotts betänkande och yrka bifall till detsamma.</textBlock>
  </contentBlock>
  <contentBlock ix="234" page="0">
    <textBlock ix="0">Överläggningen var härmed avslutad.</textBlock>
    <textBlock ix="1">(Beslut skulle fattas den 18 mars.)</textBlock>
  </contentBlock>
  <contentBlock ix="235" page="0">
    <textBlock ix="0">13 §  Homosexuella och barn</textBlock>
  </contentBlock>
  <contentBlock ix="236" page="0">
    <textBlock ix="0">Föredrogs</textBlock>
    <textBlock ix="1">Lagutskottets betänkande 1998/99:LU13</textBlock>
    <textBlock ix="2">Homosexuella och barn</textBlock>
  </contentBlock>
  <contentBlock ix="237" page="0">
    <textBlock ix="0">Anf.  179  TASSO STAFILIDIS (v):</textBlock>
    <textBlock ix="1">Herr talman! Inledningsvis vill jag läsa några rader ur brev från barn som växt upp med homosexuella föräldrar.</textBlock>
    <textBlock ix="2">Så här skriver Andreas: "Hej, jag heter Andreas och är 13 år. Jag har levt med två mammor under nästan hela min livstid. När jag var mindre tyckte jag att den enda skillnaden mellan att ha två mammor eller en mamma och en pappa var att när man har två mammor, så är det ju två som tjatar på en att borsta tänderna. Senare ville jag ha en pappa för att ha någon att spela fotboll med. Men strax efter det träffade min mamma en kvinna som gärna spelade fotboll med mig, då ändrade jag uppfattning om det.</textBlock>
    <textBlock ix="3">I skolan så vet de flesta att jag har homosexuella föräldrar och det är ingen som retar mig för det. De flesta kommenterar det inte ens."</textBlock>
    <textBlock ix="4">Herr talman! 23-åriga Lisa skriver så här: "Hej!</textBlock>
    <textBlock ix="5">Har tänkt på vad jag vill skriva om min lesbiska uppväxt. Om jag i dag ser tillbaka på hur det har varit att växa upp i ett lesbiskt hem, måste jag säga att det var mycket positivt. Genom att ha blivit uppfostrad av personer som lever på ett annorlunda sätt i samhället tycker jag att jag har lärt mig att se skillnader och förstå olika grupper bättre.</textBlock>
    <textBlock ix="6">Könsrollerna försvinner helt i en familj som bara består av kvinnor. Det blir en självklarhet att mammor både kan laga mat och mecka med bilen. Att jag har sluppit få inpräntat i mig 'Det gör mamma och det gör pappa' är värdefullt. Det är en bra grund att stå på för att själv skapa jämlika relationer i framtiden."</textBlock>
    <textBlock ix="7">Jag vill avsluta med att läsa ur det brev som 16-</textBlock>
    <textBlock ix="8">åriga Felicia skrivit: "Det finns en kvinna som känner mig bäst av alla. Hon som jag inte skulle klara mig utan. Hon som alltid finns där när jag behöver henne.</textBlock>
    <textBlock ix="9">Hon är min bästa vän. Hon som födde mig till den här världen.</textBlock>
    <textBlock ix="10">Min mamma är lesbisk. Det har hon alltid varit för mig. Det är inget konstigt med det. Det är en tillgång i mitt liv. Det ger mig erfarenheter jag inte delar med så många.</textBlock>
    <textBlock ix="11">När jag var yngre bodde mamma och pappa i samma hus. Jag föddes i samband med deras skilsmässa, och de ville hålla ihop familjen för min och mina systrars skull. Vid fem års ålder bodde jag i en tvålägenhetsvilla tillsammans med mamma, pappa, syskon och mammas flickvän.</textBlock>
    <textBlock ix="12">Att mamma och pappa alltid hållit sams har betytt väldigt mycket för mig. Även om jag så gott som alltid har bott med mamma, har pappa alltid funnits där.</textBlock>
    <textBlock ix="13">Jag tror att min mors homosexualitet främst gör mig mera öppen för andra synsätt och ger mig en bättre förmåga att genomskåda folks fördomar. Jag vet att kärlek inte handlar om kropp utan om själ, så vilket kön det är på den kropp min blivande själsvän besitter är i det stora hela oväsentligt."</textBlock>
    <textBlock ix="14">Herr talman! Dessa brev kan man läsa i dess  helhet i Ann-Marie Helmadotters och Ann-Christine</textBlock>
    <textBlock ix="15">Jansons Handbok för homosexuella föräldrar.</textBlock>
    <textBlock ix="16">Motionerna som behandlas i betänkandet LU13</textBlock>
    <textBlock ix="17">handlar just precis, som Felicia skriver, om själ, inte om kropp. De handlar om kärlek, om gränslös kärlek oavsett sexuell orientering eller sexuell tillhörighet.</textBlock>
    <textBlock ix="18">Motionerna handlar om att homo- och bisexuella fortsättningsvis inte skall diskrimineras i lagstiftningen. Men vad är då diskriminering?</textBlock>
    <textBlock ix="19">Ur Folkhälsoinstitutets Homosexuellas rättigheter läser jag följande: Det finns flera förklaringar till ordet diskriminering. En enkel förklaring är att en person utan godtagbart skäl behandlar någon sämre än andra. Diskriminering är alltså att missgynna eller särbehandla.</textBlock>
    <textBlock ix="20">De bakomliggande skälen har ofta sitt upphov i</textBlock>
    <textBlock ix="21">- en tro att mänskligheten kan delas upp i avskilda grupper efter något kriterium, t.ex. ras vid rasism</textBlock>
    <textBlock ix="22">- en åsikt att vissa grupper är underlägsna, mindre naturliga än andra, t.ex. judar och homosexuella för nazister</textBlock>
    <textBlock ix="23">- en uppfattning att den överlägsna - alltså den</textBlock>
    <textBlock ix="24">"naturliga" - gruppen skall regera över - vara tongivande - den underlägsna - eller "onaturliga"</textBlock>
    <textBlock ix="25">- gruppen, t.ex. manligt och kvinnligt kön vid sexism.</textBlock>
  </contentBlock>
  <contentBlock ix="238" page="0">
    <textBlock ix="0">Herr talman! Diskriminering kan ske öppet eller dolt. Öppen diskriminering kan ta sig många former.</textBlock>
    <textBlock ix="1">Misshandel, ofredande, förtal, förolämpningar m.m.</textBlock>
    <textBlock ix="2">är vanliga former. Den mest utbredda diskrimineringen är tystnaden om homosexuella. Detta kan också beskrivas så, att man i samhället och umgängeslivet räknar med att alla individer är heterosexuella och därigenom inte "ser" homosexuella.</textBlock>
    <textBlock ix="3">Herr talman! Det blir allt vanligare att homo- och bisexuella väljer att bli föräldrar. I takt med öppenheten i samhället har också våra egna spärrar och vår egen homofobi börjat ge vika. En undersökning från</textBlock>
    <textBlock ix="4">USA visar att 70 % av de lesbiska kvinnorna och</textBlock>
    <textBlock ix="5">54 % av de homosexuella männen önskar sig barn.</textBlock>
    <textBlock ix="6">Många homo- och bisexuella har redan barn från tidigare heterosexuella relationer, och nu väljer alltfler att skaffa barn med sin partner eller som ensamförälder. Ett liv med barn står inte längre i motsats till ett liv som homosexuell.</textBlock>
    <textBlock ix="7">När man fattar beslut om hur en familj skall se ut är det viktigt att alltid tala om och alltid utgå från barnets perspektiv och sätta barnets bästa, barnets behov, i centrum.</textBlock>
    <textBlock ix="8">Inledningsvis nämnde jag att motionerna ytterst handlar om kärlek. Men tyvärr märks inte detta i utskottets betänkande, trots att lagutskottet är ett kärleksfullt utskott, herr talman.</textBlock>
    <textBlock ix="9">För två veckor sedan var vi mer än 1 200 personer från riksdag och regering som såg Ecce Homoutställningen i Nubiska rummet. Elisabeth Ohlsons första bild föreställde bl.a. två lyckliga kvinnor. Man kunde också se ett provrör. Om bilden skrev Elisabeth Olson: Laila och Marie bor i Jordbro utanför</textBlock>
    <textBlock ix="10">Stockholm. Laila är i sjunde månaden efter att ha låtit inseminera sig. En liten Moa föddes två månader senare. Varje barn är ett under. Varje älskat barn är ett älskat barn.</textBlock>
    <textBlock ix="11">Yvonne Ruwaidas och Barbro Westerholms motioner handlar just om insemination - assisterad befruktning - att homosexuella inte skall särskiljas, inte diskrimineras, utan behandlas lika som heterosexuella i lagen.</textBlock>
    <textBlock ix="12">Herr talman! I Elisabeth Ohlsons andra bild fick vi se den homosexuella familjen: mamma, mamma, pappa och pappa. Det är vad de andra motionerna handlar om; återigen att vi inte skall ha en lag som diskriminerar människor på grund av deras sexuella orientering. Att ha en förmåga att älska en människa av samma kön handlar inte om perversiteter och sex.</textBlock>
    <textBlock ix="13">Det handlar om kärlek och åter kärlek.</textBlock>
    <textBlock ix="14">Den svenska lagstiftningen diskriminerar homooch bisexuella i flera olika avseenden, och detta är mest påfallande i lagstiftningen om föräldraskap. I</textBlock>
    <textBlock ix="15">vår motion L409 begär vi ett tillkännagivande om att regeringen snarast skall tillsätta den av riksdagen våren 1998 begärda förutsättningslösa utredningen om situationen för barn i homo- och bisexuella familjer.</textBlock>
    <textBlock ix="16">Herr talman! Det är med glädje jag kan konstatera att regeringen den 4 februari i år beslutade att tillkalla en parlamentarisk kommitté med uppgift att undersöka och analysera villkoren för barn i homosexuella familjer. Jag vill rikta ett stort tack till de personer som har arbetat fram direktivet till utredningen. Det är nämligen ett väldigt bra direktiv i stora drag.</textBlock>
    <textBlock ix="17">Jag vill särskilt lyfta fram två saker i direktivet. På sista sidans näst sista mening kan vi läsa:</textBlock>
    <textBlock ix="18">"Kommittén skall inhämta synpunkter från Statens medicinsk-etiska råd, barnrättsorganisationer och homosexuellas organisationer".</textBlock>
    <textBlock ix="19">Herr talman! Homosexuella föräldrar och barn till homosexuella - ja, även de barn som är vuxna i dag -</textBlock>
    <textBlock ix="20">borde också stå med här. Men jag tar för givet att kommittén inhämtar synpunkter även från dem som redan i dag lever i det som vi nu skall utreda.</textBlock>
    <textBlock ix="21">Sedan vill jag påpeka vikten av att utredningen gärna får bli klar redan efter första halvåret år 2000, så att beslutsprocessen inte ytterligare fördröjs - om den möjligheten finns, och det gör den eftersom uppdraget skall redovisas senast den 1 januari 2001.</textBlock>
    <textBlock ix="22">Herr talman! I betänkandet ser vi att utskottet avslår alla motioner, bl.a. med motiveringen att utskottet bör avvakta resultatet av arbetet i utredningen om barn till homosexuella föräldrar samt Socialstyrelsens enkätundersökning och uppföljningsarbete vad gäller lagstiftningen om insemination.</textBlock>
    <textBlock ix="23">Min önskan och min förhoppning, herr talman, är att ingen skall diskrimineras i lagstiftningen, att vi i denna kammare inte skall stifta lagar som diskriminerar människor. Hade min och många andras önskan fått råda skulle vi därför redan för länge sedan ha genomfört de krav som tas upp i motionerna. Så är det inte, i alla fall inte än. Vi kommer således att fatta beslut i sak längre fram under mandatperioden. Till dess ser jag fram emot utredningarbetet i kommittén</textBlock>
    <textBlock ix="24">Barn i homosexuella familjer, till vilken jag har nominerats av mitt parti.</textBlock>
    <textBlock ix="25">Nästa vecka har vi justeringssammanträde i lagutskottet och kommer att behandla familjerättsliga frågor med ytterligare krav på likställighet inför lagen, att alla skall behandlas lika och äger rätt till samma mänskliga rättigheter, oavsett om man är hetero-, homo- eller bisexuell.</textBlock>
    <textBlock ix="26">Jag vill avsluta mitt anförande, herr talman, med att läsa upp ytterligare två utdrag ur Ann-Marie Helmadotters och Ann-Christine Jansons Handbok för homosexuella föräldrar, här om hur det är att möta samhället utanför familjen. De allra flesta som lever öppet har inte stött på några större problem.</textBlock>
    <textBlock ix="27">Så här säger Karin: "Personligen har jag fått revidera många av mina egna fördomar om heterosexuella sedan jag fick barn. På vår gård finns det en kvinna som är dagmamma. Hon är hemma hela dagarna och vet allt om alla. Jag tyckte att hon glodde surt på oss båda när vi gick arm i arm med Jon i vagnen när Ann var höggravid. Tji, vad jag bedrog mig.</textBlock>
    <textBlock ix="28">När vårt andra barn kom hem från BB var hon en av de första att gratulera oss båda. - Jag såg att ni fick en pojke till, grattis! Gissa om jag blev häpen."</textBlock>
    <textBlock ix="29">Så här sade Ann: Ibland får jag frågan om vilka som är de största problemen med att vara homosexuell förälder. Jag kan ärligt säga att de problem som jag och de flesta homosexuella föräldrar upplever är -</textBlock>
    <textBlock ix="30">hör och häpna - precis desamma som heterosexuella föräldrar har. Eftersom ett av våra barn är ett öronbarn, har vår oro ofta handlat om öroninflammationer, feber och sjukhusbesök.</textBlock>
    <textBlock ix="31">Mitt liv handlar om att få tiden att räcka till för mina barn och min fru, mitt i slitet med tvätt, disk och andra praktiska saker som måste fixas. Jag har aldrig ångrat att vi skaffat oss barn. Det är det absolut bästa jag gjort i mitt liv. Jag önskar bara att jag kunde arbeta lite mindre så att jag kunde vara med mina barn ännu mer."</textBlock>
    <textBlock ix="32">Herr talman! Det är lyckliga människor fulla av kärlek som redan lever i det som vi nu skall utreda.</textBlock>
  </contentBlock>
  <contentBlock ix="239" page="0">
    <textBlock ix="0">Överläggningen var härmed avslutad.</textBlock>
    <textBlock ix="1">(Beslut skulle fattas den 18 mars.)</textBlock>
  </contentBlock>
  <contentBlock ix="240" page="0">
    <textBlock ix="0">14 §  Vissa frågor rörande arbetslöshetsförsäkringen</textBlock>
  </contentBlock>
  <contentBlock ix="241" page="0">
    <textBlock ix="0">Föredrogs</textBlock>
    <textBlock ix="1">Arbetsmarknadsutskottets betänkande 1998/99:AU7</textBlock>
    <textBlock ix="2">Vissa frågor rörande arbetslöshetsförsäkringen</textBlock>
  </contentBlock>
  <contentBlock ix="242" page="0">
    <textBlock ix="0">Anf.  180  HENRIK WESTMAN (m):</textBlock>
    <textBlock ix="1">Herr talman! Vi moderater är som bekant för en allmän obligatorisk försäkring som skall ses som ett grundläggande skydd som omfattar alla. Vi anser vidare att försäkringen skall vara en omställningsförsäkring som skall träda in för att klara övergången från ett arbetet till ett annat och inte vara en permanent försörjning.</textBlock>
    <textBlock ix="2">Inte helt förvånande beklagar vi att socialdemokraterna i den allmänna "återställningsyran" tog bort den försäkring som den borgerliga regeringen infört.</textBlock>
    <textBlock ix="3">Tyvärr är detta dock helt i linje med regeringens handlande i övrigt. Man kan fråga sig vem som styr i vårt land. Är det Socialdemokraterna, är det Vänsterpartiet och/eller Miljöpartiet eller är det kanske facken som styr via Socialdemokraterna? Då det gäller dagens ämne arbetslöshetskassorna tror jag att det är det senare alternativet som gäller.</textBlock>
    <textBlock ix="4">Alla utom en kassa är knuten till att man måste tillhöra ett fack. Självfallet döljer sig en maktfråga i detta. Det gör att förändringar är ytterst känsliga, och försvagningar av fackens makt är helt otänkbara. Vad gör man då när det kommer en massa motioner som föreslår förändringar? Jo, man gör som man nu gjort åtskilliga gånger förr. Man tillkallar en utredning, och vips kan allt avslås med motivering att detta just nu är under utredning och att den kommer att leda till många kloka förslag där motionsförslagen kommer att övervägas. Detta är regeringens och utskottmajoritetens lösning i år, och likadant var det förra året.</textBlock>
    <textBlock ix="5">Ränderna sitter i. Prat och utredningar, men inga beslut.</textBlock>
    <textBlock ix="6">Om man bara lyssnar till vad som sägs förefaller det som om alla partier är överens om att den kanske viktigaste frågan just nu är att få folk i arbete. Det vore därför kanske inte orimligt att tro att alla åtgärder och bestämmelser som vidtas eller fastställs borde arbeta i den riktningen. Så är inte fallet!</textBlock>
    <textBlock ix="7">Ta som ett exempel utjämningssystemet mellan kommunerna. Denna av regeringen vidtagna</textBlock>
    <textBlock ix="8">"kraftfulla åtgärd" leder till att 18 kommuner förlorar på att öka sin förvärvsfrekvens. Systemet är inte ens neutralt. Man straffas om fler människor kommer i arbete. Nu återkommer vi nog till den frågan senare i vår, så jag skall inte orda mer om den här. Dessvärre går det utmärkt att också hänvisa till nuvarande bestämmelser och tillämpning beträffande arbetslöshetsförsäkringen som ett exempel som motverkar syftet.</textBlock>
    <textBlock ix="9">Vi moderater tycker att en arbetslöshetsförsäkring skall ses som en omställningsförsäkring, dvs. en övergång från ett arbete till ett annat. Man kan fråga sig om detta är en tolkning som vi endast delar med</textBlock>
    <textBlock ix="10">Kristdemokraterna och Folkpartiet. Regeringen och utskottsmajoriteten anser att försäkringen skall ses som en övergångslösning mellan de olika åtgärder som kan komma i fråga och att detta skall kunna pågå i evighet. Incitamenten att komma ut i arbete är svaga eller obefintliga. A-kassan är evig.</textBlock>
    <textBlock ix="11">Många kritiker och tänkare håller med oss om att a-kassan inte får vara evig. Man måste ha en bortre gräns för att öka motiven för den arbetssökande att söka ett nytt arbete och motiven för a-kassorna att lägga ned mer möda på att finna arbeten. Erfarenheten säger att ju närmare en utförsäkring man är desto angelägnare är man att få ett arbete.</textBlock>
    <textBlock ix="12">Vi vill ha en bortre parentes efter 300 dagar kombinerad med ett efterskydd som är längre för den äldre arbetskraften. Är man över 58 år bör ytterligare</textBlock>
    <textBlock ix="13">200 ersättningsdagar medges. 300 dagar är i realiteten</textBlock>
    <textBlock ix="14">16 månader, och för den äldre arbetskraften blir det således ännu längre. Särskilda övergångsregler behövs intill dess arbetslösheten pressats ned till acceptabla nivåer.</textBlock>
    <textBlock ix="15">Vi anser att ersättningen bör vara 75 % av den tidigare lönen. Högre ersättningsnivåer riskerar att motverka den mer flexibla lönebildning som Sverige behöver i dag. Ersättningsnivån skall ses tillsammans med våra förslag om lägre inkomstskatter.</textBlock>
    <textBlock ix="16">Vidare bör en komplettering av det grundläggande skyddet ske med tilläggsskydd genom avtal mellan fack och arbetsgivare. Ett sådant skydd bör kunna variera från bransch till bransch.</textBlock>
    <textBlock ix="17">Det är intressant att notera att även socialdemokraterna hade med ett förslag om en bortre parentes efter 300 dagar i förra årets förslag beträffande akassan. Efter kritik från facken togs detta bort.</textBlock>
    <textBlock ix="18">I år skriver utskottsmajoriteten: "En vanlig kritik som framförs mot dagens ersättningssystem är att ersättningsrätten uppfattas om obegränsad i tiden.</textBlock>
    <textBlock ix="19">Kritikerna anser därför att det bör införas en s.k.</textBlock>
    <textBlock ix="20">bortre parentes. Utskottet kan konstatera att syftet med arbetslöshetsförsäkringen har varit och fortfarande är att ersätta den enskilde för inkomstförlust vid arbetslöshet under en omställningsperiod fram till nytt arbete. En omställningsförsäkring behöver enligt utskottets mening i första hand inte ses som om att det är nödvändigt att det finns en tidsmässig gräns för ersättning".</textBlock>
    <textBlock ix="21">Men snälla rara! Om det inte skall finnas någon tidsmässig gräns är väl tiden inte tidsmässigt begränsad, dvs. då är den väl obegränsad? Vad menas egentligen?</textBlock>
    <textBlock ix="22">I dag är sambandet mellan inbetalda avgifter och utbetald ersättning obefintlig. Staten betalar en mycket stor del av kostnaderna. Den nuvarande arbetslöshetsförsäkringen var tänkt som en omställningsförsäkring som skulle finansieras genom avgifter som skulle betalas av både arbetsgivare och arbetstagare.</textBlock>
    <textBlock ix="23">Genom den höga arbetslösheten har en kraftig underbalansering uppstått som lett till att statens andel av finansieringen har ökat och arbetstagarnas andel har minskat. Vi tycker att sambandet måste återställas så att vi återigen får en omställningsförsäkring.</textBlock>
    <textBlock ix="24">En högre egenfinansiering medverkar till att det inte träffas avtal som leder till ökad arbetslöshet.</textBlock>
    <textBlock ix="25">Finansieringen av den allmänna försäkringen bör därför till en betydande del ske genom avgifter som tas ut av den försäkrade. Vinsten är då bl.a. att man får tillbaka ett samband mellan lönebildning och arbetslöshet. Vidare förbättras arbetsmarknadens funktionssätt och kostnaderna kan jämnas ut över en konjunkturcykel. De högre premierna kompenseras genom skattesänkningar. Vi tror också som sagt på branschvisa avgifter och vill därför få till stånd en utredning som ser över möjligheterna att införa sådana.</textBlock>
    <textBlock ix="26">Herr talman! Det är ytterligare en fråga jag till ta upp. Det gäller utformningen av arbetsvillkoret, dvs.</textBlock>
    <textBlock ix="27">vilka kvalifikationskrav som ställs för att man skall kunna komma i fråga för ersättning. Utformningen av arbetsvillkoret ger besked, inte minst till unga, om samhällets syn på arbete. Ett ringa krav på arbete för att bli ersättningsberättigad skulle kunna ge det felaktiga intrycket att bidragsberoende är normalt. Det nuvarande arbetsvillkoret anser vi moderater ger just dessa felaktiga signaler, och det bör därför förändras.</textBlock>
    <textBlock ix="28">Vi anser att arbetsvillkoret bör ändras så att sökanden under en ramtid av 18 månader måste ha förvärvsarbetat minst 12 månader. Som alternativ till denna huvudregel bör det vara möjligt att fullgöra arbetsvillkoret i minst 900 timmar under en sammanhängande tid om 360 dagar med viss kontinuitet. Ett särskilt lägre arbetsvillkor för unga nytillträdande bör också införas. På denna punkt om arbetsvillkoret har vi moderater en egen reservation.</textBlock>
    <textBlock ix="29">Herr talman! Till sist kan jag inte låta bli att berätta att jag för någon månad sedan var på en konferens där Mona Sahlin höll ett anförande. Hon berättade om Einstein, som ibland var något disträ. Han hade gett sin sekreterare en bunt frågor som hon skulle skicka till hans studenter. Hon blev förbryllad och sade: Men professorn, det här är ju samma frågor som ni ställde förra veckan. Han sade: Lugn, den här veckan är svaren annorlunda.</textBlock>
    <textBlock ix="30">Med denna historia ville Mona Sahlin visa att vi måste vara flexibla och hitta nya svar på gamla frågor. Detta håller jag helt med om. Tyvärr måste jag konstatera att detta synsätt inte har trängt igenom då det gäller den arbetsrättsliga lagstiftningen. Det enda nya skulle möjligen vara tolkningen av hur man ser på en inte tidsbegränsad tid som obegränsad.</textBlock>
    <textBlock ix="31">Herr talman! Vi står givetvis bakom alla våra reservationer, men av tidsskäl yrkar jag bifall endast till vår egen reservation 7.</textBlock>
  </contentBlock>
  <contentBlock ix="243" page="0">
    <textBlock ix="0">Anf.  181  CAMILLA SKÖLD (v):</textBlock>
    <textBlock ix="1">Herr talman! Alltför ofta hör man i debatten om arbetslöshetsförsäkringen uttryck som att det måste skapas incitament för att människor skall bli mer aktiva i att söka jobb eller att arbetslöshetsförsäkringen inte tillräckligt motiverar den som är arbetslös och att det måste införas en bortre parentes så att inte ersättningen blir till permanent försörjning.</textBlock>
    <textBlock ix="2">Dessa uttalanden avslöjar en sorts cynism, en människosyn som kännetecknas av att vi människor är lata av naturen och att vi hellre lever på bidrag än gör rätt för oss. Synsättet lägger skulden på individen</textBlock>
    <textBlock ix="3">- du är arbetslös därför att du inte har ansträngt dig tillräckligt. Synsättet lägger också skulden på systemet i sig, att det är rätten till arbetslöshetsersättning som skulle vara orsaken till att så många går utan arbete.</textBlock>
    <textBlock ix="4">Det här är ett synsätt och en människosyn som inte delas av Vänsterpartiet. Och efter att ha jobbat i åtta år som socialsekreterare och bl.a. handlagt socialbidrag så vet jag inte av att jag har träffat en enda människa som inte vill göra rätt för sig. Tvärtom är det så att vi alla gör så gott vi kan utifrån de förutsättningar som vi har och utifrån de förutsättningar som ges.</textBlock>
    <textBlock ix="5">Uppfattningen om att arbetslöshetsförsäkringen är för generös och inte tillräckligt stimulerar människor till att söka arbete kan man finna på olika håll. Moderaterna är tydliga i sin uppfattning, men tyvärr är de inte ensamma.</textBlock>
    <textBlock ix="6">Om man tittar på EU kan man hitta unionens synsätt i olika sammanhang, bl.a. i ett dokument från den</textBlock>
    <textBlock ix="7">6 juli förra året som samtliga finansministrar har undertecknat. Där slås det fast att de sociala trygghetssystemen behöver förändras för att incitamenten, möjligheten och skyldigheten att börja arbeta, skall öka. Vidare sägs det att det är för små fördelar att arbeta jämfört med att ta emot bidrag och att de länder som kombinerar relativt generösa bidragssystem med omfattande anställningsskydd bör se över sin lagstiftning.</textBlock>
    <textBlock ix="8">Detta dokument har bl.a. vår finansminister undertecknat.</textBlock>
    <textBlock ix="9">Som vänsterpartist kan jag konstatera att det är mycket viktigt att vara synnerligen uppmärksam när det gäller de förslag som kommer att komma kring förändringen av arbetslöshetsersättningen och att man sätter förslagen i relation till vilken människosyn som de avspeglar. Det gäller inte minst när vi så småningom skall värdera de förslag som kommer att komma från den grupp som arbetar med frågan inom Näringsdepartementet.</textBlock>
    <textBlock ix="10">Så länge de arbetssökande är betydligt fler än de arbeten som de kan söka och så länge vi har den samhällsmoral som vi har, som säger att arbete är en grundläggande del av vår identitet och ofta vägen till självförverkligande, måste individens rätt till skälig ersättning och rätt till trygghet vara det som styr arbetslöshetsförsäkringens inriktning, och betoningen på arbetslinje och omställningsförsäkring skall utgå från en människosyn som säger att vi när vi blir arbetslösa inte vill något hellre än att få jobb.</textBlock>
    <textBlock ix="11">När det gäller risken för utförsäkringar har vi i arbetsmarknadsutskottet diskuterat farhågorna - det finns också med i betänkandet - att det finns en otydlighet när det gäller arbetsförmedlingens uppdrag att prioritera dem som riskerar att bli utförsäkrade.</textBlock>
    <textBlock ix="12">Anledningen till utskottsmajoritetens farhågor är signaler som har kommit från olika håll om att det kan tolkas som om arbetsförmedlingarna har fått ett minskat ansvar för dessa människor. Och visst finns det anledning till oro, och jag tänker ta upp ytterligare ett exempel.</textBlock>
    <textBlock ix="13">I Malmö har arbetsförmedlingen startat ett projekt som riktar sig till invandrare. Syftet sägs vara att undanröja det språkliga hindret för den enskilde att söka tillträde till arbetsmarknaden. Därför skall man bl.a. försöka utveckla ett samarbete med kommunens sfi.</textBlock>
    <textBlock ix="14">Med reservation för att jag inte riktigt har hunnit fördjupa mig i frågan är mitt intryck ändå att detta vid ett första påseende kan te sig som en satsning som kan stärka invandrarnas möjligheter på arbetsmarknaden. Men, och det är det som gör att jag vill ta upp frågan här, projektet går också ut på att sortera bort de invandrare som bedöms ha små möjligheter att uppnå sfi-nivå. Dessa människor skall helt enkelt avföras från arbetsförmedlingen och alltså inte anses stå till arbetsmarknadens förfogande, detta trots att många av dem bevisligen har varit ute i arbete eftersom de har kvalificerat sig för a-kassa respektive alfakassa.</textBlock>
    <textBlock ix="15">För dem som har ersättningsdagar kvar skall avaktualiseringen ske när ersättningsdagarna har tagit slut, medan övriga skall avföras direkt. Om någon av invandrarna framhärdar i att han eller hon vill fortsätta att vara inskriven på arbetsförmedlingen skall de endast erhålla basservice.</textBlock>
    <textBlock ix="16">Det här exemplet och även andra signaler från andra håll visar allvarliga tecken på att ett förändrat synsätt håller på att ta form och att det finns risk för att en bortre parentes smygs in i praktiken. Så på något sätt måste vi återkomma till detta i utskottsarbetet, annars riskerar vi en utförsäkringsboom med allt vad det betyder av otrygghet för den enskilde och av ökade kostnader för kommunerna i form av socialbidrag.</textBlock>
    <textBlock ix="17">Herr talman! Ser man till de reservationer som vi från Vänsterpartiet har fogat till betänkandet har de det gemensamt att vi vill försvara människors rättighet till ett försäkringsskydd vid arbetslöshet, en försäkring som inte har någon bortre parentes och som konsekvent bygger på arbetslinjen. Våra reservationer handlar om rätten att bl.a. genom att ta del av en aktiv arbetsmarknadspolitik få återkvalificera sig in i systemet.</textBlock>
    <textBlock ix="18">Vi har en reservation som handlar om tillsyn och vikten av att stärka rättssäkerheten för de arbetslösa när de av olika skäl är missnöjda med arbetsförmedlingen. Det skall då finnas en möjlighet att få sin fråga överprövad av en annan institution än av den som i förstone har fattat det beslut som man är missnöjd med. Inte minst visar exemplet från Malmö vilka konsekvenser ett beslut från arbetsförmedlingen kan få för den enskilde individen.</textBlock>
    <textBlock ix="19">Vidare menar vi att det är absolut nödvändigt att förändra reglerna för de många, främst kvinnor, som är ofrivilligt deltidsarbetslösa. Där har ju den s.k.</textBlock>
    <textBlock ix="20">DELTA-utredningen nu kommit med sitt förslag, ett förslag som vi menar ligger i rätt riktning, dvs. att man försöker hitta en lösning som ställer krav på arbetsgivaren att försöka få till stånd heltidstjänster.</textBlock>
    <textBlock ix="21">Nackdelen med utredningsförslaget är att man vill införa en s.k. bortre parentes, något som vi som sagt var är emot.</textBlock>
    <textBlock ix="22">Till sist vill jag också, innan min taletid är slut, lite kortfattat beröra vår reservation om rätten till semester för dem som är arbetssökande. Det skulle vara en viktig reform som för den enskilde skulle innebära en tillfällig lättnad för en tillfällig lättja. De som har gått utan arbete vet att det inte är något latmansgöra. De vet hur pressad man är och hur begränsad man känner sig i sitt handlingsutrymme. Att då få planera in en tids semester tillsammans med sin familj under sommaren betyder mycket, inte bara för den arbetslöse utan också för hennes eller hans familj.</textBlock>
    <textBlock ix="23">Det skulle ha en stark psykologisk betydelse att, i och för sig i samråd med arbetsförmedlingen, få skriva in en semester i sin almanacka, för en tid kunna slippa säga att man är arbetslös utan i stället kunna säga att man har semester - och därmed för en tid slippa kravet att alltid vara tillgänglig för arbetsförmedlingen.</textBlock>
    <textBlock ix="24">För de övriga reservationerna hänvisar jag till texterna i betänkandet. Jag står självfallet bakom samtliga reservationer. Men vi har valt att yrka bifall till reservationerna 2, 12, 18 respektive 19. Jag utgår från att reservation 18, som vi har tillsammans med kd och Centern, kommer upp till diskussion senare i debatten.</textBlock>
  </contentBlock>
  <contentBlock ix="244" page="0">
    <textBlock ix="0">Anf.  182  MARIA LARSSON (kd):</textBlock>
    <textBlock ix="1">Herr talman! Arbete åt alla är ett viktigt politiskt mål för oss kristdemokrater. Arbetet har ett egenvärde, men det betyder inte att avsaknaden av arbete påverkar människans värde. Det är viktigt för oss kristdemokrater att göra det påpekandet.</textBlock>
    <textBlock ix="2">10,6 % är arbetslösa - och flertalet av dem vill mest av allt ha ett jobb. Vad finns det för hinder? På regeringens bord ligger i dag mängder med förslag från övriga partier, från tillväxtgrupper, från småföretagare, från alla möjliga håll, på hur tillväxten och skapandet av nya jobb kan öka. Det är bara att sätta i gång.</textBlock>
    <textBlock ix="3">Sedan socialdemokraterna kom till makten 1994</textBlock>
    <textBlock ix="4">har a-kassan ständigt förändrats, och redan fattade beslut har rivits upp. Ersättningsnivån sänktes med hjälp av Centern till 75 % för att sedan höjas i god tid innan valet. År 1998 beslutade majoriteten i riksdagen om en ny och allmän arbetslöshetsförsäkring som skulle vara anpassad till en modern arbetsmarknad.</textBlock>
    <textBlock ix="5">Vi har alla sett att så inte är fallet. Den innehåller fortsatt en rad olika brister där krångelverket har blivit ännu större. Studenterna som inte fick sommarjobb fick plötsligt inte räkna studietid som överhoppningsbar tid. Rätt till a-kassa från 20-årsdagen i stället för efter kalenderår ger fördelar till dem som är födda första kvartalet på året. Det är exempel på regler som har kommit till utan eftertanke och utan insikt om dess konsekvenser.</textBlock>
    <textBlock ix="6">A-kassereglerna är i dag ett socialdemokratiskt lappverk, en övervintring från en tid med betydligt lägre arbetslöshet och är inte alls det system som arbetsmarknaden i dag behöver. Nu har återigen en arbetsgrupp tillsatts som skall lägga fram förslag i september. Det är fantastiskt. Bara ett år efter det att en ny a-kassa har införts, där socialdemokraterna tillsammans med Centern bestämt utformningen, underkänner man sitt eget förslag. Det behöver göras om.</textBlock>
    <textBlock ix="7">Det hade varit bättre om framtidstankarna i fråga om a-kassan hade tänkts från början innan beslutet fattades. Denna plottrighet och brist på helhetstänkande skapar osäkerhet hos alla, både hos personalen som skall handlägga a-kassan och hos de arbetslösa.</textBlock>
    <textBlock ix="8">Hur skall de arbetslösa kunna lita på socialdemokraterna? Jag hoppas att Kristina Zakrisson så småningom kan besvara frågan. Hur skall de kunna lita på att man denna gång kan åstadkomma ett regelverk som håller mer än ett år? När skall ni bestämma er för långsiktighet i a-kassetänkandet? Ni kunde åtminstone börja använda en bäst före-märkning på akasseförslagen.</textBlock>
    <textBlock ix="9">Arbetslöshetsförsäkringen måste ha enkla, överblickbara regler som uppmuntrar allt arbete i alla former. Kristdemokraternas a-kassa har följande grundelement.</textBlock>
    <textBlock ix="10">Vi menar att tillhörigheten till en a-kassa skall vara obligatorisk. Socialdemokraterna, tillsammans med sina stödpartier, vill fortsatt ha en frivillig försäkring.</textBlock>
    <textBlock ix="11">Är det bra, Kristina Zakrisson, att människor i dag står arbetslösa utan skydd? Kristdemokraterna menar att arbetslösheten är en kostnad som vi solidariskt skall dela och samfällt arbeta för att utplåna. Varje enskild människa skall ha en grundtrygghet i delaktighet i a-kassa - också de som i dag har valt att stå utanför.</textBlock>
    <textBlock ix="12">Det skall vara en omställningsförsäkring. Incitament skall skapas för att också byta bransch och yrke.</textBlock>
    <textBlock ix="13">Försäkringen skall finansieras genom avgifter, vilket ger en bättre grund för lönebildningen. Avgiften sjunker när arbetslösheten sjunker. Vi menar att den kostnaden bör fördelas i lika delar mellan arbetstagare, arbetsgivare och över statsbudgeten. För den enskildes del har vi kompenserat den ökade kostnaden med sänkt skatt med hjälp av en höjning av grundavdraget, vilket mer än väl tillgodoser utrymmet.</textBlock>
    <textBlock ix="14">Arbetsvillkoret bör vara nio månader. Vi har ett lågt arbetsvillkor i Sverige. Det är rimligt att vara en längre tid i arbete innan man kan komma i åtnjutande av bidragssystemet. I Danmark har arbetsvillkoret höjts till 12 månader, i Norge är det nio månader.</textBlock>
    <textBlock ix="15">Däremot är det oerhört viktigt att ha en låg tröskel vad gäller att allt utfört arbete skall räknas. Säsongsarbete, projektarbete och deltidsarbete - allt skall räknas till godo som kvalificerande för arbetslöshetsförsäkring. För att åstadkomma detta krävs att man slopar kravet på minsta antal arbetade timmar per månad. Sådana krav diskvalificerar i dag många människor som faktiskt arbetar, bara för att de har förlagt sin arbetstid på ett mer flexibelt sätt än vad dagens stelbenta regelsystem tillåter.</textBlock>
    <textBlock ix="16">Jag såg en sammanställning med kortast möjliga text över arbetsvillkoret i Sverige jämfört med andra nordiska länder. Det behövdes 15 rader för att beskriva arbetsvillkoret i Finland, i Norge och på Island.</textBlock>
    <textBlock ix="17">Det svenska systemet tog 42 rader i anspråk. Krångelregler.</textBlock>
    <textBlock ix="18">Det är bra att regeringen i kommande proposition</textBlock>
    <textBlock ix="19">- enligt uppgift från Björn Rosengren - tagit bort förslaget att undandra missionärers och biståndsarbetares rätt till a-kassa. Det är ett oskick att ge sig på små och svaga grupper som gör storslagna insatser under ofta ganska påfrestande omständigheter. Jag tolkar det så att den opinion som bl.a. kristdemokraterna tidigt varit med om att starta faktiskt har gett utslag här.</textBlock>
    <textBlock ix="20">Men visst är det konstigt tänkt; när man utför ett avlönat arbete i sitt eget hem i egenskap av familjehemsförälder, är man trots detta inte berättigad till akassa. Detta är stelbenthet och ideologiskt tänkande i gamla strukturer.</textBlock>
    <textBlock ix="21">Incitamenten för att skaffa arbete måste vara stora. Arbetslinjen skall gälla. Det måste alltid vara mera lönsamt för den enskilde att ta ett kort tillfälligt arbete än att låta bli. Varenda timme arbete som man kan erhålla måste belönas i systemen - allt annat blir absurt.</textBlock>
    <textBlock ix="22">Vi vet genom studier att ett tillfälligt jobb ofta kan ge en anställning av något slag. Därför är DELTA-</textBlock>
    <textBlock ix="23">utredningen på fel väg när man vill införa en bortre parentes efter 52 veckor. Då skall det inte längre vara möjligt att jobba deltid och stämpla deltid. Ett dylikt system ger den enskilde en orimlig valsituation. Skall han välja en arbetsmarknadsutbildning på heltid och ta steget bort från ett jobb på befintlig arbetsmarknad? Eller skall han välja ett jobb på deltid och straffas ekonomiskt genom att förlora sin a-kassa?</textBlock>
    <textBlock ix="24">Är uppmuntran till ett sådant beteende etiskt försvarbart? Om han väljer att vara kvar på ordinarie arbetsmarknad får han leva på en halv lön och komplettera med socialbidrag, dvs. kostnaden förflyttas från statskassan till kommunerna. Inget sägs för övrigt om att finansieringsprincipen skall gälla.</textBlock>
    <textBlock ix="25">Dessutom finns det förslag i DELTA-utredningen om att den som söker heltidstjänst inte skall behöva betrakta ett deltidsjobb som "lämpligt". Man skall alltså kunna tacka nej eftersom arbetsmängden inte är tillräcklig. Det är fullständigt vansinnigt och ger helt fel signaler. Allt arbete man kan få som arbetslös måste betraktas som viktigt och värdefullt, inte bara om det passar in i arbetsförmedlingarnas och akassornas färdiga mallar.</textBlock>
    <textBlock ix="26">DELTA-utredningens förslag är - om de återkommer i propositionen - bara ännu ett utslag för socialdemokratisk klåfingrighet. Var snäll och låt bli!</textBlock>
    <textBlock ix="27">Vi kristdemokrater menar att grundtryggheten för den enskilde måste finnas. Man kan fråga sig vart regeringen är på väg när tydliga tecken kan spåras på att en bortre parentes är på väg. Jag nämnde DELTA-</textBlock>
    <textBlock ix="28">utredningen. I proposition 1996/97:107 skrevs att man skall lämna förslag om en treårig begränsad ersättningsperiod. Den nya åtgärden arbetspraktik har också uppfattats som att den enskilde kan ställas utan skydd. Volymmålen är borttagna. Vad har den enskilde långtidsarbetslöse för garanti för att inte bli utförsäkrad i dag? Här krävs ett klargörande från</textBlock>
    <textBlock ix="29">Socialdemokraterna med stödpartier.</textBlock>
    <textBlock ix="30">Arbetslösheten kostar i dag statskassan 150 miljarder. Det är gigantiska summor. Tillväxtförslagen fattas. Det tänks och tittas på mycket i Rosenbad, men det skapar inga nya jobb - mer än i Rosenbad, där arbetsstyrkan växer. Men för Sveriges del blir den effekten bara marginell.</textBlock>
    <textBlock ix="31">Med kristdemokratisk politisk skulle vi ha en betydligt lägre arbetslöshet, vilket skulle minska kostnaderna för a-kassan. Vårt budgetförslag innebär bl.a.</textBlock>
    <textBlock ix="32">en satsning på sänkt skatt inom tjänstesektorn och en förstärkning av kommunernas och landstingens ekonomi, vilket skulle innebära personalförstärkningar bl.a. inom vård och omsorg.</textBlock>
    <textBlock ix="33">Herr talman! Jag står naturligtvis bakom alla våra reservationer, men för tids vinnande nöjer jag mig med att yrka bifall till reservationerna 1 och 20.</textBlock>
  </contentBlock>
  <contentBlock ix="245" page="0">
    <textBlock ix="0">Anf.  183  MARGARETA ANDERS-</textBlock>
    <textBlock ix="1">SON (c):</textBlock>
    <textBlock ix="2">Herr talman! Arbetslöshetsförsäkringen - vad säger ordet oss, och vart har debatten lett oss i den här frågan? Försäkring tolkar jag som något som jag har möjlighet att erhålla ersättning från när det händer något oförutsebart, katastrofalt, något som jag inte normalt klarar av. Det är inte något som skall ge mig pengar under resten av mitt liv eller som skall garantera min framtida existens. Försäkringar skall hjälpa mig över till en ny fas i livet där jag på nytt skall kunna klara mig själv.</textBlock>
    <textBlock ix="3">Att arbetslöshetsförsäkringen av många har uppfattats som en inkomstgaranti är därför mycket olyckligt, dels för att man inte skall falla in i en falsk trygghet att "även om jag inte gör något så tar samhället hand om mig och ser till att jag klarar mig", dels för att alltför många aldrig kommer att uppfylla de krav som ställs för att få del av försäkringen.</textBlock>
    <textBlock ix="4">Många unga människor och andra som haft en lös anknytning till arbetsmarknaden ställs utanför, och det är inte tillfredsställande. För något år sedan var siffran över 100 000 personer, och den är säkert på jämförbar nivå även om ungdomsarbetslösheten gått ned under de senaste åren.</textBlock>
    <textBlock ix="5">Att arbetslöshetsförsäkringen skall vara en omställningsförsäkring som ger skydd under en viss tid fråntar inte samhället ansvaret att tillsammans med den enskilde göra allt för att lösa problemen och att man också måste se till att det finns fler alternativ än socialbidrag för dem som har stora problem på arbetsmarknaden. Två saker är här viktiga, och det är dels att staten inte skall flytta över det ekonomiska ansvaret för invånarna till kommunerna utan vidare, dels att det av många upplevs som ett totalt misslyckande att behöva söka socialbidrag. Centerpartiet kräver här i sin reservation nr 3 att regeringen tar ett större ansvar för att de här frågorna blir slutbehandlade.</textBlock>
    <textBlock ix="6">Som det ser ut i dag har AMS infört den bortre parentesen utan att det finns något skyddsnät för dem som varken får jobb eller en åtgärd. Man skyller i stor utsträckning på resursbrist när man nekar människor åtgärder när de hamnat i en utförsäkringssituation.</textBlock>
    <textBlock ix="7">Redan i februari månad talade man om för en person som jag följde med till arbetsförmedlingen att hon inte kunde få någon åtgärd därför att resurserna skulle gå till utbildning. Själv var hon för gammal -</textBlock>
    <textBlock ix="8">56 år - så henne kunde man inte satsa på. Att hon dessutom är kvinna förbättrar inte hennes situation.</textBlock>
    <textBlock ix="9">Utbildning var uteslutet, och annan lämplig åtgärd kunde man inte hitta. Som väl var fick hon via ett</textBlock>
    <textBlock ix="10">TV-inslag veta att man i grannkommunen hade svår brist på personal i vården. Hon ringde i slutet av veckan, och på måndagen i veckan därpå fick hon börja arbeta. Hennes erfarenhet av 17 år i vårdarbete var mycket efterlängtad, och hon har redan arbetat längre arbetstider än de flesta eftersom det var många som var sjuka. Dessutom fick hon löfte om praktik om det skulle vara så att vikariaten inte räckte.</textBlock>
    <textBlock ix="11">Då hade arbetsförmedlingen helt plötsligt resurser som man inte haft en vecka tidigare. Den här kvinnan kände sig mycket kränkt av behandlingen hon fick, och hon var mycket ledsen innan hon själv fixade att hon fick jobb. Centerpartiet har i olika sammanhang krävt att personal inom olika myndigheter och organisationer som skall möta människor i utsatta lägen skall lära sig mer om ett gott bemötande av dem som söker myndigheten. Det här fallet anser jag vara ett typexempel på hur det inte får gå till.</textBlock>
    <textBlock ix="12">I ett betänkande av det slag som vi nu behandlar kommer massor av detaljfrågor upp från alla slag av motioner, parti- och kommittémotioner likaväl som enskilda motioner. Ofta tar de upp någon lite speciell fråga, som inte är viktig för hela arbetsmarknaden men som ändå är en liten del som behöver ändras för att det skall bli lättare för människor att få jobb, behålla jobb och starta egna företag.</textBlock>
    <textBlock ix="13">Centerpartiet har i tre motioner, A209, A210 och</textBlock>
    <textBlock ix="14">N238, tagit upp frågor om tryggheten för dem som är deltidsarbetslösa eller vill driva egna företag.</textBlock>
    <textBlock ix="15">Regeringen och andra talar mycket om att underlätta för nyföretagande och att arbetslinjen skall gälla för den som står utan arbete. Då måste frågor som de här lösas på ett tillfredsställande sätt. Som det ser ut i dag har man ingen trygghet eller riskerar att förlora den om man startar eget eller tar ett jobb som inte har samma omfattning som det man hade tidigare. Det är bättre att gå på heltids a-kassa än att ta ett deltidsjobb, för om man blir arbetslös igen kan a-kassan ha reducerats till 80 % av deltidslönen. Individens skydd är inte här relaterat till samhällets bästa, som vore att personen tog ett deltidsjobb hellre än att stämpla.</textBlock>
    <textBlock ix="16">Min fråga till Kristina Zakrisson blir: Kommer</textBlock>
    <textBlock ix="17">Socialdemokraterna att ta upp de här och andra liknande frågor så att det blir en förbättring för de här grupperna?</textBlock>
    <textBlock ix="18">Kooperativa lösningar på samhällsproblem är heller inget att rekommendera om man skall räkna med att få ersättning från a-kassan när man blir arbetslös. Den som råkar vara firmatecknare i ett föräldrakooperativ räknas inte som arbetslös eftersom hon eller han anses vara delägare i ett företag. Det är så orimligt att man kan tycka att varje människa med sunt förnuft skulle reagera. Man hindrar på det här sättet människor från att skapa kooperativ för att lösa sina egna arbetslöshetsproblem.</textBlock>
    <textBlock ix="19">Kunskaper är viktigt att ha med sig i bagaget när man ger sig ut på livets långa resa. Tyvärr blir det där bagaget ibland omodernt, och somliga fick inte med sig tillräckligt från början. Därför är det viktigt att den stora satsning som inleddes för ett par år sedan i kunskapslyftet får en fortsättning. Det kommer alltid att finnas de som går ut gymnasiet med för dåliga betyg, fel ämnen eller för få. Därför bör man utreda om det som första åtgärd när någon blir arbetslös är att personen i fråga skall få läsa in gymnasiekompetens i kärnämnena med ersättning från a-kassan. Det här är ett stort område, men man kan anta att ökade kunskaper gör människor mer anställningsbara i framtiden.</textBlock>
    <textBlock ix="20">En detalj som borde ha lösts redan tidigt i höstas är möjligheten att få a-kassa under ferier om man inte kan få arbete. Som det ser ut i dag tvingas många avbryta sina studier för att de inte kan överleva framför allt sommarlovet. De har inte rätt till a-kassa, och för att få socialbidrag måste de stå till arbetsmarknadens förfogande. Det är lätt att förstå att människor upplever det som ett moment 22. Hur man än gör så straffas man av samhället.</textBlock>
    <textBlock ix="21">Ännu en fråga till Kristina Zakrisson är: Kommer det någon proposition, eller skall de här människorna även denna sommar sväva i ovisshet om hur de skall klara sin försörjning?</textBlock>
    <textBlock ix="22">Den projektgrupp som utskottets majoritet hänvisar till har förvisso många frågor att ta upp i sitt arbete. Många av de här frågorna kräver också snabba lösningar. Så länge de inte är lösta kommer de att utgöra hinder för människor som vill skapa nya förutsättningar för sitt eget liv. Dessutom innebär det att samhället får bära kostnader som inte är nödvändiga.</textBlock>
    <textBlock ix="23">Att ändra regler och anpassa dem till det samhälle vi i dag lever i är nödvändigt. Vi löser inte dagens och morgondagens problem på arbetsmarknaden med gårdagens lösningar.</textBlock>
    <textBlock ix="24">Herr talman! Jag står givetvis bakom samtliga</textBlock>
    <textBlock ix="25">Centerpartiets reservationer, men jag nöjer mig med att yrka bifall till reservationerna 3 och 17.</textBlock>
  </contentBlock>
  <contentBlock ix="246" page="0">
    <textBlock ix="0">Anf.  184  HELENA BARGHOLTZ (fp):</textBlock>
    <textBlock ix="1">Herr talman! Det finns en utbredd misstro mot att våra socialförsäkringar fungerar när vi verkligen behöver dem. Många är oroliga för att spelreglerna inte skall ligga fast, att ersättningsnivåer skall ändras över en natt och att ingångna löften plötsligt skall svikas. Denna oro är lätt att förstå. Under 1990-talet har reglerna för de svenska socialförsäkringarna ändrats hundratals gånger.</textBlock>
    <textBlock ix="2">De flesta av dessa ändringar är i och för sig små i den meningen att de inte berör så många individer, men å andra sidan kan just de individerna ha påverkats på ett mycket långtgående sätt.</textBlock>
    <textBlock ix="3">Några tiotal av ändringarna kan definieras som stora genom att de berör många - det gäller bl.a.</textBlock>
    <textBlock ix="4">sänkningen av ersättningsnivån i arbetslöshetsförsäkringarna - eller ha principiell räckvidd, som avskaffande av den allmänna arbetslöshetsförsäkringen, som kort dessförinnan hade införts av den borgerliga regeringen.</textBlock>
    <textBlock ix="5">Återkommande undersökningar visar att förtroendet för socialförsäkringarna sjunker. Det är ett allvarligt problem genom att människors otrygghet ökar. I</textBlock>
    <textBlock ix="6">konjunkturskeden där en ökning av den privata konsumtionen vore önskvärd kan en sådan hållas tillbaks helt enkelt av att människor är så oroliga för sin framtid.</textBlock>
    <textBlock ix="7">Tjänstemannarörelserna, TCO och SACO, har visat starkt missnöje med den socialdemokratiska regeringen, som inte har förmått samla sig till en bra politik när det gäller socialförsäkringarna. TCO-</textBlock>
    <textBlock ix="8">ordföranden Inger Ohlsson har bl.a. sagt att hon tycker att regeringen lyssnar för mycket på LO.</textBlock>
    <textBlock ix="9">Trots att socialdemokratin ideologiskt bekänner sig till försäkringsprincipen i välfärdspolitiken är man ändå ständigt beredd att göra avsteg från principerna.</textBlock>
    <textBlock ix="10">En viss grupp skall gynnas, och en annan grupp skall missgynnas. Låt mig påminna om några exempel ur den socialdemokratiska politiken sedan valet 1994</textBlock>
    <textBlock ix="11">när det gäller just arbetslöshetsförsäkringen.</textBlock>
    <textBlock ix="12">· Den allmänna a-kassan avskaffades efter valet.</textBlock>
    <textBlock ix="13">Motivet ansågs allmänt vara att socialdemokraterna fallit undan för att LO anser sig behöva fackliga a-kassor som argument vid sin medlemsvärvning.</textBlock>
    <textBlock ix="14">· Egenavgiften till a-kassan avskaffades, trots enorma behov av intäkter. I stället infördes en högre egenavgift i sjukförsäkringen, som redan gick med överskott.</textBlock>
    <textBlock ix="15">· A-kasseersättningen sänktes från 80 % till 75 %</textBlock>
    <textBlock ix="16">trots ett löfte att höja den till 90 %. Nu är den visserligen höjd igen.</textBlock>
    <textBlock ix="17">· Unga arbetslösa föreslogs gå miste om sin a-kassa trots att de kvalificerat sig för ersättning.</textBlock>
  </contentBlock>
  <contentBlock ix="247" page="0">
    <textBlock ix="0">Dessa exempel räcker för att visa att politiken präglats av förvirring och en stor portion principlöshet.</textBlock>
    <textBlock ix="1">Grunden för de resurser som krävs för en generell välfärdspolitik är arbetet. Arbete är också en förutsättning för att kunna leva ett självständigt liv. Alla människor har också en skyldighet att försöka försörja sig själva. Staten bör omfördela samhällets resurser så att alla - inte bara vissa människor - ges möjligheter till självständigt liv. Staten skall via skatter, avgifter och sociala trygghetssystem försöka minska skillnaderna mellan människor som beror på omständigheter som ligger utanför deras påverkan.</textBlock>
    <textBlock ix="2">Skillnader som skapar bättre totala förutsättningar och villkor även för de sämst ställda skall däremot inte motverkas. En politik utefter dessa principer uppfyller bäst de liberala målen om alla människors rätt till ett självständigt liv och till möjlighet att växa.</textBlock>
    <textBlock ix="3">Folkpartiet anser att det bör införas en allmän och obligatorisk försäkring. Denna försäkring skall ge den enskilde ekonomiskt skydd när hon eller han söker ny sysselsättning.</textBlock>
    <textBlock ix="4">Det måste alltid löna sig att arbeta. Försäkringen skall innehålla en självrisk som motverkar överutnyttjande och stimulerar till arbete och till en så kort försäkringsperiod som möjligt. Genom en försäkringsmässig koppling mellan avgifter och förmåner minskar de s.k. skattekilarna, och det lönar sig bättre att arbeta.</textBlock>
    <textBlock ix="5">Försäkringen skall finansieras med avgifter och med direkta statsbidrag. Försäkringen skall huvudsakligen finansieras genom egenavgifterna. Detta bidrar till att göra försäkringsmässigheten tydlig.</textBlock>
    <textBlock ix="6">För att förbättra lönebildningen bör medlemsavgifterna variera mellan olika kassor med olika verksamhetsområden beroende på löneläge och arbetslöshetsnivå just där. Genom  att försäkringen lyfts ut ur statsbudgeten och särredovisas ökar dess legitimitet.</textBlock>
    <textBlock ix="7">Det är viktigt att taket i arbetslöshetsförsäkringen sätts så att det stora flertalet inkomsttagare ligger under taket. Eftersom inga avgifter skall tas ut där inga förmåner finns måste taken för förmånen och taket för avgifter vara desamma. Vi i Folkpartiet föreslår att taket i arbetslöshetsförsäkringen på sikt skall vara detsamma som överenskommits för det reformerade pensionssystemet, nämligen 7,5 s.k.</textBlock>
    <textBlock ix="8">lönebasbelopp. En övergång till lönebasbelopp betyder att förmåns- och avgiftstaket räknas upp med standardstegringen i samhället.</textBlock>
    <textBlock ix="9">Arbetslöshetsförsäkringen skall alltså vara allmän och obligatorisk. Vi folkpartister ser inga skäl till varför inte alla inkomsttagare som uppfyller kravet på en fast anknytning till arbetsmarknaden skall ha rätt till en inkomstrelaterad arbetslöshetsförsäkring. Men det är också viktigt att betona att arbetslöshetsförsäkringen skall vara en omställningsförsäkring med lång anknytning till arbetsmarknaden.</textBlock>
    <textBlock ix="10">Arbetslöshetsförsäkringen, som skall vara tidsbegränsad, bör också kompletteras med ett nytt skydd för utförsäkrade. Detta skydd skall inte, som socialbidrag, prövas mot innehav av t.ex. bil, egen bostad eller sommarstuga. Ett villkor för stödet är självfallet att individen står till arbetsmarknadens förfogande.</textBlock>
    <textBlock ix="11">Avslutningsvis, herr talman, vill jag också säga att det är väldigt bra att biståndsarbetare och missionärer nu får möjlighet att erhålla arbetslöshetsersättning i de fall de blir arbetslösa efter fullgjord tjänstgöring.</textBlock>
    <textBlock ix="12">Detta är ett krav som bl.a. folkpartisten Runar Patriksson framgångsrikt drivit med mycket starkt engagemang.</textBlock>
    <textBlock ix="13">Jag stöder naturligtvis Folkpartiets samtliga reservationer, men nöjer mig i dag med att yrka bifall till reservation nr 10.</textBlock>
  </contentBlock>
  <contentBlock ix="248" page="0">
    <textBlock ix="0">Anf.  185  BARBRO JOHANSSON (mp):</textBlock>
    <textBlock ix="1">Herr talman! A-kassan är krånglig, dyr och byråkratisk. Kraven är för höga. Inför en sorts grundtrygghet i stället.</textBlock>
    <textBlock ix="2">Det som jag nu har sagt tycker över hälften av de tillfrågade i en nyligen gjord undersökning. 52 % av dessa människor är för en allmän arbetslöshetsförsäkring för alla. Bara 30 % vill att a-kassan skall vara kvar på samma sätt som i dag. Bland arbetslösa vill närmare 72 % ändra på a-kassan och ha ett system med grundtrygghet. Då skulle de som nu inte har rätt till a-kassa slippa leva på socialbidrag. Risken för rundgång mellan åtgärder och ersättningsperioder skulle avta.</textBlock>
    <textBlock ix="3">Dagens socialförsäkringssystem har vuxit fram ur olika historiska förutsättningar och uppvisar tillsammans en brokig bild som är svår att förstå för de flesta. Mycket kan göras för att samordna system och göra dem billigare, enklare och mer lättbegripliga.</textBlock>
    <textBlock ix="4">Den översyn som skett i ett flertal utredningar de senaste åren har inte lett till förslag om den nödvändiga förenklingen och samordningen av socialförsäkringssystemen. Problemet verkar vara att ingen tar det nödvändiga helhetsgrepp som behövs.</textBlock>
    <textBlock ix="5">I dag faller många långtidsarbetslösa ur akassesystemet. Exakt hur många svenskar som går på socialbidrag därför att de är arbetslösa och inte med i arbetslöshetsförsäkringen är det ingen som vet i dagens läge. Inträdeskraven är i dag för hårda. De bör sänkas, så att inte så många lämnas utanför.</textBlock>
    <textBlock ix="6">Till dagens betänkande har Miljöpartiet fogat ett särskilt yttrande som behandlar vårt förslag om ett samordnat ersättningssystem vid arbetslöshet, ohälsa och föräldraskap.</textBlock>
    <textBlock ix="7">Herr talman! Socialförsäkringarna skall främst vara ett socialt skyddsnät som skall ge en grundläggande försörjning till den som av olika anledningar inte kan försörja sig själv. Systemet skall vara heltäckande, så att så få som möjligt faller mellan stolarna och tvingas leva på socialbidrag. Det innebär bl.a. att kvalifikationsregler och andra krav skall utformas så att så få som möjligt utestängs.</textBlock>
    <textBlock ix="8">Försäkringarna skall i första hand tillgodose en grundtrygghet som alla solidariskt och efter förmåga skall bidra till att finansiera. Det bör inte vara en uppgift för det statliga försäkringssystemet att i varje läge garantera att människor för all framtid skall kunna behålla en gång uppnådd högre konsumtionsstandard.</textBlock>
    <textBlock ix="9">En sådan garanti blir alltför dyrbar och kan likaväl tillgodoses av var och en med eget sparande eller egen försäkring. Det är viktigare att knappa skatteinkomster i första hand används för att garantera en bra standard i den gemensamma vården, omsorgen och utbildningen. Detta bör också ligga mer i välbeställda personers intresse än att de i varje läge skall få en statlig garanti för sin konsumtionsstandard.</textBlock>
    <textBlock ix="10">För att tillgodose kraven på helhetssyn och grundtrygghet bör socialförsäkringssystemen utformas med en kortvarig del, en omställningsförsäkring, och en del som skyddar vid långvariga inkomstbortfall.</textBlock>
    <textBlock ix="11">Vi vill införa ett s.k. brutet tak under de två första åren som skall följas av en grundtrygghet som är lika för alla. I sjuk-, föräldra- och arbetslöshetsförsäkringarna skall det införas ett tak på 6 ½ basbelopp.</textBlock>
    <textBlock ix="12">Ersättningsnivån bör höjas till 85 % för inkomsten upp till 4,2 basbelopp. Och för den del av inkomsten som ligger därutöver bör ersättningsnivån ligga på</textBlock>
    <textBlock ix="13">40 %. Då skulle det bli en mycket bättre fördelningspolitisk profil.</textBlock>
    <textBlock ix="14">Om försäkringen skall kunna bli heltäckande bör kvalificeringsreglerna ändras. Vi vill att arbetsvillkoret skall sänkas till fyra månaders arbete.</textBlock>
    <textBlock ix="15">Det är bra att regeringen nu skall se över arbetslöshetsförsäkringen i en arbetsgrupp. Att arbetsgruppen bl.a. skall titta på inträdesregler och arbetsvillkor och eventuellt mildra dessa är bra.</textBlock>
    <textBlock ix="16">Herr talman! Det särskilda medlemsvillkoret har medfört att människor inte riktigt vet om de är med i a-kassan eller inte. De vet inte heller om de verkligen uppfyller medlemsvillkoret eller inte. De svävar därför i ovisshet. Det här framkom när arbetsmarknadsutskottet träffade Arbetslöshetskassornas samorganisation. Jag tänker t.ex. på dem med jourtjänstgöring eller korta vikariat. De kanske jobbar intensivt i två veckor, är borta i tre veckor och arbetar sedan i två veckor igen. Dessa människor kommer aldrig att komma in i a-kassan. Det gäller t.ex. människor i turistbranschen, guider och översättare. Många av dem är, helt naturligt, kvinnor.</textBlock>
    <textBlock ix="17">Herr talman! Miljöpartiet har också invändningar när det gäller de oerhört stränga villkoren med karensdagar när man slutar en anställning utan giltig anledning. Utskottet gjorde vid förra behandlingen skrivningar som skulle vara generösa, men det har i verkligheten visat sig att de som har slutat sitt arbete behandlas hårdare än andra kategorier.</textBlock>
    <textBlock ix="18">Det är bra att utskottet nu uttalar att arbetsgruppen skall se över de här reglerna; det gläder mig.</textBlock>
    <textBlock ix="19">Den arbetstagare som säger upp sig själv från en fast anställning utestängs från a-kassan under 45</textBlock>
    <textBlock ix="20">arbetsdagar. Undantag kan göras om synnerligen starka hälsoskäl eller sociala skäl föreligger.</textBlock>
    <textBlock ix="21">Denna långa karenstid infördes av regeringen för tre år sedan, och det underförstådda politiska budskapet var att man i tider av hög arbetslöshet inte tolererar att människor slutar på ett arbete om det inte innebär att de går direkt över till en annan tjänst. Detta kritiserades av bl.a. Arbetslöshetskassornas samorganisation som menade att beslutet saknade ordentligt underlag och att konsekvensanalysen var bristfällig.</textBlock>
    <textBlock ix="22">A-kassornas samorganisation hävdade att beslutet motverkade sitt eget syfte, eftersom det skapade en inlåsning på arbetsmarknaden, som vare sig gagnar den som vill ta sig ifrån ett arbete eller den arbetslöse som skulle kunna komma i dennes ställe.</textBlock>
    <textBlock ix="23">Som arbetsmarknaden ser ut är det mycket svårt att gå direkt från en tjänst till en annan om man inte tillhör en exklusivt utbildad grupp, vars utbildning är högt åtråvärd. Att seriöst söka annat arbete är en heltidssysselsättning som är svår att förena med heltidsarbete. Detta bekräftas av de krav som samhället ställer på arbetssökande.</textBlock>
    <textBlock ix="24">Enligt en undersökning av hur arbetslösheten påverkar attityderna, inte bara hos dem som står utan arbete utan också hos dem som har arbete, visar det sig att den grupp som skulle vilja säga upp sig från en fast tjänst för att söka annat arbete - det är så många som 28 % - mådde väldigt dåligt, t.o.m. sämre än dem som hankade sig fram mellan vikariat.</textBlock>
    <textBlock ix="25">För mig innebär den här regeln att möjligheten att utvecklas i sitt arbetsliv eller göra någonting konstruktivt åt en ohållbar arbetssituation förbehålls de välbärgade som har möjlighet att leva på sparade pengar i två månader.</textBlock>
    <textBlock ix="26">Människor som av olika anledningar mår dåligt på sin arbetsplats och som kanske t.o.m. får läkarintyg på att de är i psykisk obalans på grund av hur det är på arbetsplatsen får inte den behandling som kanske kunde ha förväntats.</textBlock>
    <textBlock ix="27">När man efter stor ångest har lämnat sin arbetsplats möts man av beskedet att man har 45 arbetsdagars karenstid vad gäller a-kassan. I den situation som man då befinner sig är det ett hårt slag. Man skall betala hyra, dagis m.m. Och när allt faller sönder tar man till slut till drastiska åtgärder och klarar sig inte riktigt längre.</textBlock>
    <textBlock ix="28">Med dessa ord vill jag yrka bifall till reservation nr 4 i betänkandet och också meddela att Miljöpartiet kommer att stödja reservation nr 18.</textBlock>
  </contentBlock>
  <contentBlock ix="249" page="0">
    <textBlock ix="0">Anf.  186  MARIA LARSSON (kd) replik:</textBlock>
    <textBlock ix="1">Herr talman! Jag måste säga att jag blir storligen förvånad när jag hör Barbro Johanssons inlägg. Den politik som beskrivs där skiljer sig markant från den politik som Miljöpartiet har ställt sig bakom i form av utskottets förslag, socialdemokraternas förslag.</textBlock>
    <textBlock ix="2">Här hör vi talas om brutet tak, ersättningsnivå på</textBlock>
    <textBlock ix="3">85 %, fyra månader som arbetsvillkor, ändrade regler när det gäller karensdagar osv. På en rad punkter skiljer sig det som Barbro Johansson nu har dokumenterat som Miljöpartiets förslag ifrån det förslag som man har ställt sig bakom vid utskottets behandling.</textBlock>
    <textBlock ix="4">Min fråga till Barbro Johansson är: Finns det ett löfte om att alla de saker som förekom i anförandet kommer att behandlas i den arbetsgrupp som nu är tillsatt, eftersom det inte finns några reservationer mer än när det gäller en liten bifråga i utskottets betänkande?</textBlock>
  </contentBlock>
  <contentBlock ix="250" page="0">
    <textBlock ix="0">Anf.  187  BARBRO JOHANSSON (mp) replik:</textBlock>
    <textBlock ix="1">Herr talman! När det gäller Maria Larssons frågor kan jag säga att vi har en reservation, och den gäller avstängningsreglerna. Men jag skulle egentligen inte behöva reservera mig, eftersom utskottet har skrivit att arbetsgruppen skall se över de här inlåsningseffekterna på grund av de karensdagar som finns. Men jag kommer ändå att yrka bifall till den reservationen.</textBlock>
    <textBlock ix="2">När det gäller de andra sakerna är det som vi har sagt väl känt av utskottet. Detta har jag pratat om i fem år. Dessa synpunkter har vi alltid haft. Vi har alltid väckt stora motioner om detta. Men det här året väckte vi inte motionen om arbetslöshetsförsäkringen.</textBlock>
    <textBlock ix="3">Jag har däremot ett särskilt yttrande om det som jag har sagt förut och även påpekat i våra budgetmotioner.</textBlock>
  </contentBlock>
  <contentBlock ix="251" page="0">
    <textBlock ix="0">Anf.  188  MARIA LARSSON (kd) replik:</textBlock>
    <textBlock ix="1">Herr talman! Både Barbro Johansson och jag vet att reservationer smäller lite högre än ett särskilt yttrande om man tycker annorlunda. Jag kan inte tolka detta på annat sätt än att Miljöpartiet har lagt sig platt för socialdemokraterna i det här avseendet. Jag förstår också att det egentligen inte finns några löften om att de saker som Barbro Johansson har tagit upp skall tas med i arbetsgruppens arbete.</textBlock>
    <textBlock ix="2">Jag tycker att Barbro Johansson är en mycket stor optimist. Hon är glad över arbetsgruppen, som har satt i gång med att arbeta, och hon hoppas att den skall tillvarata alla Miljöpartiets intressen, trots att</textBlock>
    <textBlock ix="3">Miljöpartiet inte har någon plats i arbetsgruppen. Jag skulle nog inte vara lika optimistisk i det läget.</textBlock>
  </contentBlock>
  <contentBlock ix="252" page="0">
    <textBlock ix="0">Anf.  189  BARBRO JOHANSSON (mp) replik:</textBlock>
    <textBlock ix="1">Herr talman! Jag vet inte vilka andra partier som har plats i arbetsgruppen. Jag tror att arbetsgruppen skall tillsättas inom Näringsdepartementet.</textBlock>
    <textBlock ix="2">I budgetdebatten före jul uttryckte bl.a. Erik Åsbrink förståelse för våra förslag vad gäller grundtryggheten; man kanske skall se över detta så småningom. Så vi har visst fått vissa utfästelser. Det är ingenting som säger att det måste bli så här, men jag tror säkert att man i den här arbetsgruppen kommer att ta upp bl.a. de avstängningsregler som jag nämnde, trots att jag nu reserverar mig i det avseendet. Att vi har det här förslaget är absolut inte okänt för någon.</textBlock>
  </contentBlock>
  <contentBlock ix="253" page="0">
    <textBlock ix="0">Anf.  190  KRISTINA ZAKRISSON (s):</textBlock>
    <textBlock ix="1">Herr talman! Arbetslöshetsförsäkringen och regelverket runt den är nästan ständigt uppe till diskussion. Det är inte så konstigt, eftersom detta har väldigt stor betydelse för många människor. I dag har det stor betydelse för alldeles för många människor, skulle jag vilja säga.</textBlock>
    <textBlock ix="2">Som några har påpekat tidigare har vi gjort ett stort antal förändringar under de senaste åren. Men såvitt jag förstår är hälften av dem gjorda under den borgerliga regeringens tid. Och jag anser att det finns anledning att göra förändringar om man ser att det är fel i regelverket.</textBlock>
    <textBlock ix="3">Den allmänna, sammanhållna arbetslöshetsförsäkring som infördes 1998 och som gäller i dag var menad att i viss mån anpassas till förändringar på arbetsmarknaden. Men trots att vi nyss har infört den finns det skäl att återigen se över den.</textBlock>
    <textBlock ix="4">Syftet med försäkringen är att ge den enskilde möjlighet till omställning till ett nytt arbete. Många ute bland allmänheten, och också bland oss politiker, antyder ibland att de som är arbetslösa faktiskt inte vill arbeta. Detta tror jag är en myt och en fördom.</textBlock>
    <textBlock ix="5">Det är alldeles fel. Jag har träffat väldigt många arbetslösa. Det är som Margareta Andersson sade: Den här försäkringen är till för att den som råkar ut för en katastrof skall få ersättning. Jag tror att alla som blir arbetslösa tycker att det är en katastrof.</textBlock>
    <textBlock ix="6">Det regelverk vi har i dag kan ge utrymme för lite olika tolkningar. Vi har i utskottet fått signaler om att man kan göra olika tolkningar i olika delar av landet och i olika kassor, t.ex. av vad som är ett lämpligt arbete och vad som är ett rimligt pendlingsavstånd.</textBlock>
    <textBlock ix="7">Tillsynsmyndigheten har uppmärksammat det här, och därför har den arbetsgrupp som regeringen tillsatt fått i uppdrag att se över rättssäkerheten.</textBlock>
    <textBlock ix="8">Tyvärr pratar man för sällan om rättssäkerheten för de arbetslösa. Alldeles för ofta pratar man om deras skyldigheter, precis som om man inte trodde att de uppfyllde sina skyldigheter. Jag skulle vilja säga att alla som är arbetslösa gör allt för att få ett nytt jobb. Någon här sade - jag kommer ärligt talat inte ihåg vem - att incitamentet att söka jobb ökar ju närmare utförsäkringen man kommer. Det är inte alls sant. Vi har haft föredragningar i utskottet där man sagt att det inte finns någon sanning i detta. Det är ännu en myt som man sprider.</textBlock>
    <textBlock ix="9">Många av dem som i dag är arbetslösa - som kanske jobbat 10 år, 20 år eller ännu längre och sedan blivit arbetslösa - har ingen lång teoretisk utbildning.</textBlock>
    <textBlock ix="10">I dag krävs det minst gymnasieutbildning för att få jobb. För dessa människor kan det ta lång tid att skaffa sig den utbildning som gör att de får nytt jobb. Det kan ta längre tid än 300 dagar. Jag menar att den omställningsförsäkring vi har skall omfatta den tid det tar för den arbetslöse att skaffa sig möjligheter att få ett nytt jobb. Då finns det ingen anledning att ha en bortre parentes. Tidsbegränsningen är när man kunnat skaffa sig möjligheter att åter få ett jobb.</textBlock>
    <textBlock ix="11">Fru talman! Under den senaste tiden har arbetsmarknadspolitiken mer och mer inriktats på kvalificerad arbetsmarknadsutbildning. Det är också riktigt, därför att den politiken har visat sig leda till att man i hög grad får jobb. Det är en dyr åtgärd, men den ger goda resultat. Väldigt många får jobb, och företag som saknar en viss kompetens får sina behov tillgodosedda. Denna satsning på kvalificerad arbetsmarknadsutbildning, som alltså är dyr, får dock inte innebära att de som inte kan få del av den hamnar utanför.</textBlock>
    <textBlock ix="12">Arbetsförmedlingarna måste fortfarande aktivt jobba med dem som är långtidsinskrivna.</textBlock>
    <textBlock ix="13">Det finns all anledning att se till att den som är arbetslös har möjlighet att få en åtgärd. Om man inte kommer ut i arbetslivet över huvud taget, om man är hemma, är passiv, tappar kontakten med arbetskamraterna, inte har några arbetsuppgifter eller någon som frågar efter en - då har man naturligtvis ännu svårare att komma tillbaka. Därför är alla åtgärder viktiga, även de som inte är av direkt utbildningskaraktär.</textBlock>
    <textBlock ix="14">Utskottet har också sagt, som det står i betänkandet, att avsikten med att avveckla åtgärderna arbetsplatsintroduktion och arbetslivsutveckling inte har varit att fler personer skall bli utförsäkrade. Arbetslinjen skall givetvis fortfarande hävdas, och det gör man bäst genom att se till att de arbetslösa kan vara aktiva. Jag menar att alla åtgärder är lika viktiga.</textBlock>
    <textBlock ix="15">Även om arbetsmarknadsutbildning fortare ger ett jobb är det viktigt att de som inte är på den nivån att de kan börja på en sådan får andra åtgärder.</textBlock>
    <textBlock ix="16">Fru talman! Den arbetsgrupp som skall se över försäkringen har också fått i uppdrag - nu skall jag läsa innantill - att utreda om det bör öppnas en möjlighet att en arbetslös i vissa fall får behålla en mindre del av sin arbetslöshetsersättning under en begränsad övergångstid i en ny anställning. Man menar nämligen att det finns skäl att se om en kombination av att ändra regelverket i arbetslöshetsförsäkringen och förenkla regelverket när det gäller arbetsmarknadspolitiken kan öka tillväxten. Alla åtgärder som gör att folk lättare får jobb är viktiga, och då finns det skäl att förändra regelverket.</textBlock>
    <textBlock ix="17">Barbro Johansson tog upp risken för inlåsningseffekter om vi har för hårda sanktioner när man själv säger upp sig. Att se på detta är också ett uppdrag som arbetsgruppen har. Jag läser innantill igen: I</textBlock>
    <textBlock ix="18">detta sammanhang bör även prövas om en konsekventare och mer ändamålsenlig tillämpning av sanktionsreglerna kan åstadkommas genom att reglerna mildras.</textBlock>
    <textBlock ix="19">Återigen är det samma sak: Vi har infört det här regelverket för ett år sedan, men ser vi att det finns regler som motverkar arbetslinjen skall vi ändra dem.</textBlock>
    <textBlock ix="20">Det tror jag gynnar den arbetslöse.</textBlock>
    <textBlock ix="21">Fru talman! Vi socialdemokrater anser inte att det finns anledning att införa en bortre parentes. Vi anser att den omställningsförsäkring vi har skall gälla tiden tills den arbetslöse har kunnat omställa sig till ett nytt arbete.</textBlock>
  </contentBlock>
  <contentBlock ix="254" page="0">
    <textBlock ix="0">Anf.  191  MARIA LARSSON (kd) replik:</textBlock>
    <textBlock ix="1">Fru talman! Det var intressant att höra Kristina</textBlock>
    <textBlock ix="2">Zakrisson säga att det är fel på det regelverk som infördes för drygt ett år sedan av socialdemokraterna.</textBlock>
    <textBlock ix="3">Jag tycker bara att det är så förfärligt synd, med tanke på alla de arbetslösa och all den personal som skall hantera a-kassans regler, att man inte tänkte till innan.</textBlock>
    <textBlock ix="4">Varför tänkte man inte in dessa konsekvenser, som var ganska lätta att förutsäga? Då hade vi besparat väldigt många människor väldigt mycket onödig oro.</textBlock>
    <textBlock ix="5">Hur kommer det sig att man t.ex. inte tänkte in vad som skulle uppstå när det gällde studenternas akassa? Hur kommer det sig att man inte alls har tänkt in det här med familjehemsförälders a-kassa?</textBlock>
    <textBlock ix="6">Jag har läst direktiven till arbetsgruppen, och jag tycker att tilltron till denna grupps arbete är väl stor.</textBlock>
    <textBlock ix="7">Direktiven i sig är ganska plottriga. Jag är ganska övertygad om att detta inte kommer att förenkla regelsystemet särskilt mycket utan snarare vara en fortsättning på den lapptäcksteknik som socialdemokraterna har tillämpat under ganska lång tid. Lägger man dessutom till Miljöpartiets nya förslag, som har framförts här i kväll och som tydligen också skall behandlas i arbetsgruppen, kommer det nog att bli ganska besvärligt att förenkla regelsystemet.</textBlock>
    <textBlock ix="8">Och att tro att regelsystem inom a-kassan i sig kan öka tillväxten får inte jag att gå ihop.</textBlock>
  </contentBlock>
  <contentBlock ix="255" page="0">
    <textBlock ix="0">Anf.  192  KRISTINA ZAKRISSON (s) replik:</textBlock>
    <textBlock ix="1">Fru talman! Maria Larsson är väldigt kritisk till socialdemokrater och vårt sätt att införa regler. Hon tycker att det är vansinne att införa ett regelsystem som vi från början konstaterar är fel. Jag tror inte att jag sade att detta var ett dåligt system. Jag sade att det är ett regelverk med många olika regler, och om det finns regler som har blivit fel såtillvida att de inte främjar arbetslinjen skall vi naturligtvis vara beredda att se över och ändra detta.</textBlock>
    <textBlock ix="2">När det gäller familjehemsföräldrars rätt till akassa ser i alla fall jag det på det sättet att det inte är en anställning att vara familjehemsförälder. Arbetslöshetsförsäkringen är en försäkring för den som har ett jobb, blir arbetslös och mister sin inkomst.</textBlock>
    <textBlock ix="3">Vill man försörja sig som familjehemsförälder anser jag nog att man måste bilda ett företag och starta ett vårdhem. Man måste ha minst tre ungdomar. Ser man det mer som en inkomst, nästan affärsmässigt, skall man kanske göra någonting annat än vara familjehemsförälder.</textBlock>
  </contentBlock>
  <contentBlock ix="256" page="0">
    <textBlock ix="0">Anf.  193  MARIA LARSSON (kd) replik:</textBlock>
    <textBlock ix="1">Fru talman! Jag anser att uppgiften att vara familjehemsförälder är ett arbete. Jag är av den åsikten att allt arbete skall kunna generera möjlighet till akassa. Jag tycker att det är ett tråkigt undantag att den här regeln finns.</textBlock>
    <textBlock ix="2">Jag blir inte riktigt klok på om Kristina Zakrisson är stolt över de a-kasseregler som kom till 1998 eller inte. Det är en lite konstig argumentation. Men om jag förstod slutledningen rätt är det i alla fall så att reglerna blev fel och nu gör vi om dem. Jag har inte tilltro till att det kommer att förenkla regelsystemen.</textBlock>
    <textBlock ix="3">Kristina Zakrisson har talat sig varm för att det skall finnas en grundtrygghet. Om det är vi tämligen överens. Men vi vill sträcka den grundtryggheten lite längre, till att innefatta alla, även de som i dag står utan a-kassan därför att de har valt att inte gå in i akassesystemet. Vi säger att a-kassan skall vara obligatorisk. Är inte det att erbjuda ännu fler människor en grundtrygghet?</textBlock>
  </contentBlock>
  <contentBlock ix="257" page="0">
    <textBlock ix="0">Anf.  194  KRISTINA ZAKRISSON (s) replik:</textBlock>
    <textBlock ix="1">Fru talman! Jag vill fortfarande hävda att det inte är en anställning att vara familjehemsförälder. Däremot förnekar jag inte att familjehemsföräldrar gör en väldigt bra insats. Jag har själv som ordförande i socialnämnden tidigare varit med om att familjehemsföräldrar som under en kortare tid varit tvungna att vara lediga från sina jobb, kanske ett par månader i början, fått ersättning från socialnämnden för förlorad arbetsförtjänst. Bägge två jobbade, men tog ändå hand om barn. Det är ju helt naturligt.</textBlock>
    <textBlock ix="2">Jag skulle fortfarande vilja hävda att det är en väldigt bra insats att vara familjehemsförälder, man får betalt för det. Men det är inte en anställning i vanlig mening.</textBlock>
    <textBlock ix="3">Sedan frågar Maria Larsson om jag är stolt över akassesystemet. Jag är stolt över att vi har en arbetslöshetsförsäkring, och jag tycker att den är hyfsat bra.</textBlock>
    <textBlock ix="4">Men det finns skavanker i den. Därför tycker jag att det är bra att arbetsgruppen skall se över den.</textBlock>
    <textBlock ix="5">Som vi tidigare har hört finns det de som tycker att arbetsvillkoret är alldeles för lågt. Det finns de som tycker att det är för högt. Det beror alldeles på vad man menar med försäkringen. Vi socialdemokrater vill för vår del ha en inkomstbortfallsförsäkring, inte den grundtrygghet som Maria Larsson pratar om.</textBlock>
  </contentBlock>
  <contentBlock ix="258" page="0">
    <textBlock ix="0">Anf.  195  HENRIK WESTMAN (m) replik:</textBlock>
    <textBlock ix="1">Fru talman! Jag skall börja med att säga att jag är överens med Kristina Zakrisson i alla fall på en punkt. Det är att det är alldeles för många som är beroende av a-kassa.</textBlock>
    <textBlock ix="2">Hon sade att reglerna tolkades olika i olika akassor. Det är just det som är problemet. Systemet är väldigt krångligt.</textBlock>
    <textBlock ix="3">Jag åkte tåg i måndags. Vad hittar man där om inte SJ:s tidning Kupé, senaste numret. Där står det:</textBlock>
    <textBlock ix="4">A-kassan är krånglig, dyr och byråkratisk, och varför skall den vara kopplad till facket?</textBlock>
    <textBlock ix="5">Nu sprids det till hela svenska folket att man tycker att det är på det sättet. Då bör man väl vidta alla möjliga åtgärder för att göra det mindre krångligt och kanske inte heller koppla det till facket. Kopplingen till facket har inte Kristina Zakrisson berört.</textBlock>
    <textBlock ix="6">Det är väldigt krångligt, men incitamenten då, vad gör man med dem? De bör ju öka. De flesta tänkare och kritiker säger att det minskar incitamenten om man vet att man aldrig blir utförsäkrad. Med ert system blir man ju inte det. Systemet är tydligtvis obegränsat. Jag har inte fått något bevis för det heller.</textBlock>
    <textBlock ix="7">Man går från den ena åtgärden till den andra om det inte finns någon som helst bortre parentes. Så är det bara.</textBlock>
    <textBlock ix="8">Det här insåg t.o.m. socialdemokraterna förra året, när man hade ett förslag på 300 dagar. Sedan har man frångått det. Nu finns det tydligtvis inte kvar. Nu är det obegränsad tid som gäller. Vad vill ni egentligen?</textBlock>
    <textBlock ix="9">Skall det vara medborgarlön?</textBlock>
  </contentBlock>
  <contentBlock ix="259" page="0">
    <textBlock ix="0">Anf.  196  KRISTINA ZAKRISSON (s) replik:</textBlock>
    <textBlock ix="1">Fru talman! Först och främst skulle jag vilja säga som jag ibland brukar säga till min egen mamma: Allt som står i tidningen är inte sant. Visserligen kanske</textBlock>
    <textBlock ix="2">SJ:s tidning är mer att lita på än många andra, men i alla fall.</textBlock>
    <textBlock ix="3">Det står att systemet är dyrt och krångligt. Dyrt beror på vad man ställer det i förhållande till. Jag tycker att det är värt pengarna.</textBlock>
    <textBlock ix="4">Krångligt kan det nog vara i mycket, därför att det innebär ett stort mått av kontrollsystem. Det är ett så stort mått att jag tror att många av dem som är arbetslösa nästan känner sig som kriminella därför att de måste bevakas så väldigt mycket.</textBlock>
    <textBlock ix="5">Frågan ställdes om varför a-kassan är kopplad till facken. Vi har i dag den fristående alfakassan. Det är ungefär 8 000 personer som har anslutit sig. Det verkar inte vara ett skriande behov av en fristående kassa. Jag tror faktiskt att många väljer att gå med i facket, a-kassa eller inte. Under 90-talet har faktiskt fler och fler löntagare gått med i facket. 84 % av arbetarna är med, och ca 80 % av dem som är arbetslösa är fackligt organiserade. Man väljer alltså att gå med i facket. Det verkar inte vara så att folk upplever det som ett problem eller ett hot, tvärtom.</textBlock>
    <textBlock ix="6">Jag tror också att det fackliga arbetet har väldigt stor betydelse. Även om man bortser från a-kassan tror jag att arbetsgivarna och företagen tjänar på att ha ett bra fackligt arbete. Det gynnar både arbetsgivaren och dem som arbetar på företaget om man har ett bra samarbete.</textBlock>
  </contentBlock>
  <contentBlock ix="260" page="0">
    <textBlock ix="0">Anf.  197  HENRIK WESTMAN (m) replik:</textBlock>
    <textBlock ix="1">Fru talman! Det är alldeles riktigt. Facket gör mycket stor nytta. Jag har själv varit fackordförande åtskilliga gånger och haft mycket med dem att göra.</textBlock>
    <textBlock ix="2">Det är alldeles riktigt. Men eftersom det nu är knutet på det sättet blir det branschvisa låsningar. Då får man alltså inte den omställning som kanske skulle krävas på en modern arbetsmarknad.</textBlock>
    <textBlock ix="3">Jag har en son som är byggnadsarbetare. Han blev arbetslös. Det lönade sig inte för honom att ta tillfälliga andra arbeten, för då skulle han få lägre a-kassa när han kom tillbaka. Alltså lönade det sig inte att arbeta. Incitamenten måste alltid finnas. Det måste alltid löna sig att arbeta, även om man tillfälligt får lägre lön. Därför bör man nog bryta upp den där låsningen till de särskilda facken, för då blir det en branschinlåsning.</textBlock>
    <textBlock ix="4">Jag läser naturligtvis inte bara den här tidningen.</textBlock>
    <textBlock ix="5">Jag har besökt en hel del arbetsförmedlingar och kassor och diskuterat detta. De flesta tycker nog att det finns anledning att se över krångligheten.</textBlock>
  </contentBlock>
  <contentBlock ix="261" page="0">
    <textBlock ix="0">Anf.  198  KRISTINA ZAKRISSON (s) replik:</textBlock>
    <textBlock ix="1">Fru talman! Att det är krångligt och att det skapar merarbete för a-kassehandläggarna om vi ändrar reglerna kan inte få oss att inte ändra regler som vi tror behöver ändras för att gynna arbetslinjen och dem som är arbetslösa.</textBlock>
    <textBlock ix="2">En av de saker som Henrik Westman tog upp är att man kan dra sig för att ta tillfälliga jobb därför att man tror att det påverkar a-kasseersättningen och försäkringen negativt. Det är just en av de saker som arbetsgruppen skall titta på, liksom på möjligheten till övergång mellan olika kassor.</textBlock>
    <textBlock ix="3">Som ni hör kommer arbetsgruppen att titta närmare på många av de frågor som oppositionen tar upp.</textBlock>
    <textBlock ix="4">Naturligtvis skall man först analysera, finns det behov av att förändra eller finns det inte? Finns det behov av att förändra tycker jag att vi skall göra det, även om det ger mer jobb åt a-kassehandläggarna.</textBlock>
  </contentBlock>
  <contentBlock ix="262" page="0">
    <textBlock ix="0">Anf.  199  MARGARETA ANDERSSON (c)</textBlock>
    <textBlock ix="1">replik:</textBlock>
    <textBlock ix="2">Fru talman! Jag är ledsen om jag är lite påstridig här, Kristina Zakrisson, men läget i dag är att människor blir utförsäkrade.</textBlock>
    <textBlock ix="3">Ett exempel är den kvinna som jag berättade om i mitt huvudanförande. Hon hade fyra dagar kvar tills hon skulle bli utförsäkrad. Om hon inte hade hittat ett jobb inom hemtjänsten i grannkommunen skulle hon alltså ha blivit utförsäkrad.</textBlock>
    <textBlock ix="4">Ett annat exempel är en ung kille på drygt 20 år.</textBlock>
    <textBlock ix="5">Ibland är han inte så där enormt företagsam. Han blev också utförsäkrad men också han fick jobb. Det var nämligen ont om arbetskraft just då, så det löste sig.</textBlock>
    <textBlock ix="6">Men människor blir alltså utförsäkrade.</textBlock>
    <textBlock ix="7">Länsarbetsdirektören i Jönköpings län, Ylva</textBlock>
    <textBlock ix="8">Ericsson - hon skall visserligen lämna sitt jobb men än så länge står hon som länsarbetsdirektör - skrev, tror jag, förra veckan i tidningen. Hon sade att det inte finns något lagfäst skydd för människor, så de kan visst bli utförsäkrade. Jag undrar därför vad som gäller här.</textBlock>
    <textBlock ix="9">Dessutom är jag lite besviken över att de diskussioner som vi förde tillsammans med Socialdemokraterna om att på det här sättet finna en vettig bortre parentes totalt har "droppats". Jag tror att det alltid kommer att finnas vissa människor som är i behov av ett grundskydd. I dag är de hänvisade till socialbidrag. Det är att lyfta över kostnader från staten till kommunerna, vilket är ett felaktigt sätt att hantera de här frågorna.</textBlock>
  </contentBlock>
  <contentBlock ix="263" page="0">
    <textBlock ix="0">Anf.  200  KRISTINA ZAKRISSON (s) replik:</textBlock>
    <textBlock ix="1">Fru talman! Margareta Andersson, lagstiftningen säger inte att det finns ett lagligt skydd för att aldrig bli utförsäkrad. Som många andra har tagit upp står det tydligt att det vilar ett stort ansvar på den enskilde att hela tiden försöka hitta ett lämpligt arbete. Om vi skriver in i lagen att man aldrig kan bli utförsäkrad är det svårt att hävda att det är nödvändigt att ta lämpligt arbete. Var skall man då dra gränsen?</textBlock>
    <textBlock ix="2">Vi säger att vi vill ha en omställningsförsäkring.</textBlock>
    <textBlock ix="3">För vissa människor tar det två veckor att få ett nytt jobb. För andra kan det ta tre-fyra år. Det är kanske så att man börjar utifrån en grundskoleutbildning och inte har någonting annat. Men har man en bra arbetsförmedlare som kan göra en bra individuell handlingsplan går det kanske att lägga upp en långsiktig studieplan och att faktiskt komma i arbete.</textBlock>
    <textBlock ix="4">Från utskottets sida har vi försökt förhöra oss hos</textBlock>
    <textBlock ix="5">AMS om hur många det är som har blivit utförsäkrade men i dag går det inte att få någon sådan siffra. Vi har också pratat med a-kassehandläggare som säger att man inte, om någon försvinner från försäkringen, alldeles säkert kan veta på vilka grunder det skett.</textBlock>
    <textBlock ix="6">När det gäller de signaler som vi fått om att människor blir utförsäkrade har vi alltså ännu inte sett några siffror.</textBlock>
    <textBlock ix="7">Det är kanske som i det fall som Margareta Andersson nämnde - väninnan som hade fyra dagar kvar men som fick ett jobb. Då blev hon ju inte utförsäkrad.</textBlock>
  </contentBlock>
  <contentBlock ix="264" page="0">
    <textBlock ix="0">Anf.  201  MARGARETA ANDERSSON (c)</textBlock>
    <textBlock ix="1">replik:</textBlock>
    <textBlock ix="2">Fru talman! Nej, hon blev inte utförsäkrad eftersom hon fixade det här själv. Det tycker jag är mycket bra, och det är på det viset som det skall vara. Men jag tycker att det borde finnas ett bättre regelverk för hur det här skall gå till vad gäller de människor som inte själva fixar detta eller som inte har goda vänner som hjälper till och som på olika sätt ställer upp.</textBlock>
    <textBlock ix="3">Väldigt många har det, så ibland går det här att lösa.</textBlock>
    <textBlock ix="4">Det är alltså nödvändigt med en avtrappningsregel och att kostnaderna inte förs över på kommunen.</textBlock>
    <textBlock ix="5">Kristina Zakrisson säger att vi skall lägga upp en handlingsplan. Det tycker jag också är mycket viktigt men då krävs det att det finns människor på arbetsförmedlingarna som klarar av detta. I dag är det problem med bemötandet. Man får ibland väldigt arroganta och väldigt tråkiga svar av de här människorna.</textBlock>
    <textBlock ix="6">Det är också något som vi behöver se över. Vi behöver se till att det helt enkelt blir en bättre utbildning för de här människorna.</textBlock>
    <textBlock ix="7">Vi har som en av de första punkterna föreslagit att människor som t.ex. inte har gymnasiekompetens skall erbjudas att läsa in kärnämnena i gymnasieskolan med a-kasseersättning. Det skulle kunna ingå i paketet. Jag inser också att vi inte kan säga: Du har</textBlock>
    <textBlock ix="8">300 dagar. Under den här perioden måste du lösa alla dina problem.</textBlock>
    <textBlock ix="9">Det kan behövas en utsträckt tid eftersom människor har olika behov. Men vi skall ha ett regelverk, och det skall finnas handlingsplaner på ett mycket tydligare sätt för de människor som i dag hamnar i situationen att de inte riktigt vet vad som gäller och vilken rätt de har att ställa krav på t.ex. arbetsförmedlingen.</textBlock>
    <textBlock ix="10">Det handlar alltså om människor som blir alldeles förtvivlade. Arbetsförmedlingens personal säger: Vi vet inte vad vi skall göra med dig. Sedan blir ingenting gjort förrän det händer något som är ganska dramatiskt och människor blir alldeles förtvivlade och upprivna. Det är så många problem förknippade med detta att vi behöver se över dessa frågor i ett mycket tydligare skick än som sker i dag.</textBlock>
  </contentBlock>
  <contentBlock ix="265" page="0">
    <textBlock ix="0">Anf.  202  KRISTINA ZAKRISSON (s) replik:</textBlock>
    <textBlock ix="1">Fru talman! För att återgå till den kvinna som fixade det här själv vill jag säga att man  naturligtvis skall göra allt man kan för att fixa detta själv; det råder ingen tvekan om det. Man kan inte gå till arbetsförmedlingen i tron att arbetsförmedlaren fixar detta. Däremot kan arbetsförmedlaren hjälpa till.</textBlock>
    <textBlock ix="2">Det kan nog vara så - sådana signaler får vi också</textBlock>
    <textBlock ix="3">- att bemötandet inte varit det bästa. Å andra sidan har man nog varit väldigt hårt pressad ute på förmedlingarna. Man har kanske inte alltid haft de resurser som skulle ha behövts. De på arbetsförmedlingarna behöver säkert, precis som alla andra, få kompetensutveckling. Arbetsförmedlarna har nog i många år haft en väldigt svår situation.</textBlock>
    <textBlock ix="4">Sedan vill jag säga några ord om Centerns reservation om generell rätt till gymnasieutbildning. Här kommer vi tillbaka till detta med individuella handlingsplaner. Man måste ju utgå från den enskilde. Jag tycker inte att man skall ha ett generellt system för vilken utbildning folk skall ha, utan man utgår från den enskilde. I dag har vi t.ex. kunskapslyftet som har varit väldigt bra. Vi har alltså stora möjligheter att låta dem som bara har en låg grundutbildning vidareutbilda sig. Det tycker jag är en helt riktig satsning.</textBlock>
    <textBlock ix="5">Hjälp alltså människor att få en bättre utbildning, och de kan göra ännu större ansträngningar att själva komma ut på arbetsmarknaden igen!</textBlock>
  </contentBlock>
  <contentBlock ix="266" page="0">
    <textBlock ix="0">Anf.  203  HELENA BARGHOLTZ (fp) replik:</textBlock>
    <textBlock ix="1">Fru talman! Jag vill med anledning av den utredning som nu skall göra en översyn av arbetslöshetsförsäkringen fråga Kristina Zakrisson om den också kommer att titta på arbetslöshetsförsäkringens finansiering. Den höga arbetslöshetsnivån har ju lett till att försäkringen sedan flera år tillbaka är kraftigt underfinansierad. Denna brist täcker man över statsbudgeten. Från flera partier har vi pekat på möjligheterna att i stället göra det genom en ökad egenavgift. Då får man mera fram karaktären av försäkring. Man uppnår alltså ett bättre samband mellan lönebildning och arbetslöshet.</textBlock>
    <textBlock ix="2">Kristina Zakrisson, är man från socialdemokratiskt håll beredd att ompröva sin dogmatiska inställning till hur arbetslöshetsförsäkringen skall finansieras?</textBlock>
  </contentBlock>
  <contentBlock ix="267" page="0">
    <textBlock ix="0">Anf.  204  KRISTINA ZAKRISSON (s) replik:</textBlock>
    <textBlock ix="1">Fru talman! Jag tänkte direkt säga: Nej, det uppdraget har inte arbetsgruppen men sedan tänkte jag att det är bäst att för säkerhets skull kontrollera så att jag inte säger något som är fel. Men det är faktiskt så att man inte har det uppdraget, och vi anser inte att det finns något behov av det uppdraget. Vi tycker att det är helt okej som det är, nämligen att vi har en gemensam finansiering av den här viktiga försäkringen.</textBlock>
    <textBlock ix="2">Arbetsgruppen har fått i uppdrag att ta upp de frågor som vi tycker att det eventuellt kan finnas problem med och som eventuellt kan motverka arbetslinjen.</textBlock>
    <textBlock ix="3">Det kan vi inte se att finansieringen gör.</textBlock>
  </contentBlock>
  <contentBlock ix="268" page="0">
    <textBlock ix="0">Anf.  205  HELENA BARGHOLTZ (fp) replik:</textBlock>
    <textBlock ix="1">Fru talman! Det är beklagligt att man inte är beredd att pröva det. Det är ju uppenbart att med den höga arbetslöshet som vi nu har är detta en väldigt tung belastning på statsbudgeten. Jag tror att väldigt många människor skulle vara helt införstådda med det här - att man är beredd att finansiera en eventuell arbetslöshet så småningom genom att själv bidra. Det kan då sättas i relation till lönen. Det finns ju en rad andra försäkringar där det här är ett naturligt sätt att finansiera det hela.</textBlock>
    <textBlock ix="2">Ibland kommer det nytänkande från socialdemokratin. Jag vill skicka med en förhoppning om det också i det här sammanhanget. Vi är ju så många i andra partier som ser att det här är en mycket bra lösning.</textBlock>
  </contentBlock>
  <contentBlock ix="269" page="0">
    <textBlock ix="0">Anf.  206  KRISTINA ZAKRISSON (s) replik:</textBlock>
    <textBlock ix="1">Fru talman! Jag instämmer fullt och fast i att det här är en tung ekonomisk belastning. Vi gör ju också allt för att minska arbetslösheten just för att få ned den här kostnaden. Vi tycker nog att det bästa sättet att få ned kostnaden för staten är att få folk i arbete.</textBlock>
    <textBlock ix="2">Men uppenbarligen har Folkpartiet och Socialdemokraterna helt olika syn på vad den enskilde själv skall betala och vad staten skall stå för.</textBlock>
    <textBlock ix="3">Jag glömde mina anteckningar i bänken men jag tror att det var Helena Bargholtz som var inne på att man, efter att under en tid ha haft en inkomstbortfallsförsäkring med hög nivå, skulle övergå till en grundtrygghet. Den skulle vara på socialbidragsnivå, men den skulle inte som socialbidraget prövas mot om man äger bil, båt eller sommarstuga. Det hjälper föga för den som varken har råd att ha bil, båt eller sommarstuga.</textBlock>
  </contentBlock>
  <contentBlock ix="270" page="0">
    <textBlock ix="0">Anf.  207  BRITT-MARIE LINDKVIST (s):</textBlock>
    <textBlock ix="1">Fru talman! I detta betänkande finns en motion som jag skrivit, A227, och som handlar om överhoppningsbar tid i arbetslöshetskassans regelverk.</textBlock>
    <textBlock ix="2">Det gäller 16 § mom. 5 om vård av eget barn som inte har fyllt två år eller vård av adoptivbarn i två år efter barnets ankomst i familjen, vilket är överhoppningsbar tid.</textBlock>
    <textBlock ix="3">Jag tänker här ta upp ett autentiskt fall.</textBlock>
    <textBlock ix="4">En kvinna blir arbetslös på grund av att företaget går i konkurs. Vid tillfället är kvinnan gravid. Vid födseln visar det sig att barnet är handikappat. Eftersom barnet de första åren behöver mycket tillsyn och läkarvård erbjuder försäkringskassan henne ett vårdbidrag.</textBlock>
    <textBlock ix="5">Efter många operationer i drygt tre år föreslår läkare att hon skall försöka ordna en dagisplats och själv komma ut i arbetslivet igen, eftersom sjukvården för tillfället inte kan göra mer för barnet.</textBlock>
    <textBlock ix="6">Sagt och gjort. Kommunen ställer upp med en dagisplats, och den unga kvinnan anmäler sig ånyo som arbetssökande. När hon kommer till a-kassan får hon avslag på sin begäran om ersättning. Detta på grund av att tiden med vårdbidrag räknas som diversetid, och eftersom drygt tre år har gått når man inte hennes tidigare ersättningsperiod. Enligt reglerna är endast de två åren från barns födelse överhoppningsbara.</textBlock>
    <textBlock ix="7">Kvinnan har överklagat i alla instanser och fått avslag. Just nu ligger ärendet i länsrätten för bedömning.</textBlock>
    <textBlock ix="8">Mitt förslag i motionen är att även tiden med vårdbidrag skall räknas som överhoppningsbar tid i</textBlock>
    <textBlock ix="9">16 § mom. 5.</textBlock>
    <textBlock ix="10">Utskottet har behandlat motionen och anser att frågan bör tas upp i ett vidare sammanhang. Utskottet utgår från att man inom ramen för arbetsgruppens arbete även kommer att överväga denna fråga.</textBlock>
    <textBlock ix="11">Fru talman! Jag är tacksam över att utskottet anser att frågan bör utredas vidare. Jag har inget yrkande, men jag utgår från att arbetsgruppen tar del av betänkandet och därmed även av motionen.</textBlock>
  </contentBlock>
  <contentBlock ix="271" page="0">
    <textBlock ix="0">Anf.  208  MARIA LARSSON (kd) replik:</textBlock>
    <textBlock ix="1">Fru talman! Jag är väldigt glad över den motion som Britt-Marie Lindkvist har skrivit. Vi har från kristdemokraternas sida följt upp den i utskottet. Vi ville i första hand få till stånd ett utskottsinitiativ för att påpeka att det här skulle hänskjutas från utskottet in i arbetsgruppen. Det förslaget föll. Då valde vi att reservera oss till förmån för Lindkvists motion. Det finns stora möjligheter för Britt-Marie Lindkvist att yrka bifall till reservationen. För tids vinnande gjorde jag inte det, men möjligheten kvarstår.</textBlock>
    <textBlock ix="2">När jag läser direktivet till utredningen känner jag mig inte alldeles säker på att detta kommer att behandlas där. Det är tvetydigt skrivet. Just den här saken står inte omnämnd i exakt text. Vill man förtydliga och ytterligare trycka på skulle jag rekommendera ett yrkande om bifall till reservationen.</textBlock>
  </contentBlock>
  <contentBlock ix="272" page="0">
    <textBlock ix="0">Anf.  209  BRITT-MARIE LINDKVIST (s) replik:</textBlock>
    <textBlock ix="1">Fru talman! Man skriver en motion för att uppmärksamma ett problem. Detta problem är någonting som man möter väldigt sällan. Jag tycker att detta måste utredas. Jag har inte siffror på vad det här skulle innebära. Jag vet ej heller hur många som drabbas av detta. Jag tycker att det är väldigt bra att arbetsgruppen tar del av det här. Jag tänker naturligtvis också själv följa frågan.</textBlock>
  </contentBlock>
  <contentBlock ix="273" page="0">
    <textBlock ix="0">Anf.  210  MARIA LARSSON (kd) replik:</textBlock>
    <textBlock ix="1">Fru talman! Britt-Marie Lindkvist säger att hon skriver en motion för att uppmärksamma ett problem.</textBlock>
    <textBlock ix="2">Jag brukar skriva en motion för att genomdriva en förändring. Det är två helt skilda saker.</textBlock>
    <textBlock ix="3">Jag håller med om att problematiken finns. Den berör ett väldigt litet antal personer, men det är oerhört viktigt för människor i en så utsatt situation att få räkna den här tiden som överhoppningsbar tid. Om man drabbas av att få ett sjukt barn befinner man sig i en mycket utsatt position. Jag tycker att det är beklagligt att inte socialdemokraterna i utskottet valt att stödja motionen.</textBlock>
  </contentBlock>
  <contentBlock ix="274" page="0">
    <textBlock ix="0">Anf.  211  BRITT-MARIE LINDKVIST (s) replik:</textBlock>
    <textBlock ix="1">Fru talman! Jag räknar med att särreglerna skall ses över. Jag räknar också med att det här blir genomfört. Jag tror att det är väldigt bra att alla förändringar som kommer att genomföras görs i ett sammanhang så att vi verkligen får en helhet.</textBlock>
  </contentBlock>
  <contentBlock ix="275" page="0">
    <textBlock ix="0">Anf.  212  KRISTINA ZAKRISSON (s):</textBlock>
    <textBlock ix="1">Fru talman! De frågor som tagits upp i motionen och där vi hänvisar till arbetsgruppen skall vi naturligtvis se till att arbetsgruppen får del av och att arbetsgruppen tar del av betänkandet.</textBlock>
    <textBlock ix="2">Maria Larsson fick faktiskt den skrivning hon tog upp justerad i betänkandet. Det står ordagrant:</textBlock>
    <textBlock ix="3">"Utskottet utgår från att man inom ramen för arbetsgruppens arbete även kommer att överväga denna fråga." Det ändrade vi vid justeringstillfället.</textBlock>
  </contentBlock>
  <contentBlock ix="276" page="0">
    <textBlock ix="0">Överläggningen var härmed avslutad.</textBlock>
    <textBlock ix="1">(Beslut skulle fattas den 18 mars.)</textBlock>
  </contentBlock>
  <contentBlock ix="277" page="0">
    <textBlock ix="0">15 §  Bordläggning</textBlock>
  </contentBlock>
  <contentBlock ix="278" page="0">
    <textBlock ix="0">Anmäldes och bordlades</textBlock>
    <textBlock ix="1">Förslag</textBlock>
    <textBlock ix="2">1998/99:NR1 Nordiska rådets svenska delegations berättelse angående verksamheten under 1998</textBlock>
  </contentBlock>
  <contentBlock ix="279" page="0">
    <textBlock ix="0">Motioner med anledning av skr. 1998/99:103 Kommittéberättelse 1999</textBlock>
    <textBlock ix="1">1998/99:K19 av Gudrun Schyman m.fl. (v)</textBlock>
  </contentBlock>
  <contentBlock ix="280" page="0">
    <textBlock ix="0">med anledning av förs. 1998/99:RR4 Riksdagens revisorers förslag angående socialförsäkringens administration</textBlock>
    <textBlock ix="1">1998/99:Sf2 av Ulf Kristersson m.fl. (m)</textBlock>
    <textBlock ix="2">1998/99:Sf3 av Bo Könberg m.fl. (fp)</textBlock>
  </contentBlock>
  <contentBlock ix="281" page="0">
    <textBlock ix="0">med anledning av redog. 1998/99:RB1 Årsredovisning för Sveriges riksbank för år 1998</textBlock>
    <textBlock ix="1">1998/99:Fi8 av Johan Lönnroth m.fl. (v)</textBlock>
  </contentBlock>
  <contentBlock ix="282" page="0">
    <textBlock ix="0">16 §  Anmälan om interpellationer</textBlock>
  </contentBlock>
  <contentBlock ix="283" page="0">
    <textBlock ix="0">Anmäldes att följande interpellationer framställts</textBlock>
  </contentBlock>
  <contentBlock ix="284" page="0">
    <textBlock ix="0">den 16 mars</textBlock>
  </contentBlock>
  <contentBlock ix="285" page="0">
    <textBlock ix="0">1998/99:215 av Leif Carlson (m) till socialministern</textBlock>
    <textBlock ix="1">Primärvårdsförsöken</textBlock>
    <textBlock ix="2">1998/99:216 av Chatrine Pålsson (kd) till socialministern</textBlock>
    <textBlock ix="3">Sjukvården</textBlock>
  </contentBlock>
  <contentBlock ix="286" page="0">
    <textBlock ix="0">den 17 mars</textBlock>
  </contentBlock>
  <contentBlock ix="287" page="0">
    <textBlock ix="0">1998/99:217 av Ola Karlsson (m) till statsrådet Lars-</textBlock>
    <textBlock ix="1">Erik Lövdén</textBlock>
    <textBlock ix="2">Företagande och skatter</textBlock>
    <textBlock ix="3">1998/99:218 av Rigmor Ahlstedt (c) till socialministern</textBlock>
    <textBlock ix="4">Kompetenscentrum för forskning om biverkningarna av dentala material</textBlock>
    <textBlock ix="5">1998/99:219 av Margareta Viklund (kd) till utrikesministern</textBlock>
    <textBlock ix="6">Sierra Leone</textBlock>
  </contentBlock>
  <contentBlock ix="288" page="0">
    <textBlock ix="0">Interpellationerna redovisas i bilaga som fogas till riksdagens snabbprotokoll tisdagen den 23 mars.</textBlock>
  </contentBlock>
  <contentBlock ix="289" page="0">
    <textBlock ix="0">17 §  Anmälan om frågor för skriftliga svar</textBlock>
  </contentBlock>
  <contentBlock ix="290" page="0">
    <textBlock ix="0">Anmäldes att följande frågor för skriftliga svar framställts</textBlock>
  </contentBlock>
  <contentBlock ix="291" page="0">
    <textBlock ix="0">den 17 mars</textBlock>
  </contentBlock>
  <contentBlock ix="292" page="0">
    <textBlock ix="0">1998/99:454 av Ann-Kristine Johansson (s) till jordbruksministern</textBlock>
    <textBlock ix="1">Förstärkt djurskydd</textBlock>
    <textBlock ix="2">1998/99:455 av Rolf Gunnarsson (m) till finansministern</textBlock>
    <textBlock ix="3">EU-pensioner</textBlock>
    <textBlock ix="4">1998/99:456 av Anders Sjölund (m) till näringsministern</textBlock>
    <textBlock ix="5">Utvecklingsbidrag</textBlock>
    <textBlock ix="6">1998/99:457 av Carina Hägg (s) till utrikesministern</textBlock>
    <textBlock ix="7">Minkonferens</textBlock>
    <textBlock ix="8">1998/99:458 av Carina Hägg (s) till försvarsministern</textBlock>
    <textBlock ix="9">Kompetensuppbyggnad kring vård och omsorg för minornas offer</textBlock>
    <textBlock ix="10">1998/99:459 av Bertil Persson (m) till socialministern</textBlock>
    <textBlock ix="11">Functional foods</textBlock>
    <textBlock ix="12">1998/99:460 av Rigmor Ahlstedt (c) till socialministern</textBlock>
    <textBlock ix="13">Förbud av amalgam</textBlock>
    <textBlock ix="14">1998/99:461 av Michael Hagberg (s) till näringsministern</textBlock>
    <textBlock ix="15">Generationsskiften i fåmansbolag</textBlock>
    <textBlock ix="16">1998/99:462 av Murad Artin (v) till statsrådet Mona</textBlock>
    <textBlock ix="17">Sahlin</textBlock>
    <textBlock ix="18">Den statliga personalpolitikens medel</textBlock>
    <textBlock ix="19">1998/99:463 av Marianne Andersson (c) till finansministern</textBlock>
    <textBlock ix="20">Skatteregler för småföretag</textBlock>
  </contentBlock>
  <contentBlock ix="293" page="0">
    <textBlock ix="0">Frågorna redovisas i bilaga som fogas till riksdagens snabbprotokoll tisdagen den 23 mars.</textBlock>
  </contentBlock>
  <contentBlock ix="294" page="0">
    <textBlock ix="0">18 §  Anmälan om skriftliga svar på frågor</textBlock>
  </contentBlock>
  <contentBlock ix="295" page="0">
    <textBlock ix="0">Anmäldes att skriftliga svar på följande frågor inkommit</textBlock>
  </contentBlock>
  <contentBlock ix="296" page="0">
    <textBlock ix="0">den 17 mars</textBlock>
  </contentBlock>
  <contentBlock ix="297" page="0">
    <textBlock ix="0">1998/99:417 av Barbro Westerholm (fp) till statsrådet</textBlock>
    <textBlock ix="1">Pierre Schori</textBlock>
    <textBlock ix="2">Samhällets stöd till handikappade invandrare</textBlock>
    <textBlock ix="3">1998/99:421 av Berit Jòhannesson (v) till försvarsministern</textBlock>
    <textBlock ix="4">Stödköp från försvarsindustrin</textBlock>
    <textBlock ix="5">1998/99:424 av Margareta Viklund (kd) till försvarsministern</textBlock>
    <textBlock ix="6">Makedonien</textBlock>
    <textBlock ix="7">1998/99:425 av Chatrine Pålsson (kd) till socialministern</textBlock>
    <textBlock ix="8">PKU-registret</textBlock>
    <textBlock ix="9">1998/99:428 av Gunnel Wallin (c) till justitieministern</textBlock>
    <textBlock ix="10">Övervakningskameror i taxibilar</textBlock>
    <textBlock ix="11">1998/99:429 av Lena Sandlin (s) till statsrådet Ulrica</textBlock>
    <textBlock ix="12">Messing</textBlock>
    <textBlock ix="13">Svensk idrott och bolagisering</textBlock>
    <textBlock ix="14">1998/99:430 av Chatrine Pålsson (kd) till socialministern</textBlock>
    <textBlock ix="15">Skatteutjämningen och svaga grupper</textBlock>
    <textBlock ix="16">1998/99:431 av Barbro Johansson (mp) till jordbruksministern</textBlock>
    <textBlock ix="17">Jämställdhetsmärkning av reklam</textBlock>
    <textBlock ix="18">1998/99:432 av Ewa Larsson (mp) till kulturministern</textBlock>
    <textBlock ix="19">Internationell kursgård för kvinnor i Ulvsunda</textBlock>
    <textBlock ix="20">1998/99:433 av Marianne Samuelsson (mp) till utrikesministern</textBlock>
    <textBlock ix="21">Bordtennis-VM</textBlock>
    <textBlock ix="22">1998/99:434 av Willy Söderdahl (v) till justitieministern</textBlock>
    <textBlock ix="23">Barns rättssäkerhet</textBlock>
    <textBlock ix="24">1998/99:435 av Ulla Hoffmann (v) till statsrådet</textBlock>
    <textBlock ix="25">Mona Sahlin</textBlock>
    <textBlock ix="26">EU-körkort</textBlock>
    <textBlock ix="27">1998/99:437 av Rolf Gunnarsson (m) till statsrådet</textBlock>
    <textBlock ix="28">Maj-Inger Klingvall</textBlock>
    <textBlock ix="29">Resurser till rehabilitering</textBlock>
    <textBlock ix="30">1998/99:438 av Ola Rask (s) till miljöministern</textBlock>
    <textBlock ix="31">Koloniträdgårdsrörelsen</textBlock>
    <textBlock ix="32">1998/99:439 av Johan Pehrson (fp) till justitieministern</textBlock>
    <textBlock ix="33">Kronofogdemyndigheternas processföring</textBlock>
    <textBlock ix="34">1998/99:441 av Lena Olsson (v) till statsrådet Lars-</textBlock>
    <textBlock ix="35">Erik Lövdén</textBlock>
    <textBlock ix="36">Skattestoppet i kommuner och landsting</textBlock>
    <textBlock ix="37">1998/99:443 av Lilian Virgin (s) till jordbruksministern</textBlock>
    <textBlock ix="38">Miljöersättning för sockerbetsodling</textBlock>
    <textBlock ix="39">1998/99:444 av Siw Persson (fp) till justitieministern</textBlock>
    <textBlock ix="40">Klotter</textBlock>
    <textBlock ix="41">1998/99:445 av Barbro Johansson (mp) till jordbruksministern</textBlock>
    <textBlock ix="42">Könsfördelning bland chefer</textBlock>
    <textBlock ix="43">1998/99:446 av Per Landgren (kd) till kulturministern</textBlock>
    <textBlock ix="44">Världskulturmuseets lokalisering i Göteborg</textBlock>
    <textBlock ix="45">1998/99:447 av Johnny Gylling (kd) till statsrådet</textBlock>
    <textBlock ix="46">Maj-Inger Klingvall</textBlock>
    <textBlock ix="47">Vårdbidrag för barn med diabetes</textBlock>
  </contentBlock>
  <contentBlock ix="298" page="0">
    <textBlock ix="0">Svaren redovisas i bilaga som fogas till riksdagens snabbprotokoll tisdagen den 23 mars.</textBlock>
  </contentBlock>
  <contentBlock ix="299" page="0">
    <textBlock ix="0">19 §  Kammaren åtskildes kl. 21.37.</textBlock>
  </contentBlock>
  <contentBlock ix="300" page="0">
    <textBlock ix="0"></textBlock>
    <textBlock ix="1">Förhandlingarna leddes av förste vice talmannen från sammanträdets början t.o.m. 1 § anf. 25 (delvis), av talmannen därefter t.o.m. 5 § anf. 78 (delvis), av andre vice talmannen därefter t.o.m. 6 § anf. 119</textBlock>
    <textBlock ix="2">(delvis), av tredje vice talmannen därefter t.o.m. 9 § anf. 145</textBlock>
    <textBlock ix="3">(delvis), av andre vice talmannen därefter till ajourneringen kl. 17.54, av förste vice talmannen därefter t.o.m. 14 § anf. 189</textBlock>
    <textBlock ix="4">(delvis) och av tredje vice talmannen därefter till sammanträdets slut.</textBlock>
  </contentBlock>
</protocol>
