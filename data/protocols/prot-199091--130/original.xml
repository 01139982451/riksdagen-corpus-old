<protocol id="prot-199091--130">
  <contentBlock ix="0">
    <textBlock ix="0">1 § Förnyad bordläggning</textBlock>
  </contentBlock>
  <contentBlock ix="1">
    <textBlock ix="0">Föredrogs men bordlades åter</textBlock>
  </contentBlock>
  <contentBlock ix="2">
    <textBlock ix="0">Finansutskottets betänkande 1990/91:FiU30</textBlock>
  </contentBlock>
  <contentBlock ix="3">
    <textBlock ix="0">2 § Beslut rörande utskottsbetänkanden som slutdebatterats den 11 juni</textBlock>
  </contentBlock>
  <contentBlock ix="4">
    <textBlock ix="0">Företogs till avgörande näringsutskottets betänkande 1990/91:NU40, skatteutskottets betänkande 1990/91:SkU26, socialutskottets betänkande 1990/91:SoU23 och trafikutskottets betänkande 1990/91:TU29 (beträffande debatten i dessa ärenden, se prot. 129).</textBlock>
  </contentBlock>
  <contentBlock ix="5">
    <textBlock ix="0">Näringsutskottets betänkande NU40</textBlock>
  </contentBlock>
  <contentBlock ix="6">
    <textBlock ix="0">Mom. 1 (riktlinjer för den långsiktiga energipolitiken)</textBlock>
  </contentBlock>
  <contentBlock ix="7">
    <textBlock ix="0">Först biträddes reservation 2 av Rolf L Nilson med 20 röster mot 19 för reservation 3 av Lars</textBlock>
    <textBlock ix="1">Norberg. 274 ledamöter avstod från att rösta.</textBlock>
  </contentBlock>
  <contentBlock ix="8">
    <textBlock ix="0">Härefter biträddes reservation 1 av Per Westerberg m.fl. med 61 röster mot 16 för reservation 2 av Rolf</textBlock>
    <textBlock ix="1">L Nilson. 235 ledamöter avstod från att rösta.</textBlock>
  </contentBlock>
  <contentBlock ix="9">
    <textBlock ix="0">Slutligen bifölls utskottets hemställan med 219</textBlock>
    <textBlock ix="1">röster mot 61 för reservation 1 av Per Westerberg m.fl. 36 ledamöter avstod från att rösta.</textBlock>
  </contentBlock>
  <contentBlock ix="10">
    <textBlock ix="0">Mom. 3 (kärnkraftsavvecklingens inledning)</textBlock>
  </contentBlock>
  <contentBlock ix="11">
    <textBlock ix="0">Först biträddes reservation 6 av Rolf L Nilson med 24 röster mot 17 för reservation 7 av Lars</textBlock>
    <textBlock ix="1">Norberg. 275 ledamöter avstod från att rösta.</textBlock>
  </contentBlock>
  <contentBlock ix="12">
    <textBlock ix="0">Härefter bifölls utskottets hemställan med 218</textBlock>
    <textBlock ix="1">röster mot 18 för reservation 6 av Rolf L Nilson. 80</textBlock>
    <textBlock ix="2">ledamöter avstod från att rösta.</textBlock>
  </contentBlock>
  <contentBlock ix="13">
    <textBlock ix="0">Mom. 4 (lagstiftning om en nioårig avvecklingstid för kärnkraften)</textBlock>
  </contentBlock>
  <contentBlock ix="14">
    <textBlock ix="0">Utskottets hemställan bifölls med 277 röster mot</textBlock>
    <textBlock ix="1">18 för reservation 8 av Lars Norberg. 19 ledamöter avstod från att rösta.</textBlock>
  </contentBlock>
  <contentBlock ix="15">
    <textBlock ix="0">Mom. 5 (lagstiftning om kärnkraftsavveckling senast år 2010)</textBlock>
  </contentBlock>
  <contentBlock ix="16">
    <textBlock ix="0">Utskottets hemställan bifölls med 280 röster mot</textBlock>
    <textBlock ix="1">36 för reservation 9 av Lars Norberg.</textBlock>
  </contentBlock>
  <contentBlock ix="17">
    <textBlock ix="0">Mom. 6 (avstängning av reaktorer i Barsebäck som en inledning av kärnkraftsavvecklingen)</textBlock>
  </contentBlock>
  <contentBlock ix="18">
    <textBlock ix="0">Utskottets hemställan bifölls med 280 röster mot</textBlock>
    <textBlock ix="1">36 för rerservation 10 av Rolf L Nilson och Lars</textBlock>
    <textBlock ix="2">Norberg.</textBlock>
  </contentBlock>
  <contentBlock ix="19">
    <textBlock ix="0">Mom. 17 (förbud mot investeringer i svensk och utländsk kärnkraft)</textBlock>
  </contentBlock>
  <contentBlock ix="20">
    <textBlock ix="0">Utskottets hemställan bifölls med 238 röster mot</textBlock>
    <textBlock ix="1">36 för reservation 24 av Rolf L Nilson och Lars</textBlock>
    <textBlock ix="2">Norberg. 40 ledamöter avstod från att rösta.</textBlock>
  </contentBlock>
  <contentBlock ix="21">
    <textBlock ix="0">Mom. 19 (handlingsplan för att minska utsläppen av växthusgaser)</textBlock>
  </contentBlock>
  <contentBlock ix="22">
    <textBlock ix="0">Utskottets hemställan bifölls med 365 röster mot</textBlock>
    <textBlock ix="1">19 för reservation 29 av Lars Norberg. 30 ledamöter avstod från att rösta.</textBlock>
  </contentBlock>
  <contentBlock ix="23">
    <textBlock ix="0">Mom. 27 (effekthöjningar i kärnkraftverk)</textBlock>
  </contentBlock>
  <contentBlock ix="24">
    <textBlock ix="0">Utskottets hemställan med godkännande av utskottets motivering bifölls med 181 röster mot 98</textBlock>
    <textBlock ix="1">för utskottets hemställan med godkännande av den i reservation 36 av Hadar Cars m.fl. anförda motiveringen. 36 ledamöter avstod från att rösta.</textBlock>
  </contentBlock>
  <contentBlock ix="25">
    <textBlock ix="0">Mom. 30 (kärnkraftens försäkringskostnader)</textBlock>
  </contentBlock>
  <contentBlock ix="26">
    <textBlock ix="0">Utskottets hemställan -- som ställdes mot reservation 40 av Lars Norberg -- bifölls med acklamation.</textBlock>
  </contentBlock>
  <contentBlock ix="27">
    <textBlock ix="0">Mom. 36 (överförande i statlig ägo av kärnkraftverken)</textBlock>
  </contentBlock>
  <contentBlock ix="28">
    <textBlock ix="0">Utskottets hemställan bifölls med 294 röster mot</textBlock>
    <textBlock ix="1">18 för reservation 46 av Lars Norberg. 1 ledamot avstod från att rösta.</textBlock>
  </contentBlock>
  <contentBlock ix="29">
    <textBlock ix="0">Mom. 40 (ökad rätt till transitering av elenergi)</textBlock>
  </contentBlock>
  <contentBlock ix="30">
    <textBlock ix="0">Utskottets hemställan bifölls med 230 röster mot</textBlock>
    <textBlock ix="1">36 för reservation 51 av Lars Norberg. 48 ledamöter avstod från att rösta.</textBlock>
  </contentBlock>
  <contentBlock ix="31">
    <textBlock ix="0">Mom. 41 (elbörs)</textBlock>
  </contentBlock>
  <contentBlock ix="32">
    <textBlock ix="0">Utskottets hemställan bifölls med 296 röster mot</textBlock>
    <textBlock ix="1">17 för reservation 52 av Lars Norberg. 1 ledamot avstod från att rösta.</textBlock>
  </contentBlock>
  <contentBlock ix="33">
    <textBlock ix="0">Mom. 42 (marginalkostnadsprissättning)</textBlock>
  </contentBlock>
  <contentBlock ix="34">
    <textBlock ix="0">Utskottets hemställan -- som ställdes mot dels reservation 53 av Rolf L Nilson, dels reservation 54</textBlock>
    <textBlock ix="1">av Lars Norberg -- bifölls med acklamation.</textBlock>
  </contentBlock>
  <contentBlock ix="35">
    <textBlock ix="0">Mom. 44 (internationalisering av elmarknaden)</textBlock>
  </contentBlock>
  <contentBlock ix="36">
    <textBlock ix="0">Utskottets hemställan -- som ställdes mot reservation 57 av Lars Norberg -- bifölls med acklamation.</textBlock>
  </contentBlock>
  <contentBlock ix="37">
    <textBlock ix="0">Mom. 45 (landsbygdens elektrifiering)</textBlock>
  </contentBlock>
  <contentBlock ix="38">
    <textBlock ix="0">Utskottets hemställan -- som ställdes mot reservation 58 av Per-Ola Eriksson och Roland</textBlock>
    <textBlock ix="1">Larsson -- bifölls med acklamation.</textBlock>
  </contentBlock>
  <contentBlock ix="39">
    <textBlock ix="0">Mom. 47 (den allmänna inriktningen av programmet för effektivare energianvändning)</textBlock>
  </contentBlock>
  <contentBlock ix="40">
    <textBlock ix="0">Först biträddes reservation 63 av Rolf L Nilson med 29 röster mot 18 för reservation 64 av Lars</textBlock>
    <textBlock ix="1">Norberg. 266 ledamöter avstod från att rösta.</textBlock>
  </contentBlock>
  <contentBlock ix="41">
    <textBlock ix="0">Härefter bifölls utskottets hemställan -- som ställdes mot reservation 63 av Rolf L Nilson --</textBlock>
    <textBlock ix="1">genom uppresning.</textBlock>
  </contentBlock>
  <contentBlock ix="42">
    <textBlock ix="0">Mom. 50 (kommunal energirådgivning, m.m.)</textBlock>
  </contentBlock>
  <contentBlock ix="43">
    <textBlock ix="0">Först biträddes reservation 69 av Per-Ola</textBlock>
    <textBlock ix="1">Eriksson och Roland Larsson -- som ställdes mot reservation 71 av Lars Norberg -- med acklamation.</textBlock>
  </contentBlock>
  <contentBlock ix="44">
    <textBlock ix="0">Härefter bifölls utskottets hemställan med 243</textBlock>
    <textBlock ix="1">röster mot 54 för reservation 69 av Per-Ola</textBlock>
    <textBlock ix="2">Eriksson och Roland Larsson. 18 ledamöter avstod från att rösta.</textBlock>
  </contentBlock>
  <contentBlock ix="45">
    <textBlock ix="0">Mom. 56 (anslag för kompensation till svensk industri för försämrad konkurrensförmåga till följd av höjda energipriser)</textBlock>
  </contentBlock>
  <contentBlock ix="46">
    <textBlock ix="0">Utskottets hemställan -- som ställdes mot reservation 81 av Lars Norberg -- bifölls med acklamation.</textBlock>
  </contentBlock>
  <contentBlock ix="47">
    <textBlock ix="0">Mom. 64 (anslag m.m. för Huvudprogram</textBlock>
    <textBlock ix="1">Energiforskning)</textBlock>
  </contentBlock>
  <contentBlock ix="48">
    <textBlock ix="0">Utskottets hemställan -- som ställdes mot dels reservation 87 av Per Westerberg m.fl., dels reservation 88 av Lars Norberg -- bifölls med acklamation.</textBlock>
  </contentBlock>
  <contentBlock ix="49">
    <textBlock ix="0">Mom. 75 (vinstmedel från vattenkraftsproduktionen)</textBlock>
  </contentBlock>
  <contentBlock ix="50">
    <textBlock ix="0">Utskottets hemställan bifölls med 254 röster mot</textBlock>
    <textBlock ix="1">53 för reservation 96 av Per-Ola Eriksson m.fl. 5</textBlock>
    <textBlock ix="2">ledamöter avstod från att rösta.</textBlock>
  </contentBlock>
  <contentBlock ix="51">
    <textBlock ix="0">Mom. 76 (finansiering av infrastrukturen genom övervinster från vattenkraftsproduktionen)</textBlock>
  </contentBlock>
  <contentBlock ix="52">
    <textBlock ix="0">Utskottets hemställan med godkännande av utskottets motivering bifölls med 279 röster mot 18</textBlock>
    <textBlock ix="1">för utskottets hemställan med godkännande av den i reservation 98 av Lars Norberg anförda motiveringen. 18 ledamöter avstod från att rösta.</textBlock>
  </contentBlock>
  <contentBlock ix="53">
    <textBlock ix="0">Mom. 77 (riktlinjer för stöd till kraftvärmeproduktion med biobränslen)</textBlock>
  </contentBlock>
  <contentBlock ix="54">
    <textBlock ix="0">Utskottets hemställan -- som ställdes mot dels reservation 99 av Per Westerberg m.fl., dels reservation 100 av Lars Norberg -- bifölls med acklamation.</textBlock>
  </contentBlock>
  <contentBlock ix="55">
    <textBlock ix="0">Mom. 78 (åtgärder för att förbättra konkurrenskraften för befintliga anläggningar för kraftvärmeproduktion med biobränslen)</textBlock>
  </contentBlock>
  <contentBlock ix="56">
    <textBlock ix="0">Utskottets hemställan -- som ställdes mot utskottets hemställan med den ändring däri som föranleddes av bifall till motion N90 yrkande 2 av</textBlock>
    <textBlock ix="1">Arne Kjörnsberg m.fl. -- bifölls med acklamation.</textBlock>
  </contentBlock>
  <contentBlock ix="57">
    <textBlock ix="0">Mom. 82 (förutsättningar för vindkraftsproduktion)</textBlock>
  </contentBlock>
  <contentBlock ix="58">
    <textBlock ix="0">Utskottets hemställan -- som ställdes mot dels reservation 104 av Rolf L Nilson, dels reservation</textBlock>
    <textBlock ix="1">105 av Lars Norberg -- bifölls med acklamation.</textBlock>
  </contentBlock>
  <contentBlock ix="59">
    <textBlock ix="0">Mom. 91 (strategi för minskad användning av fossila bränslen)</textBlock>
  </contentBlock>
  <contentBlock ix="60">
    <textBlock ix="0">Utskottets hemställan bifölls med 223 röster mot</textBlock>
    <textBlock ix="1">37 för reservation 119 av Rolf L Nilson och Lars</textBlock>
    <textBlock ix="2">Norberg. 56 ledamöter avstod från att rösta.</textBlock>
  </contentBlock>
  <contentBlock ix="61">
    <textBlock ix="0">Mom. 93 (nya förbränningsanläggningar för kol och olja)</textBlock>
  </contentBlock>
  <contentBlock ix="62">
    <textBlock ix="0">Utskottets hemställan bifölls med 280 röster mot</textBlock>
    <textBlock ix="1">36 för reservation 121 av Lars Norberg.</textBlock>
  </contentBlock>
  <contentBlock ix="63">
    <textBlock ix="0">Mom. 96 (förgasade restoljor)</textBlock>
  </contentBlock>
  <contentBlock ix="64">
    <textBlock ix="0">Utskottets hemställan -- som ställdes mot reservation 125 av Rolf L Nilson och Lars</textBlock>
    <textBlock ix="1">Norberg -- bifölls med acklamation.</textBlock>
  </contentBlock>
  <contentBlock ix="65">
    <textBlock ix="0">Mom. 99 (naturgasens roll i den svenska energiförsörjningen)</textBlock>
  </contentBlock>
  <contentBlock ix="66">
    <textBlock ix="0">Utskottets hemställan med godkännande av utskottets motivering bifölls med 222 röster mot 18</textBlock>
    <textBlock ix="1">för utskottets hemställan med godkännande av den i reservation 128 av Lars Norberg anförda motiveringen. 75 ledamöter avstod från att rösta.</textBlock>
  </contentBlock>
  <contentBlock ix="67">
    <textBlock ix="0">Mom. 102 (de långsiktiga förutsättningarna för utveckling av biobränsleteknik)</textBlock>
  </contentBlock>
  <contentBlock ix="68">
    <textBlock ix="0">Först biträddes reservation 131 av Rolf L</textBlock>
    <textBlock ix="1">Nilson -- som ställdes mot reservation 132 av Lars</textBlock>
    <textBlock ix="2">Norberg -- med acklamation.</textBlock>
  </contentBlock>
  <contentBlock ix="69">
    <textBlock ix="0">Härefter bifölls utskottets hemställan med 218</textBlock>
    <textBlock ix="1">röster mot 35 för reservation 131 av Rolf L Nilson.</textBlock>
    <textBlock ix="2">62 ledamöter avstod från att rösta.</textBlock>
  </contentBlock>
  <contentBlock ix="70">
    <textBlock ix="0">Mom. 109 (användning av åkermark för produktion av energiskog, m.m.)</textBlock>
  </contentBlock>
  <contentBlock ix="71">
    <textBlock ix="0">Utskottets hemställan bifölls med 297 röster mot</textBlock>
    <textBlock ix="1">18 för reservation 137 av Lars Norberg.</textBlock>
  </contentBlock>
  <contentBlock ix="72">
    <textBlock ix="0">Mom. 115 (riktlinjer för stöd till solvärmeanläggningar)</textBlock>
  </contentBlock>
  <contentBlock ix="73">
    <textBlock ix="0">Utskottets hemställan -- som ställdes mot reservation 143 av Lars Norberg -- bifölls med acklamation.</textBlock>
  </contentBlock>
  <contentBlock ix="74">
    <textBlock ix="0">Övriga moment</textBlock>
  </contentBlock>
  <contentBlock ix="75">
    <textBlock ix="0">Utskottets hemställan bifölls.</textBlock>
  </contentBlock>
  <contentBlock ix="76">
    <textBlock ix="0">Skatteutskottets betänkande SkU26</textBlock>
  </contentBlock>
  <contentBlock ix="77">
    <textBlock ix="0">Mom. 1 (riktlinjerna för energibeskattningen)</textBlock>
  </contentBlock>
  <contentBlock ix="78">
    <textBlock ix="0">Först biträddes reservation 2 av Rolf Kenneryd och Martin Olsson -- som ställdes mot reservation 4</textBlock>
    <textBlock ix="1">av Gösta Lyngå -- med acklamation.</textBlock>
  </contentBlock>
  <contentBlock ix="79">
    <textBlock ix="0">Härefter biträddes reservation 1 av Bo Lundgren m.fl. med 66 röster mot 34 för reservation 2 av Rolf</textBlock>
    <textBlock ix="1">Kenneryd och Martin Olsson. 215 ledamöter avstod från att rösta.</textBlock>
  </contentBlock>
  <contentBlock ix="80">
    <textBlock ix="0">Slutligen bifölls utskottets hemställan med 184</textBlock>
    <textBlock ix="1">röster mot 60 för reservation 1 av Bo Lundgren m.fl. 70 ledamöter avstod från att rösta.</textBlock>
  </contentBlock>
  <contentBlock ix="81">
    <textBlock ix="0">Mom. 5 (fjärrvärme)</textBlock>
  </contentBlock>
  <contentBlock ix="82">
    <textBlock ix="0">Först biträddes reservation 11 av Rolf Kenneryd och Martin Olsson med 52 röster mot 18 för reservation 12 av Maggi Mikaelsson. 243 ledamöter avstod från att rösta.</textBlock>
  </contentBlock>
  <contentBlock ix="83">
    <textBlock ix="0">Härefter bifölls utskottets hemställan med 185</textBlock>
    <textBlock ix="1">röster mot 68 för reservation 11 av Rolf Kenneryd och Martin Olsson. 61 ledamöter avstod från att rösta.</textBlock>
  </contentBlock>
  <contentBlock ix="84">
    <textBlock ix="0">Mom. 6 (energiintensiv industri)</textBlock>
  </contentBlock>
  <contentBlock ix="85">
    <textBlock ix="0">Utskottets hemställan -- som ställdes mot reservation 13 av Rolf Kenneryd och Martin</textBlock>
    <textBlock ix="1">Olsson -- bifölls med acklamation.</textBlock>
  </contentBlock>
  <contentBlock ix="86">
    <textBlock ix="0">Övriga moment</textBlock>
  </contentBlock>
  <contentBlock ix="87">
    <textBlock ix="0">Utskottets hemställan bifölls.</textBlock>
  </contentBlock>
  <contentBlock ix="88">
    <textBlock ix="0">Socialutskottets betänkande SoU23</textBlock>
  </contentBlock>
  <contentBlock ix="89">
    <textBlock ix="0">Mom. 1 (allmänna mål för folkhälsopolitiken)</textBlock>
  </contentBlock>
  <contentBlock ix="90">
    <textBlock ix="0">Utskottets hemställan bifölls med 272 röster mot</textBlock>
    <textBlock ix="1">38 för reservation 1 av Daniel Tarschys och Barbro</textBlock>
    <textBlock ix="2">Westerholm. 1 ledamot avstod från att rösta.</textBlock>
  </contentBlock>
  <contentBlock ix="91">
    <textBlock ix="0">Mom. 7 (höjda alkohol- och tobaksskatter)</textBlock>
  </contentBlock>
  <contentBlock ix="92">
    <textBlock ix="0">Utskottets hemställan bifölls med 199 röster mot</textBlock>
    <textBlock ix="1">106 för reservation 3 av Daniel Tarschys m.fl. 8</textBlock>
    <textBlock ix="2">ledamöter avstod från att rösta.</textBlock>
  </contentBlock>
  <contentBlock ix="93">
    <textBlock ix="0">Mom. 11 (inrättande av ett folkhälsoinstitut)</textBlock>
  </contentBlock>
  <contentBlock ix="94">
    <textBlock ix="0">Utskottets hemställan bifölls med 221 röster mot</textBlock>
    <textBlock ix="1">89 för reservation 5 av Sten Svensson m.fl. 3</textBlock>
    <textBlock ix="2">ledamöter avstod från att rösta.</textBlock>
  </contentBlock>
  <contentBlock ix="95">
    <textBlock ix="0">Mom. 23 (lokaliseringen av folkhälsoinstitutet)</textBlock>
  </contentBlock>
  <contentBlock ix="96">
    <textBlock ix="0">Först biträddes reservation 10 av Anita Stenberg med 32 röster mot 20 för reservation 9 av Gudrun</textBlock>
    <textBlock ix="1">Schyman. 256 ledamöter avstod från att rösta.</textBlock>
  </contentBlock>
  <contentBlock ix="97">
    <textBlock ix="0">Härefter bifölls utskottets hemställan med 193</textBlock>
    <textBlock ix="1">röster mot 30 för reservation 10 av Anita Stenberg.</textBlock>
    <textBlock ix="2">90 ledamöter avstod från att rösta.</textBlock>
  </contentBlock>
  <contentBlock ix="98">
    <textBlock ix="0">Mom. 24 och 25 (en alkoholkommission, m.m.)</textBlock>
  </contentBlock>
  <contentBlock ix="99">
    <textBlock ix="0">Utskottets hemställan bifölls med 245 röster mot</textBlock>
    <textBlock ix="1">70 för reservation 11 av Daniel Tarschys m.fl.</textBlock>
  </contentBlock>
  <contentBlock ix="100">
    <textBlock ix="0">Mom. 52 (åldersgränsen på Systembolaget)</textBlock>
  </contentBlock>
  <contentBlock ix="101">
    <textBlock ix="0">Utskottets hemställan bifölls med 250 röster mot</textBlock>
    <textBlock ix="1">45 för reservation 21 av Per Stenmarck. 12</textBlock>
    <textBlock ix="2">ledamöter avstod från att rösta.</textBlock>
  </contentBlock>
  <contentBlock ix="102">
    <textBlock ix="0">Mom. 53 (kommunalisering av tillståndsgivningen)</textBlock>
  </contentBlock>
  <contentBlock ix="103">
    <textBlock ix="0">Utskottets hemställan bifölls med 253 röster mot</textBlock>
    <textBlock ix="1">62 för reservation 22 av Sten Svensson m.fl.</textBlock>
  </contentBlock>
  <contentBlock ix="104">
    <textBlock ix="0">Mom. 58 (maskrosvin)</textBlock>
  </contentBlock>
  <contentBlock ix="105">
    <textBlock ix="0">Utskottets hemställan bifölls med 249 röster mot</textBlock>
    <textBlock ix="1">42 för reservation 26 av Anita Stenberg. 18</textBlock>
    <textBlock ix="2">ledamöter avstod från att rösta.</textBlock>
  </contentBlock>
  <contentBlock ix="106">
    <textBlock ix="0">Mom. 63 (en tobaksproposition)</textBlock>
  </contentBlock>
  <contentBlock ix="107">
    <textBlock ix="0">Utskottets hemställan bifölls med 204 röster mot</textBlock>
    <textBlock ix="1">103 för reservation 30 av Daniel Tarschys m.fl. 5</textBlock>
    <textBlock ix="2">ledamöter avstod från att rösta.</textBlock>
  </contentBlock>
  <contentBlock ix="108">
    <textBlock ix="0">Mom. 64 (rökfria miljöer)</textBlock>
  </contentBlock>
  <contentBlock ix="109">
    <textBlock ix="0">Utskottets hemställan bifölls med 232 röster mot</textBlock>
    <textBlock ix="1">37 för reservation 31 av Gudrun Schyman och</textBlock>
    <textBlock ix="2">Anita Stenberg. 40 ledamöter avstod från att rösta.</textBlock>
  </contentBlock>
  <contentBlock ix="110">
    <textBlock ix="0">Mom. 66 (tobaksreklam)</textBlock>
  </contentBlock>
  <contentBlock ix="111">
    <textBlock ix="0">Utskottets hemställan bifölls med 198 röster mot</textBlock>
    <textBlock ix="1">108 för reservation 33 av Daniel Tarschys m.fl. 8</textBlock>
    <textBlock ix="2">ledamöter avstod från att rösta.</textBlock>
  </contentBlock>
  <contentBlock ix="112">
    <textBlock ix="0">Mom. 70 (åldersgräns för inköp av tobak)</textBlock>
  </contentBlock>
  <contentBlock ix="113">
    <textBlock ix="0">Utskottets hemställan -- som ställdes mot reservation 36 av Gudrun Schyman m.fl. -- bifölls med acklamation.</textBlock>
  </contentBlock>
  <contentBlock ix="114">
    <textBlock ix="0">Mom. 74 (WHOs mål på tobaksområdet)</textBlock>
  </contentBlock>
  <contentBlock ix="115">
    <textBlock ix="0">Utskottets hemställan bifölls med 255 röster mot</textBlock>
    <textBlock ix="1">58 för reservation 39 av Daniel Tarschys m.fl. 2</textBlock>
    <textBlock ix="2">ledamöter avstod från att rösta.</textBlock>
  </contentBlock>
  <contentBlock ix="116">
    <textBlock ix="0">Mom. 80 (alternativmedicinska frågor)</textBlock>
  </contentBlock>
  <contentBlock ix="117">
    <textBlock ix="0">Utskottets hemställan bifölls med 289 röster mot</textBlock>
    <textBlock ix="1">20 för reservation 42 av Anita Stenberg. 2</textBlock>
    <textBlock ix="2">ledamöter avstod från att rösta.</textBlock>
  </contentBlock>
  <contentBlock ix="118">
    <textBlock ix="0">Övriga moment</textBlock>
  </contentBlock>
  <contentBlock ix="119">
    <textBlock ix="0">Utskottets hemställan bifölls.</textBlock>
  </contentBlock>
  <contentBlock ix="120">
    <textBlock ix="0">Trafikutskottets betänkande TU29</textBlock>
  </contentBlock>
  <contentBlock ix="121">
    <textBlock ix="0">Mom. 2 (inriktning av översynen på fortsatt heltäckande postservice)</textBlock>
  </contentBlock>
  <contentBlock ix="122">
    <textBlock ix="0">Först biträddes reservation 3 av Viola Claesson med 22 röster mot 19 för reservation 4 av Roy</textBlock>
    <textBlock ix="1">Ottosson. 273 ledamöter avstod från att rösta.</textBlock>
  </contentBlock>
  <contentBlock ix="123">
    <textBlock ix="0">Härefter biträddes reservation 2 av Elving</textBlock>
    <textBlock ix="1">Andersson och Karin Starrin med 35 röster mot 17</textBlock>
    <textBlock ix="2">för reservation 3 av Viola Claesson. 262 ledamöter avstod från att rösta.</textBlock>
  </contentBlock>
  <contentBlock ix="124">
    <textBlock ix="0">Därpå biträddes reservation 1 av Hugo Bergdahl och Ingrid Hasselström Nyvall med 40 röster mot</textBlock>
    <textBlock ix="1">38 för reservation 2 av Elving Andersson och Karin</textBlock>
    <textBlock ix="2">Starrin. 232 ledamöter avstod från att rösta.</textBlock>
  </contentBlock>
  <contentBlock ix="125">
    <textBlock ix="0">Slutligen bifölls utskottets hemställan med 204</textBlock>
    <textBlock ix="1">röster mot 39 för reservation 1 av Hugo Bergdahl och Ingrid Hasselström Nyvall. 69 ledamöter avstod från att rösta.</textBlock>
  </contentBlock>
  <contentBlock ix="126">
    <textBlock ix="0">Mom. 16 (postverkets nästa treårsplan)</textBlock>
  </contentBlock>
  <contentBlock ix="127">
    <textBlock ix="0">Utskottets hemställan bifölls med 290 röster mot</textBlock>
    <textBlock ix="1">17 för reservation 15 av Viola Claesson. 1 ledamot avstod från att rösta.</textBlock>
  </contentBlock>
  <contentBlock ix="128">
    <textBlock ix="0">Övriga moment</textBlock>
  </contentBlock>
  <contentBlock ix="129">
    <textBlock ix="0">Utskottets hemställan bifölls.</textBlock>
  </contentBlock>
  <contentBlock ix="130">
    <textBlock ix="0">3 § Viss fråga om traktamente till riksdagens ledamöter</textBlock>
  </contentBlock>
  <contentBlock ix="131">
    <textBlock ix="0">Föredrogs</textBlock>
  </contentBlock>
  <contentBlock ix="132">
    <textBlock ix="0">konstitutionsutskottets betänkande</textBlock>
  </contentBlock>
  <contentBlock ix="133">
    <textBlock ix="0">1990/91:KU49 Viss fråga om traktamente till riksdagens ledamöter.</textBlock>
  </contentBlock>
  <contentBlock ix="134"/>
  <contentBlock ix="135">
    <textBlock ix="0">Kammaren biföll utskottets framställning om att betänkandet skulle avgöras efter endast en bordläggning.</textBlock>
  </contentBlock>
  <contentBlock ix="136">
    <textBlock ix="0">Andre vice talmannen konstaterade att ingen talare var anmäld.</textBlock>
  </contentBlock>
  <contentBlock ix="137">
    <textBlock ix="0">Beslut</textBlock>
  </contentBlock>
  <contentBlock ix="138">
    <textBlock ix="0">Utskottets hemställan bifölls.</textBlock>
  </contentBlock>
  <contentBlock ix="139"/>
  <contentBlock ix="140">
    <textBlock ix="0">4 § Fast förbindelse över Öresund</textBlock>
  </contentBlock>
  <contentBlock ix="141">
    <textBlock ix="0">Föredrogs</textBlock>
  </contentBlock>
  <contentBlock ix="142">
    <textBlock ix="0">trafikutskottets betänkande</textBlock>
  </contentBlock>
  <contentBlock ix="143">
    <textBlock ix="0">1990/91:TU31 Fast förbindelse över Öresund</textBlock>
    <textBlock ix="1">(prop. 1990/91:158).</textBlock>
  </contentBlock>
  <contentBlock ix="144">
    <textBlock ix="0">Anf. 1 ELVING ANDERSSON (c):</textBlock>
  </contentBlock>
  <contentBlock ix="145">
    <textBlock ix="0">Herr talman! Inför förra valet lovade socialdemokraterna att man skulle bli ett miljöparti. Affischer och annonser trumpetade ut detta budskap. Men när de döende sälarna försvann ur TV-rutan och valet var över slocknade också det socialdemokratiska intresset för miljön.</textBlock>
    <textBlock ix="1">Förslaget om Öresundsbron som vi skall debattera här i dag talar sitt tydliga språk och nu skrivs ytterligare ett dystert kapitel i svensk miljöpolitiks historia.</textBlock>
  </contentBlock>
  <contentBlock ix="146">
    <textBlock ix="0">Jag har tyvärr ingen förhoppning om att majoriteten här i kammaren kommer att bli annorlunda än den blev i trafikutskottet när vi där behandlade frågan om Öresundsbron. Partipiskan viner alltför hårt för att beslutet skall bli annorlunda.</textBlock>
  </contentBlock>
  <contentBlock ix="147">
    <textBlock ix="0">Därför är det en sorgens dag då majoriteten beslutar bygga ett monument för fortsatt betongpolitik, rovdrift på naturen och miljöförstöring.</textBlock>
  </contentBlock>
  <contentBlock ix="148">
    <textBlock ix="0">Socialdemokrater, moderater och folkpartister tycks tro att betong, asfalt, ökad biltrafik och avgasutsläpp är viktigare för vårt och våra barns välstånd än frisk luft, levande hav och gröna skogar.</textBlock>
  </contentBlock>
  <contentBlock ix="149">
    <textBlock ix="0">Från centerns sida har vi en annan miljösyn som bygger på ekologisk balans. En bra miljö med frisk luft, levande hav, gröna skogar och där markens produktionsförmåga bibehålles är enligt vår uppfattning den enda förutsättningen för en långsiktigt hållbar positiv utveckling. Ekonomi och ekologi hör ihop. Miljökostnaderna måste betalas.</textBlock>
    <textBlock ix="1">Frågan är när de skall betalas, hur de skall betalas och av vem de skall betalas. Vi kan aldrig komma undan dessa miljökostnader, men vi kan möjligtvis skjuta dem framför oss och låta kommande generationer betala. För centerns del är detta omoraliskt och oacceptabelt.</textBlock>
  </contentBlock>
  <contentBlock ix="150">
    <textBlock ix="0">Från centerns sida säger vi nej till en Öresundsbro.</textBlock>
    <textBlock ix="1">Vi säger nej för att vi värnar Sydvästskånes miljö, vi säger nej för att vi värnar om Östersjöns ekologi, vi säger nej av ekonomiska skäl och vi säger nej av transporttekniska skäl.</textBlock>
  </contentBlock>
  <contentBlock ix="151">
    <textBlock ix="0">Dessa skäl är var för sig klart tillräckliga för att avslå regeringens förslag till avtal med den danska staten om byggande av en fast förbindelse över</textBlock>
    <textBlock ix="1">Öresund. Sammantaget är skälen överväldigande, och den som på allvar analyserar skälen måste rimligtvis komma fram till samma slutsats. Tyvärr är gamla låsningar och prestige så dominerande för många att sakskälen inte tillåts spela den roll de rimligen borde göra.</textBlock>
  </contentBlock>
  <contentBlock ix="152">
    <textBlock ix="0">Herr talman! Sydvästra Sverige är en region som redan är mycket hårt miljöbelastad. Situationen är så allvarlig att ingen ytterligare påspädning av utsläpp i luften kan tolereras. Tvärtom måste utvecklingen inriktas på att minska luftföroreningarna.</textBlock>
  </contentBlock>
  <contentBlock ix="153">
    <textBlock ix="0">Öresundsdelegationen har understrukit att varje ytterligare tillskott av utsläpp, om än marginellt, kan medföra allvarliga miljökonsekvenser i regionen. Halterna av kväveoxider liksom nedfallet av kväve ligger redan väsentligt över de nivåer som naturen långsiktigt tål. Nedfallet måste kraftigt nedbringas i området för att rädda naturen från långsiktiga skador. Enligt Svenska naturskyddsföreningen krävs en minskning av nedfallet med 90 % i denna region. Det åstadkommer man definitivt inte med ökad biltrafik som ett byggande av Öresundsbron kommer att generera.</textBlock>
  </contentBlock>
  <contentBlock ix="154">
    <textBlock ix="0">Redan i dag är skogsskadorna ett faktum i Skåne.</textBlock>
    <textBlock ix="1">Bokskogen är starkt hotad och börjar i vissa områden att dö i förtid. Svampar och lavar försvinner, vegetationen blir monoton genom att mångfalden och artrikedomen utarmas, och skadeangreppen på träden ökar i omfattning.</textBlock>
    <textBlock ix="2">Sveriges skogsvårdsförbund menar att situationen i dag är så allvarlig att en ökad bilism kommer att få förödande konsekvenser för skogen. Om inte luftföroreningarna minskar radikalt kommer näringen i marken att ta slut om 50 år och då är det kanske omöjligt att reparera skadan.</textBlock>
  </contentBlock>
  <contentBlock ix="155">
    <textBlock ix="0">Alla beräkningar visar att en Öresundsbro kommer att resultera i kraftigt ökad biltrafik i regionen.</textBlock>
    <textBlock ix="1">Trots detta görs i propositionen det smått fantastiska påståendet att ''de merutsläpp som kan uppkomma till följd av en fast förbindelse över</textBlock>
    <textBlock ix="2">Öresund inte rimligen bör tas till intäkt för att avstå från en utbyggnad''. Centerns slutsatser är precis tvärtom. Dessa skäl är i sig tillräckligt tunga för att avfärda hela förslaget.</textBlock>
  </contentBlock>
  <contentBlock ix="156">
    <textBlock ix="0">Östersjön är i dag världens mest föroreningshotade bräckvattenområde. Det är allmänt bekant att situationen i hela Östersjön är bekymmersam när det gäller det ekologiska tillståndet. En avgörande fråga för Östersjöns tillstånd är utbytet med vatten från Västerhavet genom Öresund och genom</textBlock>
    <textBlock ix="1">Bälten. Att detta vattenutbyte inte försvåras är helt avgörande för att salthalten kan hållas uppe.</textBlock>
    <textBlock ix="2">Salthalten är av avgörande betydelse för bl.a.</textBlock>
    <textBlock ix="3">torskens reproduktionsförmåga. Redan i dag är salthalten så låg att torsken lever på gränsen för vad den kan klara. En minskning av bara en halv promille är tillräckligt för att torskbeståndet i</textBlock>
    <textBlock ix="4">Östersjön skall utplånas. Detta utgör ett stort hot mot livet i havet, liksom för de människor som har sin utkomst från det.</textBlock>
  </contentBlock>
  <contentBlock ix="157">
    <textBlock ix="0">Den tröskel i Öresund där bron skall byggas ligger på 6--8 meters djup. På denna tröskel skall det ställas bortåt 200 tjocka betongfundament med 30--</textBlock>
    <textBlock ix="1">40 meters avstånd. Kring pelarkonstruktionerna för högbroarna över segelrännorna skall det byggas skyddsöar mot påsegling. Väster om Saltholm skall man spränga en jättelik, 2 kilometer lång, ränna i botten för att placera en sänktunnel. Till sänktunneln blir det kilometerlånga upp- och nedfartsramper.</textBlock>
  </contentBlock>
  <contentBlock ix="158">
    <textBlock ix="0">Den uppbromsning av genomströmmande vatten som brobygget ger kommer att leda till ca 20 %</textBlock>
    <textBlock ix="1">mindre vattenflöde.</textBlock>
  </contentBlock>
  <contentBlock ix="159">
    <textBlock ix="0">För att i viss mån kompensera detta föreslås stora muddringar. För det första är det ytterst tveksamt om det över huvud taget är möjligt att åstadkomma en s.k. nollösning genom sådana åtgärder och för det andra innebär muddringarna i sig ett mycket stort hot mot hela det marina livet i Öresund. Detta främst på grund av den omfattande uppslamning av bottensediment som kan förutses.</textBlock>
  </contentBlock>
  <contentBlock ix="160">
    <textBlock ix="0">Herr talman! De ekonomiska kalkylerna som presenterats för brobygget är undermåliga. Den av regeringen presenterade kostnaden uppgår till ca</textBlock>
    <textBlock ix="1">15 miljarder kronor. Till detta skall läggas stora kostnader för investeringar i infrastrukturen i</textBlock>
    <textBlock ix="2">Sverige resp. Danmark för anslutningar m.m. Om man dessutom räknar ränta på pengarna torde kostnaden totalt uppgå till 40--50 miljarder kronor.</textBlock>
    <textBlock ix="3">De tillkommande kostnaderna för anslutningsvägar, tunnlar m.m. skall inte bekostas av broavgifter, utan finansieras av stat och kommun. Det kommer alltså att bli en oerhörd koncentration av de redan alltför små anslag som finns i statsbudgeten till infrastrukturinvesteringar till en region som inte på något vis tillhör de svagare i vårt land.</textBlock>
  </contentBlock>
  <contentBlock ix="161">
    <textBlock ix="0">Själva bron skall dock inte bekostas av skattebetalarna utan av brukarna i form av broavgifter. För att få underlag till propositionen beställde regeringen ett beräknings- och prognosunderlag från konsultföretaget Transek.</textBlock>
    <textBlock ix="1">Dessa beräkningar avseende trafikvolymer visar på en stor priskänslighet hos personbilstrafiken.</textBlock>
    <textBlock ix="2">Intäkterna från denna kan ökas med 24 % om trafikavgiften sänks från 190 kr. till 37:50. Antalet bilar ökar då från ca 5 000 per dygn till 30 000.</textBlock>
  </contentBlock>
  <contentBlock ix="162">
    <textBlock ix="0">En utgångspunkt för avgiftssättningen har varit att avgiften skall ligga på ungefär samma nivå som det i dag kostar att åka färja.</textBlock>
  </contentBlock>
  <contentBlock ix="163">
    <textBlock ix="0">Regeringen har därför i propositionen utgått från en avgift på 160 kr. per personbil i 1990 års prisnivå och en trafikvolym på 8 000--10 000 bilar per dygn år 2000. Det finns inga beräkningar, såvitt vi har kunnat finna, som stöder regeringens uppfattning om att trafikvolymen skall bli så stor vid den avgiftssättningen. Enligt Transeks beräkningar måste avgiften ligga på 100--120 kr. för att uppnå den trafikvolymen.</textBlock>
  </contentBlock>
  <contentBlock ix="164">
    <textBlock ix="0">Det är alltså det konsultföretag regeringen själv anlitat som redovisat dessa siffror. Min slutsats är att regeringen har valt att efter eget skön frisera siffrorna så att de skall passa. Med regeringens utgångspunkter går det helt enkelt inte att ekonomiskt räkna hem projektet.</textBlock>
  </contentBlock>
  <contentBlock ix="165">
    <textBlock ix="0">Regeringen och utskottsmajoriteten sitter i en rävsax mellan att å ena sidan försöka få ekonomi i broprojektet genom att skapa så stora trafikvolymer som möjligt samtidigt som miljön kräver att trafikvolymen blir så låg som möjligt.</textBlock>
    <textBlock ix="1">Ekvationen går inte ihop, och miljön får än en gång ge vika för kortsiktigt ekonomiskt tänkande.</textBlock>
    <textBlock ix="2">Betongpolitiken firar nya triumfer.</textBlock>
  </contentBlock>
  <contentBlock ix="166">
    <textBlock ix="0">Skälen för en Öresundsbro varierar över tiden.</textBlock>
    <textBlock ix="1">Ibland är det Sveriges förbindelser til kontinenten som är den viktigaste, ibland är det för att skapa positiva utvecklingsförutsättningar för</textBlock>
    <textBlock ix="2">Malmöregionen. Att satsa 40--50 miljarder kronor som regionalpolitiskt stöd till Malmöregionen faller på sin egen orimlighet.</textBlock>
  </contentBlock>
  <contentBlock ix="167">
    <textBlock ix="0">När det gäller att skapa goda förbindelser mellan</textBlock>
    <textBlock ix="1">Sverige och resten av kontinenten kan detta ske på andra sätt som är bättre ur både miljö-, ekonomisk och transportteknisk synpunkt.</textBlock>
  </contentBlock>
  <contentBlock ix="168">
    <textBlock ix="0">För att nå de centrala delarna av Europa innebär vägen över Danmark en omväg. Till detta skall läggas den trafikinfarkt som finns i norra Tyskland och som kommer att inom överskådlig tid innebära stora trafikstörningar för både landsvägs- och järnvägstrafiken.</textBlock>
  </contentBlock>
  <contentBlock ix="169">
    <textBlock ix="0">Genom de politiska förändringar som skett i</textBlock>
    <textBlock ix="1">Europa under de senaste åren öppnas också nya intressanta marknader för det svenska näringslivet.</textBlock>
    <textBlock ix="2">För att nå de nya marknaderna i de östra delarna i</textBlock>
    <textBlock ix="3">Europa ter sig omvägen över Danmark än mer orealistisk.</textBlock>
  </contentBlock>
  <contentBlock ix="170">
    <textBlock ix="0">Centern vill se en utveckling med en kraftigt utvecklad färjetrafik utefter hela Sydsveriges kust till både nya och gamla destinationer.</textBlock>
    <textBlock ix="1">Färjeförbindelser med miljövänliga färjor skall utgöra kärnan i våra förbindelser med kontinenten.</textBlock>
    <textBlock ix="2">På detta sätt åstadkommer vi ett verkligt närmande till hela Europa. Samtidigt sprids utvecklingsmöjligheterna över hela den sydsvenska kusten till följd av dessa förbindelser.</textBlock>
  </contentBlock>
  <contentBlock ix="171">
    <textBlock ix="0">Från åkerinäringens sida, som ju är en viktig intressent i sammanhanget, visar man ett mycket ljumt intresse för Öresundsbron, men desto större intresse för utvecklade färjeförbindelser.</textBlock>
  </contentBlock>
  <contentBlock ix="172">
    <textBlock ix="0">Enligt en utredning gjord av Kulturgeografiska institutionen i Lund skulle åkerinäringen förlora mellan 500 och 700 milj.kr. per år på att ta vägen över Öresund och Stora bält i stället för att ta färjorna direkt till kontintenten. Dessutom tillgodoses förarnas lagstadgade dygnsvila på direktfärjorna. Redare, SJ-strateger och transportköpare är i stort sett ense: En</textBlock>
    <textBlock ix="1">Öresundsbro kommer inte nämnvärt att påverka godsströmmarna.</textBlock>
  </contentBlock>
  <contentBlock ix="173">
    <textBlock ix="0">Centern vill se en fast förbindelse över, eller rättare sagt under, Öresund som komplement till färjetrafiken. En borrad järnvägstunnel är det enda vettiga alternativet för fasta förbindelser mellan</textBlock>
    <textBlock ix="1">Sverige och Danmark. Ur miljösynpunkt är tunneln överlägsen en bro. Tunnelalternativet har dock avfärdats alltför lättvindigt med hänvisning till att det inte skulle gå att få ekonomi på ett sådant projekt. Kostnadsutredningarna är dock behäftade med stora brister och det finns många experter både inom entreprenadbranschen och bankvärlden som hävdar att en tunnel är lönsammare än en bro.</textBlock>
  </contentBlock>
  <contentBlock ix="174">
    <textBlock ix="0">Herr talman! Låt mig också litet kommentera handläggningen av denna fråga. Detta är som alla inser en mycket stor fråga som påverkar våra internationella förbindelser, har stor miljöpåverkan och är ett av de största enskilda investeringsbeslut som någonsin fattats. Trots denna dignitet på frågan ville majoriteten i utskottet inte gå med på att ordna en offentlig hearing för att ytterligare belysa olika konsekvenser. Dessutom var arbetssituationen sådan i riksdagen att vårt eget expertorgan på miljöfrågor, nämligen jordbruksutskottet, inte ansåg sig ha tid att yttra sig över förslagen. Detta är ingen kritik mot jordbruksutskottet, utan mot den totala handläggningsordningen av frågan. Jag tycker det är en otillständigt bristfällig handläggning som skett.</textBlock>
  </contentBlock>
  <contentBlock ix="175">
    <textBlock ix="0">Herr talman! Centern står inte ensam i kampen mot en Öresundsbro. Förutom vänsterpartiet och miljöpartiet här i riksdagen finns också en samlad miljörörelse i hela Norden. Skogsnäringen, redarnäringen, fackliga organisationer, som</textBlock>
    <textBlock ix="1">Transport och de sjöfackliga organisationerna, vetenskapliga institutioner, många forskare och viktiga delar av näringslivet står på samma sida i kampen mot en bro över Öresund.</textBlock>
  </contentBlock>
  <contentBlock ix="176">
    <textBlock ix="0">Dagens beslut är inte bara en fråga om bro över</textBlock>
    <textBlock ix="1">Öresund eller inte. Det är ett viktigt vägval inför framtiden. Det är fråga om vi skall prioritera asfalt, betong och miljöförstöring, eller om vi skall inrikta framtiden på ren luft, levande hav, gröna skogar och ekologisk balans. För centern är valet självklart. Därför yrkar vi på att regeringens proposition skall avslås.</textBlock>
  </contentBlock>
  <contentBlock ix="177">
    <textBlock ix="0">Jag vill med detta yrka bifall till reservation 2.</textBlock>
  </contentBlock>
  <contentBlock ix="178">
    <textBlock ix="0">Anf. 2 VIOLA CLAESSON (v):</textBlock>
  </contentBlock>
  <contentBlock ix="179">
    <textBlock ix="0">Herr talman! ''Vår stund på jorden kamrater, skall bli den stund då vi återupprättar respekten för människan och naturen i samspel. Vi skall, under vår livstid, återskapa vår barndoms gröna skogar, rena friska luft och klara källsprång.''</textBlock>
  </contentBlock>
  <contentBlock ix="180">
    <textBlock ix="0">Birgitta Dahls ord från SAP-kongressen 1987 blev klassiska inte för miljöministerns förföriskt lyriska anslag, utan för appellens falskt löftesrika innehåll.</textBlock>
    <textBlock ix="1">Kongressens största fråga var Öresundsbron.</textBlock>
    <textBlock ix="2">Beslutet innebar att Birgitta Dahls alla kamrater i demokratins namn skulle få säga sitt om bron i ett rådslag. Nära 500 partiorganisationer deltog i rådslaget om en fast förbindelse över Öresund.</textBlock>
    <textBlock ix="3">Framgången för de socialdemokratiska bromotståndarna var uppseendeväckande. 80 %</textBlock>
    <textBlock ix="4">ville inte ha någon bro. 50 % ansåg att en järnvägstunnel var bäst.</textBlock>
  </contentBlock>
  <contentBlock ix="181">
    <textBlock ix="0">De socialdemokratiska medlemmarna gav klara besked. Men det dög inte för regeringen och den socialdemokratiska partiledningen. Jag frågar</textBlock>
    <textBlock ix="1">Georg Andersson, som finns här: Var finns den politiska heligheten i statsrådens hantering av människor och miljö?</textBlock>
  </contentBlock>
  <contentBlock ix="182">
    <textBlock ix="0">Regeringens proposition om Öresundsbron associerar inte till några klara källsprång. Snarare avger den en unken doft av gammal betong. Ändå är det ett ofärdigt och tunt dokument. Det saknar helhetssyn. Det saknar en vetenskapligt godtagbar analys av miljökonsekvenserna. Det nonchalerar helt det faktum att brobygget och dess följder angår samtliga Östersjöstater. Det presenterar en orealistisk och motsägelsefull kalkyl av de samhällsekonomiska konsekvenserna för Sverige och medborgarna.</textBlock>
  </contentBlock>
  <contentBlock ix="183">
    <textBlock ix="0">Om riksdagens majoritet trots detta beslutar att</textBlock>
    <textBlock ix="1">Öresundsbron skall byggas kommer projektet för all framtid att framstå som Dimmornas bro. I</textBlock>
    <textBlock ix="2">filmen med samma namn blev Godnattvalsen den ödesmättade temamelodi som spreds över världen.</textBlock>
    <textBlock ix="3">För livet i Östersjön spelas kanske sista strofen av</textBlock>
    <textBlock ix="4">Godnattvalsen redan under detta årtionde. Man kan uttrycka det med Miljöförbundets ord: Bron kan kosta ett hav.</textBlock>
  </contentBlock>
  <contentBlock ix="184">
    <textBlock ix="0">''Medan de flesta människor tror, att det nu på allvar skall göras något åt jordens miljöproblem, har en grupp europeiska industriledare lagt ut kursen mot ett nytt Europa. Grundtanken är att använda högteknologin till ett kolossalt tillväxtsprång. Visionen är så komplicerad att den bara är fullt tillgänglig för en liten grupp industrichefer och EG-politiker. Genom att samla några av brickorna kan man skönja konturerna av</textBlock>
    <textBlock ix="1">Europas framtid.''</textBlock>
  </contentBlock>
  <contentBlock ix="185">
    <textBlock ix="0">Jag tycker nästan att det ser ut som om Georg</textBlock>
    <textBlock ix="1">Andersson och hans medarbetare har läst detta citat. Dock kanske jag betvivlar det. Jag rekommenderar dem att läsa denna artikel. Den har varit publicerad i den danska tidskriften Press.</textBlock>
    <textBlock ix="2">Artikeln har rubriken Den skandinaviske forbindelse. Det är i sitt slag en av de mer insiktsfulla artiklarna. I kombination med den oansvarigt ytliga behandlingen av miljökonsekvenserna för Öresund, Östersjön och</textBlock>
    <textBlock ix="3">Östersjöländerna slår nog det odemokratiska förspelet till regeringens broavtal med Danmark de flesta politiska rekord. Men de ansvariga inom regeringen vägrar att ens diskutera sitt samröre med Round Table of European Industrialists. Det inleddes redan 1983/84 och fullbordades efter påtryckningar från Scandinavian Links olika lobbygrupper.</textBlock>
  </contentBlock>
  <contentBlock ix="186">
    <textBlock ix="0">Några få statsråd och departementssekreterare var tidigt invigda i de topphemliga ScanLink-planerna.</textBlock>
    <textBlock ix="1">Industriledarnas krav var att Öresundsbron -- plus ett antal nya motorvägar -- skulle byggas samt att ett för Sverige främmande system med vägavgifter skulle införas. I syfte att stötta bil- och elektronikindustrin i Sverige och Västeuropa hamnade också Prometheussatsningarna -- och så småningom även Drive-satsningarna -- inom det jättelika projektets ramar.</textBlock>
  </contentBlock>
  <contentBlock ix="187">
    <textBlock ix="0">För att öka den ekonomiska tillväxten skulle</textBlock>
    <textBlock ix="1">Sverige enligt regeringens trafikpolitiska proposition 1988 -- man har talat om denna som den stora förändringen under senare år i svensk transportpolitik -- satsa på ''bilismens andra utvecklingsvåg''. Än en gång skulle den numera omfångsrika bilindustrin fungera som ekonomins motor. Enligt denna politiska ekonomi måste vägtrafiken öka ytterligare. Då krävs det fler motorvägar och motorvägsbroar, mer av just-intime-trafik och fritt fram för ännu tyngre lastbilar.</textBlock>
    <textBlock ix="2">Men eftersom det inte går att asfaltera hela Sverige måste dessutom bilarna packas tätare samman med hjälp av avancerad elektronik och satellitövervakning. Det är dessa projekt som kallas Prometheus och Drive. Västsverige -- det första ScanLink-området -- fungerar redan i dag som ett försöksområde för Volvo, Saab och vägverkets experiment.</textBlock>
  </contentBlock>
  <contentBlock ix="188">
    <textBlock ix="0">En förutsättning för ett sådant kvantitativt tillväxtsprång i bilindustrins smak var vidare att vägpolitiken i Sverige länkades in i EGs nya system för infrastrukturen. Därför har Round Tablegruppen inte enbart fått diktera EGs vitbok, utan också dess kommunikationspolitik. Den största delen av bilindustrins forskning och utveckling kring Prometheus och Drive i Sverige betalas av televerket, vägverket och</textBlock>
    <textBlock ix="1">Transportforskningsberedningen. Men regeringen vägrar tala klarspråk. Den aktar sig för att informera allmänheten om att den bekostar ett vägsystem som mer än något annat kränker trafikanternas integritet.</textBlock>
  </contentBlock>
  <contentBlock ix="189">
    <textBlock ix="0">En del i samma EG-anpassade historia -- som också</textBlock>
    <textBlock ix="1">Öresundsbron är en del av -- är att regeringen</textBlock>
    <textBlock ix="2">1986/87 bestämde sig för att statens offentliga förpliktelser för järnvägen skulle minska.</textBlock>
    <textBlock ix="3">Resultatet ser vi i dag. Persontrafiken på inlandsbanan skall läggas ner, momsen på kollektivtrafik har lett till att många turer lagts ner, konkurrensen på stomjärnvägsnätet skall släppas fri och parallell busstrafik skall tillåtas konkurrera ut järnvägslinjer. Med nuvarande politik befarar t.o.m. Stig Larsson, som för en tid sedan besökte trafikutskottet, att SJ på sikt bara kan rädda snabbtåget Stockholm--Göteborg. Stig Larsson brukar annars vara den ständige optimisten. Jag vet genom en debatt här i kammaren för några veckor sedan att Georg Andersson är informerad om detta.</textBlock>
  </contentBlock>
  <contentBlock ix="190">
    <textBlock ix="0">Men statens offentliga förpliktelser för</textBlock>
    <textBlock ix="1">Öresundsbron har däremot ökat. Enligt ursprunsplanerna var det näringslivet som skulle överträffa staten genom att plocka fram pengar till bron. Men när den socialdemokratiska partikongressens majoritet 1990 sagt ja till bron avvecklade näringslivet ScanLink-konsortiet.</textBlock>
    <textBlock ix="2">Lobbyisterna hade gjort sitt, och nu behövde de inte ens riskera sitt eget kapital för att projektet skulle gå i lås.</textBlock>
  </contentBlock>
  <contentBlock ix="191">
    <textBlock ix="0">Öresundsbron är en nyckel inom ScanLinksystemet. Det är det strategiskt intressantaste byggprojektet för Gyllenhammar, Curt Nicolin m.fl. Ovetande om det som pågick bakom regeringens kulisser konstaterade i januari 1984</textBlock>
    <textBlock ix="1">regeringens egen enmansutredare, Lennart</textBlock>
    <textBlock ix="2">Johansson, att en Öresundsbro skulle bli alltför olönsam att bygga. Det var med andra ord -- med de ord som användes i en tidningsrubrik i tidningen</textBlock>
    <textBlock ix="3">Arbetet -- ''tummen ned'' för Öresundsbron. Men efter det att Volvochefens topphemliga planer avslöjats av tidningen Arbetet smälte Lennart</textBlock>
    <textBlock ix="4">Johansson snart in i nya statliga broutredningar med en mer positiv inställning till Öresundsbron.</textBlock>
    <textBlock ix="5">Makten har talat, och makten styr över miljön i</textBlock>
    <textBlock ix="6">Sverige. Den styr också över det svenska kommunikationsdepartementet. Det är den ekonomiska makten.</textBlock>
  </contentBlock>
  <contentBlock ix="192">
    <textBlock ix="0">Vi vet i dag att merparten av allt utredningsmaterial om motorvägsbron och tillhörande vägsystem har producerats på uppdrag av ScanLink-konsortiet.</textBlock>
    <textBlock ix="1">EG-kommissionen har betalat 8 milj.kr. av lobbyisternas budget, som omfattar mångmiljonbelopp. De utredningar som svenska staten officiellt stått för är till stor del uppdateringar av gammalt material. En del utredningsmaterial har hemligstämplats av regeringen. Denna fråga har jag -- under mina sex år i riksdagen -- vid det här laget tagit upp vid ganska många tillfällen.</textBlock>
  </contentBlock>
  <contentBlock ix="193">
    <textBlock ix="0">Nyligen diskuterades frågan om förspelet och regeringens hantering sett ur konstitutionell synvinkel av frågorna om motorvägsbygget i</textBlock>
    <textBlock ix="1">Bohuslän, ScanLink, och senare också</textBlock>
    <textBlock ix="2">Öresundsbron. En av de personer som fick förmånen att se det hemliga materialet och som också har deltagit i debatten här i kammaren upptäckte att det saknades sidor i de hemligstämplade dokumenten, som då fanns på</textBlock>
    <textBlock ix="3">Ministerrådets kontor i Köpenhamn. Det är ganska anmärkningsvärt, och i andra sammanhang brukar det faktiskt bli ett stort rabalder när man upptäcker sådana ting.</textBlock>
  </contentBlock>
  <contentBlock ix="194">
    <textBlock ix="0">Av de offentliga handlingar som ändå finns framgår inte hur regeringens beslutsprocess eller kontakterna med Round Table-gruppen och</textBlock>
    <textBlock ix="1">ScanLink-konsortiet hanterats.</textBlock>
  </contentBlock>
  <contentBlock ix="195">
    <textBlock ix="0">Många avgörande frågor är dolda i de politiska dimmorna. De danska socialdemokraternas ordförande Svend Auken, som jag förmodar att</textBlock>
    <textBlock ix="1">Georg Andersson har träffat vid flera tillfällen, ville ha en järnvägstunnel i stället för en bro, och han har viss rutin på att umgås med sina svenska kolleger.</textBlock>
    <textBlock ix="2">Svend Auken säger: ''De svenska finans- och kommunikationsdepartementen verkar ha gjort upp på ett mycket tidigt stadium om att inte diskutera järnvägen seriöst.''</textBlock>
  </contentBlock>
  <contentBlock ix="196">
    <textBlock ix="0">Det är litet lustigt men säkert ingen tillfällighet att näringslivet och män som Curt Nicolin har sagt nej till en järnvägstunnel.</textBlock>
  </contentBlock>
  <contentBlock ix="197">
    <textBlock ix="0">Curt Nicolin besökte för en tid sedan trafikutskottet. Detta gjorde också miljöorganisationer från landet, som ville diskutera frågan om Öresundsbron med trafikutskottet. Av</textBlock>
    <textBlock ix="1">Nicolin fick vi veta att näringslivet kräver konkurrens mellan tåg och bil. Konkurrensen blir inte tillräckligt hård om det byggs en tågtunnel, dvs.</textBlock>
    <textBlock ix="2">den miljövänliga trafiken får inte gynnas, eftersom privatkapitalet kan förlora på det. Så enkelt är det!</textBlock>
  </contentBlock>
  <contentBlock ix="198">
    <textBlock ix="0">Georg Andersson sade i ett program i TV att</textBlock>
    <textBlock ix="1">Öresundsbron ''är ett fascinerande projekt''. På den senaste socialdemokratiska partikongressen talade han om Öresund som en ''vallgrav''. Herr talman! Med sådana djupsinnigheter i bagaget undertecknade han broavtalet tillsammans med kollegan i Danmark. Georg Andersson vill hellre bli ihågkommen som broskapare än som broderskapare.</textBlock>
  </contentBlock>
  <contentBlock ix="199">
    <textBlock ix="0">Inser inte Georg Andersson att det finns liv i</textBlock>
    <textBlock ix="1">Östersjöns och ''vallgravens'' vatten? Det är ett unikt ekologiskt system med både söt- och saltvattenarter. Det handlar om världens största brackvattenområde, något som Sverige har delansvar för, något som måste värnas. Regeringen</textBlock>
    <textBlock ix="2">''återupprättar inte respekten för människan och naturen i samspel'' -- för att använda Birgitta Dahls ord -- utan ni skymfar den respekten med era planer.</textBlock>
  </contentBlock>
  <contentBlock ix="200">
    <textBlock ix="0">Det här är ett av de största och viktigaste beslut som riksdagen har att fatta. Därför måste statsrådets lättsinniga fascination ställas mot den massiva miljöopinionens farhågor. Jag är en av dem som tillsammans med miljöorganisationer i Sverige har deltagit i försöken att stoppa bl.a.</textBlock>
    <textBlock ix="1">ScanLinkmotorvägsbygget i Bohuslän. Jag har, precis som många andra här i kammaren, god kontakt med den miljöopinion som i dag är mer kunnig än någonsin. Jag vet också att Birgitta Dahls ord på kongressen 1987 aldrig någonsin hade fällts om inte opinionen ute i landet då hade varit så enormt stark mot motorvägsbygget ScanLink och även mot Öresundsbron.</textBlock>
  </contentBlock>
  <contentBlock ix="201">
    <textBlock ix="0">Även forskarna, som ser problemen i ett längre perspektiv än regeringen och Curt Nicolin, har uttryckligen och enträget varnat regeringen för alla ingrepp i havet och för den ökande bilismen.</textBlock>
    <textBlock ix="1">Biltrafiken och utsläppen har redan gått över gränsen för vad naturen tål. De marginaler och den nollösning som regeringen talar om för att försvara</textBlock>
    <textBlock ix="2">Öresundsbron existerar inte i praktiken.</textBlock>
  </contentBlock>
  <contentBlock ix="202">
    <textBlock ix="0">Regeringen är beredd att offra såväl människor och miljö som samhällsekonomin på den västeuropeiska Round Table-gruppens altare. När trafikutskottets ordförande Birger Rosqvist --</textBlock>
    <textBlock ix="1">socialdemokrat och bromotståndare -- i dag måste gå i spetsen för Öresundsbron, är det bara ett av många bevis på regeringens betonghårda hantering. Jag vill vädja till alla socialdemokratiska kvinnoklubbister, broderskapare och övriga brokritiker: Visa civilkurage innan det är för sent!</textBlock>
    <textBlock ix="2">Votera efter ert miljösamvete -- hjälp till att stoppa motorvägsbron, som kan kosta ett hav!</textBlock>
  </contentBlock>
  <contentBlock ix="203">
    <textBlock ix="0">Herr talman! Vänsterpartiet är lika stark motståndare till motorvägsbron, Öresundsbron, som till ScanLink-projekten, Prometheus- och</textBlock>
    <textBlock ix="1">Driveprojekten i övrigt. Vi menar att det inte behövs någon bro. Vi vill rädda miljön, och vi vill förbättra miljön i det här landet. Vi står på miljöopinionens sida. Jag yrkar bifall till samtliga reservationer till trafikutskottets betänkande som jag står bakom som vänsterpartiets ledamot i utskottet.</textBlock>
  </contentBlock>
  <contentBlock ix="204"/>
  <contentBlock ix="205">
    <textBlock ix="0">Anf. 3 ROY OTTOSSON (mp):</textBlock>
  </contentBlock>
  <contentBlock ix="206">
    <textBlock ix="0">Herr talman! Några kvarter härifrån, vid kajen nedanför slottet, ligger en fiskekutter från Gilleleje i Danmark. Den här båten kallas miljökuttern</textBlock>
    <textBlock ix="1">Anton. Den hyrs av Föreningen Norden för att användas i samband med avslutningen på det nordiska miljö- och biologiåret här i Stockholm. På kajen har besättningen såväl ett fiskekök som en fin utställning om Östersjöns miljö.</textBlock>
  </contentBlock>
  <contentBlock ix="207">
    <textBlock ix="0">När jag besökte dem i går kunde de visa att mer än</textBlock>
    <textBlock ix="1">30 vetenskapliga, miljöinriktade och andra framstående organisationer från alla länder runt</textBlock>
    <textBlock ix="2">Östersjön skrivit på en appell för Östersjöns miljö.</textBlock>
    <textBlock ix="3">Apellen kräver konkret att en internationell utfrågning -- eller hearing som man säger numera --</textBlock>
    <textBlock ix="4">om miljöeffekterna av en Öresundsbro skall genomföras. Finland, Ryssland, Estland, Lettland,</textBlock>
    <textBlock ix="5">Litauen, Polen och Tyskland berörs av de effekter som en Öresundsbro ofrånkomligen för med sig.</textBlock>
    <textBlock ix="6">Det är rimligt att de också får med ett ord i laget innan något definitivt beslut fattas. Man har tidigare skickat apellen till både den svenska och den danska regeringen, men ingen av dem har svarat.</textBlock>
  </contentBlock>
  <contentBlock ix="208">
    <textBlock ix="0">Vi har i tidningarna kunnat läsa att Finland anmält</textBlock>
    <textBlock ix="1">Danmark till internationella domstolen i Haag för bygget av en bro över Stora Bält. Bron hindrar uttransporter av oljeplattformar och högre fartyg från finska varv. Liksom i fallet med den</textBlock>
    <textBlock ix="2">Öresundsbro som vi debatterar här nu, underlät</textBlock>
    <textBlock ix="3">Danmark att rådgöra med Finland innan man fattade sitt beslut om att bygga en bro över Stora</textBlock>
    <textBlock ix="4">Bält.</textBlock>
  </contentBlock>
  <contentBlock ix="209">
    <textBlock ix="0">Tycker ni socialdemokrater, moderater och folkpartister att det är bra utrikespolitik att fullkomligt strunta i att rådgöra med våra grannländer om ett stort byggnadsföretag, som på ett betydande sätt påverkar deras varvsindustri, fiskenäring och miljö? Anser ni att det står i överensstämmelse med Helsingforskonventionen, som skall skydda vårt gemensamma innanhav från fortsatt miljöförstöring? Anser ni att det står i överensstämmelse med andra överenskommelser som skall säkra Östersjöländernas tillgång till farleder ut till Kattegatt?</textBlock>
  </contentBlock>
  <contentBlock ix="210">
    <textBlock ix="0">Vi i miljöpartiet de gröna anser att ett beslut här i dag i Sveriges riksdag om att bygga en Öresundsbro skulle vara ett flagrant övergrepp på våra grannländer runt Östersjön. Det vore att fullkomligt strunta i avsikten och andan i en rad konventioner. Det vore rena stormaktsfasonerna.</textBlock>
  </contentBlock>
  <contentBlock ix="211">
    <textBlock ix="0">Vi ställer oss bakom miljökuttern Antons apell. Vi anser att det borde vara ett minimikrav att låta våra grannländer runt Östersjön få säga sitt och påverka beslutet om de framtida Öresundsförbindelserna.</textBlock>
    <textBlock ix="1">En internationell hearing skulle vara ett bra sätt att åstadkomma detta.</textBlock>
  </contentBlock>
  <contentBlock ix="212">
    <textBlock ix="0">Herr talman! Frågan om fasta förbindelser över</textBlock>
    <textBlock ix="1">Öresund har diskuterats mycket länge. Det betyder inte att beslutsunderlaget vi har framför oss i dag är bra. De långa och många diskussionerna har gällt var en bro skall ligga, vem som skall betala den, vad den kan tänkas kosta, den tekniska utformningen och kanske framför allt hur man skall kunna komma överens mellan Sverige och Danmark.</textBlock>
  </contentBlock>
  <contentBlock ix="213">
    <textBlock ix="0">Däremot är det märkvärdigt tunt med både seriösa trafikprognoser och seriösa konsekvensbeskrivningar för miljö, bebyggelse och samhällsutveckling.</textBlock>
  </contentBlock>
  <contentBlock ix="214">
    <textBlock ix="0">Ta trafikprognoserna som exempel. Den enda officiella trafikprognos vi har här i dag fanns med i</textBlock>
    <textBlock ix="1">1987 års Öresundsutredning. Detta är en mycket låg siffra. Den kan jämföras med Ölandsbron som trafikeras med 12 000 bilar per dygn. Det är inte särskilt underligt att många har ifrågasatt den.</textBlock>
    <textBlock ix="2">Likväl har denna trafikprognos utgjort underlag för bl.a. miljöanalyserna.</textBlock>
  </contentBlock>
  <contentBlock ix="215">
    <textBlock ix="0">I propositionen har regeringen övergett prognosen på 6 500 bilar per dygn. I stället talar man om</textBlock>
    <textBlock ix="1">8 000--10 000 bilar per dygn. Något sakligt underlag för denna reviderade uppfattning redovisas emellertid inte. Siffran framstår snarare som ett hugskott. Man kan naturligtvis fråga sig varför regeringen inte i stället valde siffran 20 000, eller varför inte 30 000 bilar per dygn. Det skulle i vart fall stämma bättre med de gissningar som jag har hört från olika trafikforskare. Den långsiktiga siffran, dvs. trafiken efter några år, torde enligt dessa källor hamna på det dubbla eller tredubbla --</textBlock>
    <textBlock ix="2">dvs. 60 000--90 000 fordon per dygn. Det förefaller mig vara betydligt mer trovärdiga gissningar för en ca 2 mil lång motorväg som förbinder en miljonstad med en kvartsmiljonstad.</textBlock>
  </contentBlock>
  <contentBlock ix="216">
    <textBlock ix="0">Om vi nu antar att regeringen verkligen tror på en trafikmängd på 8 000--10 000 bilar per dygn, vilket i och för sig är osannolikt, så borde den också utgå från detta tal i miljökonsekvensanalysen. Men så är det icke. När man räknar på miljöeffekterna är det fortfarande bara 6 500 bilar, trots att det rör sig om</textBlock>
    <textBlock ix="1">10 000 bilar när man räknar på ekonomin och annat.</textBlock>
  </contentBlock>
  <contentBlock ix="217">
    <textBlock ix="0">Anser ni socialdemokrater, moderater och folkpartister att det är trovärdigt och seriöst att räkna med en lägre trafikprognos när det gäller miljön och en högre när det gäller ekonomin -- för en och samma bro? Anser ni verkligen, om ni vågar vara ärliga, att propositionens trafikprognos på</textBlock>
    <textBlock ix="1">10 000 bilar per dygn skall tas på allvar?</textBlock>
  </contentBlock>
  <contentBlock ix="218">
    <textBlock ix="0">Vi i miljöpartiet de gröna anser att en mer seriös och trovärdig trafikprognos måste tas fram. Även miljökonsekvensutredningen måste göras om med hänsyn till den ändrade trafikprognosen. Detta måste naturligtvis göras innan vi här i riksdagen tar definitiv ställning till en eventuell Öresundsbro. Vi anser att riksdagen bör veta vad den beslutar om!</textBlock>
  </contentBlock>
  <contentBlock ix="219">
    <textBlock ix="0">Miljökonsekvensutredningen behöver göras om också av en rad andra skäl.</textBlock>
  </contentBlock>
  <contentBlock ix="220">
    <textBlock ix="0">I utredningen från 1987, som utgör det beslutsunderlag vi har här i dag, har man jämfört utsläpp från moderna och delvis framtida avgasrenade bilar och lastbilar med dagens och gårdagens utsläpp från färjetrafiken. Man har inte tagit hänsyn till att även färjor utvecklas ur miljösynpunkt.</textBlock>
  </contentBlock>
  <contentBlock ix="221">
    <textBlock ix="0">Under de allra senaste åren har miljödebatten gällt även sjöfarten, och det har redan börjat ge effekter.</textBlock>
    <textBlock ix="1">Det visar sig att utsläppen från sjöfarten kan renas till 90 % eller mer. Detta är möjligt dels genom att använda bättre bränslen, dels genom reningsutrustning på fartygen. De första fartygen med sådana egenskaper uppges nyligen ha kommit i trafik. Med tanke på att sjöfarten är vida överlägsen vägtrafiken ur energisynpunkt och att sjövägen till kontinenten är betydligt kortare än omvägen genom Köpenhamn och Danmark, så innebär detta att en utvecklad färjetrafik ur miljösynpunkt är betydligt bättre än en motorvägsbro.</textBlock>
  </contentBlock>
  <contentBlock ix="222">
    <textBlock ix="0">Den gjorda miljökonsekvensanalysen visar också stora brister när det gäller alternativet en ren järnvägstunnel. Visserligen visar utredningen att en järnvägstunnel är bäst ur miljösynpunkt. Men den tar inte hänsyn till att en sådan tunnel skulle medföra en totalt sett ökad järnvägstrafik på vägtrafikens bekostnad i stora delar av vårt land och därigenom också medföra en betydligt större positiv miljöeffekt än vad som redovisas.</textBlock>
  </contentBlock>
  <contentBlock ix="223">
    <textBlock ix="0">Från miljöpartiets sida anser vi att alternativet en ren järnvägstunnel borde utretts på ett betydligt mer ingående och seriöst sätt. Vi menar att en sådan förbindelse som en del av en medveten och genomgripande trafikpolitisk strategi för ökad och bättre järnvägstrafik skulle medföra mycket stora miljövinster. Till vinsterna skulle också minskad vägtrafik kunna räknas, vilket i sig också leder till mindre trafikolyckor, mindre vägslitage och bättre framkomlighet på vägarna. De sammantagna samhällsekonomiska vinsterna eller besparingarna skulle bli mycket stora.</textBlock>
  </contentBlock>
  <contentBlock ix="224">
    <textBlock ix="0">Även när det gäller vattengenomströmningen i</textBlock>
    <textBlock ix="1">Öresund är beslutsunderlaget mycket bristfälligt.</textBlock>
    <textBlock ix="2">Det är så, som ni alla säkert vet vid det här laget, att hela Östersjöns biologi och miljö är beroende av inflöde av syrerikt saltvatten genom Öresund.</textBlock>
    <textBlock ix="3">Eftersom saltvattnet är tyngre än sötvattnet som strömmar ut ur Sundet så är vattendjupet och tvärsnittsarean i sundet av avgörande betydelse. En bros alla pelare bromsar vattnet och försämrar på så vis genomströmningen. Det leder till att de syrefria och döda bottnarna breder ut sig ytterligare i Östersjön och att saltvattensberoende djur och växter slås ut. Dit hör t.ex. den värdefulla torsken.</textBlock>
  </contentBlock>
  <contentBlock ix="225">
    <textBlock ix="0">Nu föreslår regeringen att man skall kompensationsmuddra i Sundet för att på så vis förbättra vattengenomströmningen. I</textBlock>
    <textBlock ix="1">Öresundsutredningen uppges att 3,1 miljoner kubikmeter slam behöver tas upp ur Sundet för att åstadkomma en oförändrad genomströmning. I den danska miljörapporten från i år uppges däremot att</textBlock>
    <textBlock ix="2">9,2 miljoner kubikmeter måste tas upp för att genomströmningen inte skall försämras. Eftersom slamtjockleken i sundet endast är knappt 1 meter betyder det att man måste gräva ner sig i kalkberggrunden.</textBlock>
  </contentBlock>
  <contentBlock ix="226">
    <textBlock ix="0">Självklart skulle dessa synnerligen omfattande muddringar medföra en rad nya miljöproblem.</textBlock>
    <textBlock ix="1">Vattnet skulle slammas upp vilket förändrar livsbetingelserna till det sämre i området.</textBlock>
    <textBlock ix="2">Tungmetaller och andra miljögifter som finns i slammet skulle spridas i vattnet och utöva sin miljöpåverkan vida omkring. Det är mycket osäkert hur pass väl syresatt vattnet skulle bli i ett kraftigt muddrat Öresund. Det skulle också bli mycket dyrt, och muddringarna skulle behöva göras om gång på gång eftersom nytt slam hela tiden avsätts på bottnen. Därtill kan läggas att det rör sig om mycket delikata och endast delvis förstådda ekologiska förhållanden som är intimt beroende av en endast delvis förstådd vattenbalans i främst Öresund. Osäkerheten är alltså mycket stor.</textBlock>
  </contentBlock>
  <contentBlock ix="227">
    <textBlock ix="0">Ni socialdemokrater, moderater och folkpartister borde lyssna till och ta varning av professor Bengt-</textBlock>
    <textBlock ix="1">Ove Jansson, chefen för Stockholms havsforskningscenter. Han sade vid utfrågningen vi hade här i riksdagen för några veckor sedan att det är omöjligt att fatta något förnuftigt beslut på det underlag vi nu har om vattenförhållandena i</textBlock>
    <textBlock ix="2">Öresund. Det är omöjligt att fatta något förnuftigt beslut eftersom det saknas ett underlag som duger till att fatta beslut på.</textBlock>
  </contentBlock>
  <contentBlock ix="228">
    <textBlock ix="0">Ni borde ta varning av alla de andra forskare som har dömt ut beslutsunderlaget. Se till exempel den skrivelse som danska forskare från handelshögskolan, tekniska högskolan och universitetet i Köpenhamn skickat till det danska folketinget. Där visar de på en lång rad brister i beslutsunderlaget som faktiskt gör det omöjligt att fatta ett förnuftigt beslut. Dessutom är det faktiskt så att den utformning och sträckning av förbindelsen som regeringen nu föreslår inte är densamma som utretts i Öresundsutredningen. Det betyder att konsekvensanalyserna i utredningen inte är tillämpliga på det förslag vi nu har att ta ställning till.</textBlock>
  </contentBlock>
  <contentBlock ix="229">
    <textBlock ix="0">Ni borde också påminna er själva om försiktighetsprincipen som svenska regeringen utomlands vill hävda som grundläggande för miljöarbetet. Försiktighetsprincipen påbjuder att man inte skall spela hasard med miljön. Den påbjuder i stället att man skall avstå från exploateringar och utsläpp där risken för miljöeffekter är betydande. Skulle försiktighetsprincipen tillämpas vad gäller</textBlock>
    <textBlock ix="1">Öresundsförbindelserna så kan omöjligen en bro accepteras i nuläget.</textBlock>
  </contentBlock>
  <contentBlock ix="230">
    <textBlock ix="0">Herr talman! Med tanke på de mycket omfattande brister som jag påtalat i beslutsunderlaget, främst vad gäller miljöeffekterna men också vad gäller trafikprognoserna, ekonomin i projektet och andra samhällseffekter, så yrkar jag på att ärendet återförvisas till utskottet för vidare beredning.</textBlock>
  </contentBlock>
  <contentBlock ix="231">
    <textBlock ix="0">Med tanke på att det är osäkert om en tillräcklig del av kammarens ledamöter kommer att stödja kravet på återförvisning yrkar jag också bifall till reservation 1, som innebär att beslutsunderlaget måste förbättras innan vi kan gå till beslut i ärendet.</textBlock>
  </contentBlock>
  <contentBlock ix="232">
    <textBlock ix="0">Jag lämnar därmed diskussionen om beslutsunderlaget och övergår till själva sakfrågan.</textBlock>
    <textBlock ix="1">Vad skall vi med en Öresundsbro till? Det är en fråga som våra vänner på miljökuttern Anton har fått från många stockholmare de sista två dagarna.</textBlock>
    <textBlock ix="2">Uppenbarligen upplever den överväldigande majoriteten av Antons besökare att det är onödigt med en Öresundsbro. Den behövs inte för trafiken ner till Tyskland och längre ner i Europa. Då är ju färjetrafiken överlägsen. Samma uppfattning har en rad tunga intressenter, som t.ex. SJ och</textBlock>
    <textBlock ix="3">Åkeriförbundet, redovisat i sina remissvar och i många andra sammanhang. Omvägen över</textBlock>
    <textBlock ix="4">Köpenhamn och Danmark är just en omväg.</textBlock>
  </contentBlock>
  <contentBlock ix="233">
    <textBlock ix="0">Öresundsutredningens ordförande Gunnel Ferm sade i tidskriften Ny Teknik nr 10/1989 följande:</textBlock>
    <textBlock ix="1">''Jag tycker inte att den här frågan har något med</textBlock>
    <textBlock ix="2">Sveriges förhållande till EG att göra. Öresund är faktiskt inte den närmaste vägen till kontinenten.''</textBlock>
  </contentBlock>
  <contentBlock ix="234">
    <textBlock ix="0">Men i regeringens proposition förs ett resonemang om att just närmandet till EG motiverar en</textBlock>
    <textBlock ix="1">Öresundsbro. Där hävdas t.o.m. att bron är av största betydelse för industrins konkurrensförmåga. Detta kan inte betecknas som annat än en kovändning, som dessutom står i skarp kontrast mot vad som rent sakligt har anförts från såväl experthåll som från de närmast berörda. Det är ett flummigt resonemang som bottnar i irrationella och känslomässiga förhoppningar om en bekymmersfri och obegränsad tillväxt. Detta är världsfrånvänt och farligt. Det leder till felinvesteringar, miljöförstöring och regional obalans.</textBlock>
  </contentBlock>
  <contentBlock ix="235">
    <textBlock ix="0">Miljösituationen i södra Sverige och central-</textBlock>
    <textBlock ix="1">Europa försämras stadigt. Häromdagen kunde vi i tidningarna läsa att försurningen har gått betydligt längre än vad som tidigare antagits. Det betyder att markens förmåga att bära både grödor och skog snabbt har försämrats. Den kväveförsurning som biltrafikens utsläpp orsakar är värre än den mer välbekanta svavelförsurningen. Kvävet drar med sig mer av giftiga aluminiumföreningar ur marken och skadar växternas fina rottrådar. Redan nu kan man beräkna att förluserna i form av mindre skogstillväxt i södra Sverige motsvarar miljardbelopp varje år. Nedfallet av kväve är flerfalt större än vad som skogsmarkerna klarar.</textBlock>
  </contentBlock>
  <contentBlock ix="236">
    <textBlock ix="0">Kvävet hamnar sedermera i havet, antingen direkt från luften eller via vattendrag. I havet fungerar det som ett växtnäringsämne som stimulerar algtillväxten. Algerna dör så småningom och faller till bottnen där de bryts ner av syreförbrukande bakterier. Effekten blir minskad syrehalt i vattnet.</textBlock>
    <textBlock ix="1">Detta leder i sin tur till att fisk och andra havslevande djur får en försämrad livsmiljö. De syrefria bottnarna i Östersjön är redan nu mycket omfattande, och i många kustnära områden har mycket av det biologiska livet utarmats eller slagits ut helt.</textBlock>
  </contentBlock>
  <contentBlock ix="237">
    <textBlock ix="0">Att i denna situation för tiotals miljarder kronor bygga en motorvägsbro som allvarligt förvärrar en redan katastrofal miljösituation kan enbart betecknas som vansinnigt. Den positiva effekt som avgasreningen har förtas av ökad biltrafik, och miljöproblemen förvärras alltmer.</textBlock>
  </contentBlock>
  <contentBlock ix="238">
    <textBlock ix="0">Herr talman! Ofta hävdas att växthuseffekten är det största miljöhotet. Den orsakas främst av koldioxidutsläppen från förbränning av fossila bränslen. I Sverige står biltrafiken för en tredjedel av dessa utsläpp. De påverkas inte alls av katalytisk avgasrening. Tvärtom leder denna avgasreningsmetod till kraftigt ökade utsläpp av dikväveoxid som också bidrar till ökad växthuseffekt. Ökar vägtrafiken så ökar utsläppen av både koldioxid och dikväveoxid. Byggandet av en motorvägsbro över Öresund kommer alltså ytterligare att förvärra växthuseffekten.</textBlock>
  </contentBlock>
  <contentBlock ix="239">
    <textBlock ix="0">Jag vill också i sammanhanget peka på att riksdagen tidigare har beslutat om konkreta miljömål för koldioxidutsläppen och kväveoxidutsläppen. I</textBlock>
    <textBlock ix="1">internationella avtal har vi också förbundit oss att klara bestämda miljömål vad gäller kvävetillförseln till Östersjön. Samtliga dessa miljömål är akut hotade av den ökande biltrafiken. En Öresundsbro kommer att göra det än mer besvärligt, ja kanske direkt omöjligt, att med politiskt rimliga medel klara miljömålen. Dessutom är det så, att dessa miljömål ingalunda är tillräckliga för att verkligen stoppa miljöförstöringen.</textBlock>
  </contentBlock>
  <contentBlock ix="240">
    <textBlock ix="0">Sverige och Europa skulle behöva en ny trafikpolitik som verkligen tog hänsyn till miljön.</textBlock>
    <textBlock ix="1">En sådan politik måste gå ut på att minska biltrafiken, bygga ut järnvägstrafik och miljöanpassad kollektivtrafik samt att snabbt stimulera en övergång från fossila bränslen till biobränslen. En Öresundsbro är uppenbarligen ett stort steg i motsatt riktning.</textBlock>
  </contentBlock>
  <contentBlock ix="241">
    <textBlock ix="0">Därför säger vi i miljöpartiet de gröna bestämt nej till varje form av fast förbindelse för väg- och biltrafik över Öresund. Vi säger nej till en trafikpolitik som leder till en accelererande miljökollaps och ökad regional obalans. I stället vill vi utveckla sjöfart och järnvägstrafik så att vi den vägen kan klara våra transportbehov.</textBlock>
  </contentBlock>
  <contentBlock ix="242">
    <textBlock ix="0">Jag yrkar därför bifall till reservation 2, som innebär ett avslag på regeringens förslag om fast</textBlock>
    <textBlock ix="1">Öresundsförbindelse.</textBlock>
  </contentBlock>
  <contentBlock ix="243">
    <textBlock ix="0">Herr talman! Till betänkandet finns ett antal reservationer fogade som gäller den fortsatta behandlingen om riksdagen, mot allt förnuft, skulle godta regeringens avtal med den danska regeringen att bygga en Öresundsbro. I reservation 4 kräver vi att ett särskilt handlingsprogram mot luftföroreningar då måste utarbetas -- främst för södra Sveriges del men också resten av landet.</textBlock>
    <textBlock ix="1">Målsättningarna för ett sådant program måste vara naturens krav. Programmet måste innehålla verkningsfulla och konkreta åtgärdskrav som rimligen leder till att naturens krav uppfylls inom rimlig tid. Regeringen bör återkomma till riksdagen före årets utgång med ett förslag till sådant program.</textBlock>
  </contentBlock>
  <contentBlock ix="244">
    <textBlock ix="0">Om ni socialdemokrater, moderater och folkpartister menar något med alla era yviga löften om att stoppa miljöförstöring och anpassa er till naturens krav så borde även ni ställa upp på den reservationen. Men jag vågar slå vad om att ni inte vågar. För ni har aldrig vågat. För ni menar inte allvar med alla era yviga miljölöften. Det har alltid varit tomt prat och kommer att så förbli.</textBlock>
  </contentBlock>
  <contentBlock ix="245">
    <textBlock ix="0">Herr talman! Jag yrkar bifall till reservation 4.</textBlock>
  </contentBlock>
  <contentBlock ix="246">
    <textBlock ix="0">I reservation 5 tar vi fasta på enigheten bakom den s.k. nollösningen, dvs. att vattengenomströmningen i Öresund inte skall få försämras av brobygget. Vi kräver i reservationen att ytterligare, mer realistiska och noggranna utredningar skall göras i denna fråga. Visar de att risken är betydande för att nollösningen inte skall gå att uppnå måste Öresundsbron i rimlighetens namn stoppas. Det är också helt i enlighet med vad folkpartiets landsmöte och socialdemokraternas kongress har sagt.</textBlock>
  </contentBlock>
  <contentBlock ix="247">
    <textBlock ix="0">Menar ni socialdemokrater, moderater och folkpartister allvar med det ni skriver om nollösningen så borde ni ställa upp även på den reservationen. Men det gör ni inte. I stället hycklar ni.</textBlock>
  </contentBlock>
  <contentBlock ix="248">
    <textBlock ix="0">Herr talman! Jag yrkar bifall till reservation 5.</textBlock>
  </contentBlock>
  <contentBlock ix="249">
    <textBlock ix="0">Regeringen har i propositionen föreslagit att brobygget skall tillåtlighetsprövas enligt naturresurslagen. Men om ett beslut enligt den lagstiftningen överklagas, så hamnar det hos regeringen för avgörande. Som bekant har regeringen redan skrivit på ett avtal som i praktiken innebär att regeringen förbundit sig att tillåta brobygget. En tillåtlighetsprövning enligt naturresurslagen blir därför fullkomligt meningslös, en skenmanöver ägnad att förvirra den folkliga opinionen.</textBlock>
  </contentBlock>
  <contentBlock ix="250">
    <textBlock ix="0">Vi har därför i reservation 6 krävt att tillåtligheten i stället skall prövas enligt miljöskyddslagen. Då skulle vi få en någorlunda seriös miljöprövning av brobygget. Dess värre står vi helt ensamma bakom detta egentligen ganska blygsamma krav. Det demonstrerar än en gång ointresset från de andra partierna att ta någon riktig miljöhänsyn.</textBlock>
  </contentBlock>
  <contentBlock ix="251">
    <textBlock ix="0">Herr talman! Jag yrkar därför bifall till reservation</textBlock>
    <textBlock ix="1">6.</textBlock>
  </contentBlock>
  <contentBlock ix="252">
    <textBlock ix="0">Jag vill också peka på att det avtal som regeringen vill att riksdagen skall godkänna innebär att SJ skall åderlåtas på 150 miljoner om året för att få trafikera bron. Med hänsyn till att järnvägstrafiken redan nu är kraftigt missgynnad samhällsekonomiskt sett och att SJ nyligen drabbats av en rad nya pålagor, anser vi att SJ helt skall kompenseras för detta.</textBlock>
  </contentBlock>
  <contentBlock ix="253">
    <textBlock ix="0">Det finns en lång rad andra frågor av stor betydelse för huruvida en motorvägsbro över Öresund kan accepteras. Dit hör ekonomin i projektet, effekter på den regionala balansen i vårt land, aspekter på vår förmåga att försvara oss i tider av ofred, effekter på näringslivet osv. En rad andra ledamöter i mitt parti kommer att ta upp dessa frågor i den fortsatta debatten. Jag avstår därför nu ifrån att ta upp dem.</textBlock>
  </contentBlock>
  <contentBlock ix="254">
    <textBlock ix="0">Herr talman! Vi i miljöpartiet de gröna står naturligtvis bakom alla de övriga reservationer som vi står med på men som jag inte har yrkat bifall till.</textBlock>
  </contentBlock>
  <contentBlock ix="255">
    <textBlock ix="0">I detta anförande instämde Lars Norberg, Carl</textBlock>
    <textBlock ix="1">Frick, Marianne Samuelsson, Eva Bengtsson,</textBlock>
    <textBlock ix="2">Anita Stenberg, Kjell Dahlström, Kaj Nilsson, Eva</textBlock>
    <textBlock ix="3">Goe s, Krister Skånberg och Paul Ciszuk (alla mp).</textBlock>
  </contentBlock>
  <contentBlock ix="256">
    <textBlock ix="0">Anf. 4 ANDERS CASTBERGER (fp)</textBlock>
    <textBlock ix="1">replik:</textBlock>
  </contentBlock>
  <contentBlock ix="257">
    <textBlock ix="0">Herr talman! Folkpartiet liberalerna förordar en kraftig satsning på infrastrukturen under 1990-</textBlock>
    <textBlock ix="1">talet. Investeringar i infrastrukturen utgör en hävstång för den ekonomiska tillväxten. Ibland har historiska språng på andra samhällsområden påverkat transporterna, och ibland har påverkan gått också i andra riktningen: nya typer av fartyg fick nya hamnstäder och kulturer att blomstra, järnvägarnas utbyggnad skapade helt nya städer och samhällen. Att bygga broar är en både symbolisk och verklig åtgärd för att i handling visa öppenhet för en ny tid, en ny historia, nya möjligheter och sammanflätning av människor och sinnen.</textBlock>
  </contentBlock>
  <contentBlock ix="258">
    <textBlock ix="0">För folkpartiet liberalerna kan därför visionen översättas i vårt arbete för ett svenskt medlemskap i EG. För oss är en infrastrukturell vision för 90-</textBlock>
    <textBlock ix="1">talet och början av nästa sekel också en nordeuropeisk marknad, präglad av intensivt varuoch tjänsteutbyte, tillväxt, framtidstro och miljöhänsyn -- det som kallas den nya Hansan.</textBlock>
  </contentBlock>
  <contentBlock ix="259">
    <textBlock ix="0">Vi måste utnyttja vårt geografiska läge till att bygga upp och bygga ut förbindelserna med våra grannar:</textBlock>
    <textBlock ix="1">Tyskland, Polen, Baltikum, Ryssland och</textBlock>
    <textBlock ix="2">Danmark. Vi kommer senare att i ett trafikutskottsbetänkande behandla ett vänsterpartiförslag om att bygga en bro över</textBlock>
    <textBlock ix="3">Östersjön. För vår del vill vi i denna tidsålder ännu nöja oss med täta, miljövänliga färjeförbindelser och kraftigt utbyggda telekommunikationer när det gäller Östersjön samt en bro över Öresund.</textBlock>
  </contentBlock>
  <contentBlock ix="260">
    <textBlock ix="0">Herr talman! Folkpartiet liberalerna har sedan lång tid haft en positiv grundsyn till tanken på en fast förbindelse över Öresund. Det är naturligt för ett parti som bygger på en ideologi präglad av internationalism, öppna gränser, tro på fri handel mellan länder och på teknikens och människotankens möjligheter att övervinna problem.</textBlock>
  </contentBlock>
  <contentBlock ix="261">
    <textBlock ix="0">En fast förbindelse över Öresund kommer att spela en ökad roll för kommunikationerna med det övriga Europa, om också en fast förbindelse över</textBlock>
    <textBlock ix="1">Fehmarn i läget R dby--Puttgarden byggs. Vi i folkpartiet liberalerna anser att det är angeläget att så sker också.</textBlock>
  </contentBlock>
  <contentBlock ix="262">
    <textBlock ix="0">En fast förbindelse över Öresund får i ett första skede störst betydelse regionalt och ger dynamiska effekter för södra Sverige. Den kommer att innebära en stor förändring, och det kommer att fläta samman Skåne och Själland. Den skapar vidgade marknader för industri, handel, service och bostäder, något som faktiskt de flesta människor verkar efterfråga.</textBlock>
  </contentBlock>
  <contentBlock ix="263">
    <textBlock ix="0">Med en fast förbindelse blir transporterna snabbare -- det går trots allt inte att förneka -- och mer tillförlitliga. Det vet var och en som har försökt att ta sig över till Danmark vid minsta lilla väderförsämring. Köer vid färjelägen kan undvikas. Det är ju inget självändamål att ha sådana. Transporterna blir mer oberoende av väder och isförhållanden. Möjligheterna att bo och verka på valfria platser inom hela den sammanhållna nya regionen öppnar sig på ett helt nytt sätt.</textBlock>
  </contentBlock>
  <contentBlock ix="264">
    <textBlock ix="0">Ett brobygge är, enligt vår uppfattning, något som underlättar kontakterna också mellan universiteten i Lund, Köpenhamn och Roskilde. Forskning och utbildning kan utnyttjas integrerat mellan dessa tre orter, och därmed skapas ett nordligt konkurrenskraftigt och kreativt alternativ till övrig europeisk högre utbildning.</textBlock>
  </contentBlock>
  <contentBlock ix="265">
    <textBlock ix="0">Inte bara näringsliv och forskning utan också kulturlivet får betydande fördelar. Det är också något som bör räknas in på pluskontot. Vi kan kanske med detta förbättra konkurrensförutsättningarna för en av våra bland</textBlock>
    <textBlock ix="1">EGs strategiskt intressanta regioner. För EG-</textBlock>
    <textBlock ix="2">motståndarna är detta naturligtvis ett skäl att inte bygga en bro, för att därigenom kunna fullfölja en traditionell isolationistisk linje.</textBlock>
  </contentBlock>
  <contentBlock ix="266">
    <textBlock ix="0">Möjligheterna att skapa en bropendelförbindelse mellan Sturup och Kastrup kan få stor betydelse för en framtida mer avreglerad flygtrafik. Närhet till internationella storflygplatser är en viktig faktor vid företagsetableringar. Det kanske blir möjligt att behålla den på Kastrup.</textBlock>
  </contentBlock>
  <contentBlock ix="267">
    <textBlock ix="0">Fru talman! Tågalternativet kan också uppnå en betydande slagkraft jämfört med biltrafik och även i viss mån flygtrafik av i dag, nämligen om en bro byggs. Redan nu marknadsför faktiskt de nationella järnvägsförvaltarna i Danmark och i</textBlock>
    <textBlock ix="1">Sverige gemensamt en fast förbindelse som inkluderar dubbelspårig järnväg, varvid också redovisas tänkta tidtabeller för såväl pendelsystem i regionen som fjärrtågtransporter -- inte alls ointressant för många människor. Det borde inte heller vara ointressant för dem som här talar mot bron. Förbättrade kommunikationer kan t.ex. få positiva effekter i form av turism.</textBlock>
  </contentBlock>
  <contentBlock ix="268">
    <textBlock ix="0">Vid redovisning av vad SJ-chefen har sagt redovisar man bara en del av vad han har sagt. Han har faktiskt samtidigt sagt att summan 150 milj.kr., som man kom fram till i avtalet, var helt acceptabel för</textBlock>
    <textBlock ix="1">SJ. De 100 miljoner som han hade satt som ett maximum var ett förhandlingsupplägg. Så talar naturligtvis en affärsman, men sådant begriper inte</textBlock>
    <textBlock ix="2">Viola Claesson och socialister.</textBlock>
  </contentBlock>
  <contentBlock ix="269">
    <textBlock ix="0">Fru talman! Ibland anförs i debatten att färjetrafik erbjuder en stunds avkoppling, shoppingmöjligheter, m.m. och att detta från allmän synpunkt skulle vara så önskvärt, att en fast förbindelse skulle vara både onödig och oönskad av trafikanterna. Det har vi hört antydningar om tidigare. För den som övertygas av sådana argument utgör en fast förbindelse rimligen inte något hot. Färjetrafiken kommer säkert också i fortsättningen att kunna hävda ett visst trafikutbud i Öresund, men människors fria val leder nog till att en betydande mängd resenärer i stället kommer att använda en fast förbindelse. Det är min övertygelse. Detta är ett irrelevant argument för den som inte bryr sig om fria människors val och inte heller människors fria val, för den som tror sig veta bättre och som med åberopande av än det ena än det andra skälet försöker med politiska beslut förbjuda människor att använda sitt fria val utgör.</textBlock>
    <textBlock ix="1">Det finns, fru talman, alltför många med den inställningen här i vår lagstiftande församling.</textBlock>
  </contentBlock>
  <contentBlock ix="270">
    <textBlock ix="0">Slås inte färjebranschen ut då? Att vi skulle underlåta att bygga en bro med dess fördelar för att därmed hålla just denna bransch under armarna är ur allmän synpunkt mycket tvivelaktigt. Denna rädsla för färjenäringens överlevnad är, som jag ser det, ett bevis på den dåliga logiken i många bromotståndares resonemang. Det är en typisk inställning för dem som med planekonomins skygglappar för ögonen inte ser affärsmöjligheter i varje förändring. Studier visar att efterfrågan på transportkapacitet från Sydskåne direkt till</textBlock>
    <textBlock ix="1">Tyskland och Polen kommer att öka mycket kraftigt de närmaste åren. Detta blir än mer uppenbart vid en svensk EG-anslutning. Dessa prognoser bedömer vi vara trovärdiga och positiva. Det senaste året, efter den kommunistiska järnridåns fall, har trafiken med både passagerare och gods, trots negativ tillväxt i den svenska ekonomin, ökat mycket kraftigt. Flera rederier avser att inom kort investera i nytt tonnage och flera rutter.</textBlock>
    <textBlock ix="2">Bangårdsområdena i Rügen byggs för närvarande om av svenska intressenter för att kunna ta emot civila kommersiella transporter, i stället för sovjetiska militärförband. Banverket förbereder utbyggnad av spårkapaciteten i Sydskåne. Allt detta sker flera år innan en fast förbindelse är färdig att tas i bruk. Den totala trafikökningen på destinationer som Tyskland, Polen och Danmark kan förväntas innebära att en omfattande transportefterfrågan också på färjeförbindelser kommer att finnas sedan en bro har byggts. Visst kan sysselsättningen inom rederinäringen komma att förflyttas och få sin tyngdpunkt i sydligare farvatten. Men med ett sådant försteg som färjorna har framför bron kan man inte rimligen vara rädd för att färjenäringens fortlevnad hotas.</textBlock>
  </contentBlock>
  <contentBlock ix="271">
    <textBlock ix="0">Många bromotståndares resonemang är också ologiskt på annat sätt. Vad annat kan man kalla det att ena stunden hävda att brobygget blir ett ekonomiskt fiasko, eftersom långtradartrafik även fortsättningsvis kommer att välja färjorna, och den andra stunden hävda att färjebranschen hotas, därför att trafikanterna kommer att välja bron. Det går inte att inneha dessa båda ståndpunkter samtidigt.</textBlock>
  </contentBlock>
  <contentBlock ix="272">
    <textBlock ix="0">Fru talman! Förslaget om en kombinerad motorvägs- och dubbelspårig järnvägsbro har flera fördelar.</textBlock>
  </contentBlock>
  <contentBlock ix="273">
    <textBlock ix="0">Bilen är en viktig del av det moderna transportsamhället. Genom konkurrens om kunderna och politiska beslut i samverkan blir den där bilen alltmer miljöanpassad, ändå är den ett individuellt fordon. Så kommer situationen att förbli under brons kalkylerade livslängd, kommunisternas Viola Claessons alla krav på massbilismens avskaffande och hojtande om</textBlock>
    <textBlock ix="1">Gyllenhammars makt till trots. Att bygga en förbindelse där bilen kan köras innebär en insikt om detta förhållande. Snabba och tillförlitliga transporter, som bygger på ett samspel mellan biltrafik och järnvägstrafik, är en förutsättning för att vårt land skall kunna hävda sig i den hårda internationella konkurrensen. Insikten om detta ger till resultat att vi skall bygga en kombinerad bro, för såväl bilar som tåg. Detta kombinerade alternativ har också förutsättningar att uppvisa acceptabel räntabilitet. Det är ett ansvar som vi politiker dessvärre måste ta på oss, eftersom folkpartiet liberalernas mening, att vi skulle ha valt en annan finansieringslösning, tyvärr inte fallit socialdemokraterna i smaken. Jag återkommer till det senare. Att enbart bygga en tågtunnel finns det enligt vår uppfattning inte rimliga förutsättningar för utan stora skattesubventioner.</textBlock>
  </contentBlock>
  <contentBlock ix="274">
    <textBlock ix="0">För att tågalternativet skall komma till sin stora fördel i ett infrastrukturellt system, som bron kan ge möjlighet till, är det av utomordentligt stor vikt att investeringar i tillfartsbanor kommer till stånd snarast samt att dessa och övriga nödvändiga anslutningar till bron, så att snabbtågsstandard kan erbjudas, blir färdiga senast när bron tas i bruk.</textBlock>
  </contentBlock>
  <contentBlock ix="275">
    <textBlock ix="0">Fru talman! Sedan lång tid har sambandet mellan utsläpp av svaveldioxid och försurningsskador i mark och vatten varit väl kända. Det har lett till krav på åtgärder även på internationell nivå för att få ner utsläppsmängden. Svavelutsläppen reduceras nu i Västeuropa, medan situationen ännu är dyster för Östeuropa.</textBlock>
  </contentBlock>
  <contentBlock ix="276">
    <textBlock ix="0">Även de omfattande kväveutsläppen från förbränning, industriprocesser, jordbruk och trafik leder till omfattande skador på naturen i form av försurning och övergödning av kusthaven. Det vet vi.</textBlock>
  </contentBlock>
  <contentBlock ix="277">
    <textBlock ix="0">Skåne är särskilt utsatt för luftföroreningar. På flera håll är situationen för bokskogen, som någon tidigare påpekade, mycket alarmerande. En av orsakerna antas vara kvävebelastningen.</textBlock>
    <textBlock ix="1">Kväveutsläppen över Skåne är, enligt de uppgifter vi har tillgängliga, ungefär 90 000 ton per år.</textBlock>
  </contentBlock>
  <contentBlock ix="278">
    <textBlock ix="0">Trafiken svarar för en stor del av de inhemska kväveutsläppen i den här regionen.</textBlock>
  </contentBlock>
  <contentBlock ix="279">
    <textBlock ix="0">Om trafikarbetet på väg under de närmaste tio åren ökar i överensstämmelse med den högsta kalkylerade nivån, kommer kväveutsläppen antagligen att öka med 450 årston. Så blir det om en Öresundsbro byggs.</textBlock>
  </contentBlock>
  <contentBlock ix="280">
    <textBlock ix="0">En viktig trafikpolitisk uppgift under 1990-talet blir naturligtvis att göra trafiken miljövänlig. Det finns farhågor, som har redovisats här, för att positiva effekter av olika reningsmetoder kommer att ätas upp vid en trafikökning. Men andra beräkningsmodeller visar att det är också är möjligt att minska utsläppen vid en trafikökning.</textBlock>
  </contentBlock>
  <contentBlock ix="281">
    <textBlock ix="0">Miljövinster kan också göras genom en rationell trafikstruktur. En fast förbindelse över Öresund innebär en så total förändring av strukturen att möjligheter som annars inte skulle uppstå nu kommer att bli verklighet. Men regeringen har gjort en plötslig omsvängning också i fråga om</textBlock>
    <textBlock ix="1">Öresundsbron. Det är många som har överraskats.</textBlock>
    <textBlock ix="2">Jordbruksutskottet hann inte yttra sig, därför att ärendet kom först på vårkanten. Vi i folkpartiet liberalerna har uttryckt vårt ogillande i det sammanhanget. Vidare har detta också medfört brister i miljöhanteringen som inte kan förbli opåtalade.</textBlock>
  </contentBlock>
  <contentBlock ix="282">
    <textBlock ix="0">Regeringen har föreslagit att Öresundsförbindelsen skall utformas, som det heter, med hänsyn till vad som är ekologiskt motiverat, tekniskt möjligt och ekonomiskt rimligt, så att skadliga verkningar kan undvikas. Men förslaget är på denna punkt oerhört allmänt formulerat. Det är verkligen inte tillräckligt. Miljökraven måste därför, som vi i folkpartiet ser saken, skärpas avsevärt.</textBlock>
  </contentBlock>
  <contentBlock ix="283">
    <textBlock ix="0">Det är förmodligen sant att utsläppen ökar något med en Öresundsbro. Men i grunden är det inte ett skäl för att avstå från att bygga denna bro om man i stället kan se till att olika åtgärder vidtas i detta sammanhang. Naturligtvis är det därför nu rätta tillfället att begära att regeringen låter utarbeta ett handlingsprogram för att motverka luftföroreningar i regionen. Ett sådant program motiveras redan av dagens situation. Det här handlingsprogrammet bör ange mål för hur mycket de inhemska utsläppen i regionen borde minska under den kommande tioårsperioden. Ett sådant program måste självfallet också innehålla förslag om konkreta och rimligt detaljerade åtgärder för att begränsa de totala utsläppen.</textBlock>
    <textBlock ix="1">Socialdemokraterna är avvisande. Därför yrkar vi bifall till reservation nr 3.</textBlock>
  </contentBlock>
  <contentBlock ix="284">
    <textBlock ix="0">Men, fru talman, det finns ytterligare en punkt i detta sammanhang: Anläggandet av en</textBlock>
    <textBlock ix="1">Öresundsbro får inte leda till att vattengenomströmningen i Öresund försämras. De marina problemen är svåra att lösa, undersökningar visar att Öresund sannolikt står för cirka hälften av transporterna av extremt salt vatten till Östersjön. Detta saltvattenutbyte är nödvändigt. Endast vid sällsynta tillfällen byts vattnet i Östersjön mot nytt syrerikt och saltare vatten. Enligt vår uppfattning får ett brobygge inte skada den känsliga miljön i Östersjön.</textBlock>
    <textBlock ix="2">Anläggningen får inte påverka de hydrografiska och därmed biologiska förhållandena i Östersjön.</textBlock>
  </contentBlock>
  <contentBlock ix="285">
    <textBlock ix="0">Enligt de undersökningar som faktiskt har gjorts av bl.a. SMHI är det möjligt att uppnå en s.k.</textBlock>
    <textBlock ix="1">nollösning. Det fordras emellertid omfattande tilläggsarbeten. Regeringens inställning har varit njugg. Någon tydlig ambition att uppnå en nollösning har inte redovisats av regeringen.</textBlock>
  </contentBlock>
  <contentBlock ix="286">
    <textBlock ix="0">Vi i folkpartiet liberalerna har uppfattningen att de arbeten som anses nödvändiga för att uppnå en nollösning skall utföras. Detta bör självfallet ges regeringen till känna.</textBlock>
  </contentBlock>
  <contentBlock ix="287">
    <textBlock ix="0">Under lång tid sade Birger Rosqvist och socialdemokraterna nej till ett brobygge. Sedan skulle det avvaktas. Vad det handlade om var att man skulle avvakta den socialdemokratiska kongressen, som skulle köras över. Efter dessa kullerbyttor och när alla åsikter i övrigt ändå skall bytas, och det gäller då allt möjligt, ja, då kommer socialdemokraterna fram till ett någorlunda bra grundbeslut -- men bara delvis. Plötsligt skiner betonggjuteriet igenom. Plötsligt kastas miljöintresset över bord. Pendeln svänger kraftigt och häftigt. Varför, Birger Rosqvist? Man går från den ena ytterligheten, nämligen att bron av miljöskäl inte skall byggas, till den andra ytterligheten, nämligen att bron skall byggas utan att något större intresse visas för miljön.</textBlock>
  </contentBlock>
  <contentBlock ix="288">
    <textBlock ix="0">På samma sätt som bromotståndare argumenterar -- dvs. så snart det blir fråga om svåra beslut skall man helt enkelt säga nej -- hanterar socialdemokraterna den här frågan: När man väl kommer till skott, säger man bara ja. Men när detta med miljöinvändningarna skall lösas blir det bara några svepande fraser.</textBlock>
  </contentBlock>
  <contentBlock ix="289">
    <textBlock ix="0">Det är inte att ta ett politiskt ansvar. Politikernas uppgift är större. Politikernas uppgift är nämligen att ta till vara fördelarna och att åstadkomma förutsättningar för en lösning när det är svårt. Det är en större utmaning, och den antar vi.</textBlock>
  </contentBlock>
  <contentBlock ix="290">
    <textBlock ix="0">Vi i folkpartiet liberalerna har lyckats påverka utskottet så till vida att det nu finns en majoritet för vår principiella inställning när det gäller nollösning, och det är bra. Men likväl saknas det ett tillkännangivande till regeringen, och det är däremot inte bra. Därför, fru talman, yrkar jag här bifall till det andra yrkandet i motion T88 som vi i folkpartiet liberalerna har väckt. Det handlar då om att den inställning som utskottets majoritet ger uttryck för skall ges regeringen till känna.</textBlock>
  </contentBlock>
  <contentBlock ix="291">
    <textBlock ix="0">Vi skall, fru talman, bygga bron. Vi skall också vidta de miljöskyddsåtgärder som detta kräver. Det är den svåraste uppgiften i det här ärendet. Det är bara vi i folkpartiet liberalerna som tar på oss att lösa hela den frågan. Men det är ett ansvar som fler borde bära.</textBlock>
  </contentBlock>
  <contentBlock ix="292"/>
  <contentBlock ix="293">
    <textBlock ix="0">Anf. 5 ROY OTTOSSON (mp) replik:</textBlock>
  </contentBlock>
  <contentBlock ix="294">
    <textBlock ix="0">Fru talman! Anders Castberger har för folkpartiets räkning försökt förklara varför man är för en omväg genom Köpenhamn och Danmark. Det är naturligtvis en något märklig argumentering som vi här under en stund har kunnat lyssna till. Det visar sig att man i folkpartiet nu tydligen snubblar när det gäller detta med en nollösning. Anders Castberger yrkar ju bifall till den i det här sammanhanget väckta motionen. Han är fortfarande för feg för att ställa sig bakom den reservation som vi i miljöpartiet tillsammans med vänstern och centern har i detta betänkande och där just den här frågan tas upp. Precis som folkpartiets landsmöte har krävt skall bron alltså inte byggas om man inte kan garantera en nollösning.</textBlock>
  </contentBlock>
  <contentBlock ix="295">
    <textBlock ix="0">Jag skulle vilja rekommendera Anders Castberger att läsa vad som står på debattsidan i dagens DN.</textBlock>
    <textBlock ix="1">Professor Bengt-Owe Jansson och Erik Dahmén har där en artikel om just detta med en nollösning.</textBlock>
    <textBlock ix="2">Anders Castberger var inte med vid den utfrågning här i riksdagen då Bengt-Owe Jansson var med.</textBlock>
    <textBlock ix="3">Därför kan jag förstå att Anders Castberger har missat detta. Bengt-Owe Jansson är i alla fall en av landets främsta experter på marin biologi och marin ekologi, och han säger klart och tydligt att det inte går att utifrån det beslutsunderlag som vi nu har garantera en nollösning. Detta är helt omöjligt.</textBlock>
  </contentBlock>
  <contentBlock ix="296">
    <textBlock ix="0">Den beräkning som SMHI har gjort är en teoretisk modell. Det går inte att med någon större säkerhet säga att den kommer att överensstämma med verkligheten.</textBlock>
  </contentBlock>
  <contentBlock ix="297">
    <textBlock ix="0">Vad gör Anders Castberger och ni andra i folkpartiet om bron byggs, i tron att detta med en nollösning skall fungera, och det senare visar sig vara en omöjlighet? Vad gör man om torsken och blåstången i Östersjön dör ut och det blir en omfattande miljökatastrof och ännu större syrefria bottenytor? Rycker man på axlarna igen och säger att man inte kunde veta det tidigare?</textBlock>
  </contentBlock>
  <contentBlock ix="298">
    <textBlock ix="0">Jag tycker att det som kommer till uttryck här är mycket dålig miljöpolitik. Det stämmer inte alls överens med vad man i folkpartiet i olika sammanhang säger. Inte heller stämmer det överens med den princip som vi annars brukar vara eniga om här i riksdagen, nämligen försiktighetsprincipen -- att vi inte skall spela hasard med miljön.</textBlock>
  </contentBlock>
  <contentBlock ix="299">
    <textBlock ix="0">Sedan måste jag fråga Anders Castberger om han anser att de miljömål som riksdagen har antagit och att det som från svensk sida skrivits på i samband med internationella konventioner skall följas, innebärande att kväveoxidutsläppen i Sverige skall minskas med minst 30 % fram till 1995, att kväveutsläppen i Östersjön skall minskas med 50 %</textBlock>
    <textBlock ix="1">osv.</textBlock>
  </contentBlock>
  <contentBlock ix="300">
    <textBlock ix="0">Men uppsatta mål kan inte klaras om vi ökar utsläppen genom att bygga en bilbro, och det vet</textBlock>
    <textBlock ix="1">Anders Castberger.</textBlock>
  </contentBlock>
  <contentBlock ix="301">
    <textBlock ix="0">Anf. 6 ELVING ANDERSSON (c) replik:</textBlock>
  </contentBlock>
  <contentBlock ix="302">
    <textBlock ix="0">Fru talman! Mycket av det som Anders</textBlock>
    <textBlock ix="1">Casteberger sade förtjänar kommentar. Dock skall jag koncentrera mig på ett par saker.</textBlock>
  </contentBlock>
  <contentBlock ix="303">
    <textBlock ix="0">Anders Castberger påpekar olika områden där</textBlock>
    <textBlock ix="1">Öresundsprojektet inte får leda till att luften i</textBlock>
    <textBlock ix="2">Skåne försämras. Det får inte leda till att vi påverkar vattenutbytet med Östersjön osv. Men vilka garantier har Anders Castberger och folkpartiet liberalerna för att så inte sker? Vi måste skaffa oss sådana garantier innan vi kan säga ja eller nej. Att offra Östersjöns ekologiska balans och</textBlock>
    <textBlock ix="3">Skånes miljö i fromma förhoppningar om att det kanske kan lösa sig håller inte, Anders Castberger.</textBlock>
  </contentBlock>
  <contentBlock ix="304">
    <textBlock ix="0">Det finns ytterligare en debattartikel i Dagens</textBlock>
    <textBlock ix="1">Nyheter förutom den som Roy Ottosson relaterade till och som är undertecknad av nio forskare. Där konstaterar man att det inte i dag finns någonting som garanterar att man kan klara den s.k. nolllösningen. Det finns teoretiska beräkningar och fromma förhoppningar, men inga garantier.</textBlock>
  </contentBlock>
  <contentBlock ix="305">
    <textBlock ix="0">Sedan talar Anders Castberger om fria människors fria val som kan välja att åka bil eller välja något annat färdsätt när man skall ta sig mellan Malmö och Köpenhamn. Men de fria människors val av frisk luft, ekologisk balans, gröna skogar och levande hav i stället för asfalt, betong och luftföroreningar struntar Anders Castberger i. Jag tycker att det resonemang som folkpartiet liberalerna för i fråga om Öresundsprojektet och miljön är hyckleri. Anders Castberger är den främsta hycklande demagogen i denna fråga.</textBlock>
  </contentBlock>
  <contentBlock ix="306">
    <textBlock ix="0">Anf. 7 VIOLA CLAESSON (v) replik:</textBlock>
  </contentBlock>
  <contentBlock ix="307">
    <textBlock ix="0">Fru talman! Anders Castberger är den som framför allt är känd för att använda principen anfall är bästa försvar när man ligger risigt till. Anders Castberger vet redan genom de diskussioner som vi har haft i trafikutskottet att folkpartiet liberalerna står på en mycket bräcklig grund i denna fråga. Men här står</textBlock>
    <textBlock ix="1">Anders Castberger och talar i 15 minuter som om han egentligen av miljöskäl protesterade mot</textBlock>
    <textBlock ix="2">Öresundsbron när det bara finns en ynka liten brasklapp -- reservationen är inte värd att kallas mer -- i betänkandet som handlar om</textBlock>
    <textBlock ix="3">Öresundsbron. Så agerar man inte, Anders</textBlock>
    <textBlock ix="4">Castberger, om man bryr sig om sina medmänniskor som vill rädda miljön i det här landet. Först måste man se till att man har garantier för att miljön kan bevaras och förbättras innan man säger ja till ett avtal. Men vad ni gör är att ni går med på att ratificera ett avtal mellan Sverige och</textBlock>
    <textBlock ix="5">Danmark om ett brobygge, sedan skall ni se vad som händer.</textBlock>
  </contentBlock>
  <contentBlock ix="308">
    <textBlock ix="0">Jag pressade Anders Castberger i trafikutskottet, men han kunde inte ge något svar. Gå nu upp i talarstolen och tala om vad som är viktigast: okända dynamiska effekter av en bro eller miljön. Välj,</textBlock>
    <textBlock ix="1">Anders Castberger!</textBlock>
  </contentBlock>
  <contentBlock ix="309">
    <textBlock ix="0">Så säger Anders Castberger ändå -- och häri ligger en hel del hyckleri -- på ett pompöst sätt att det är folkpartiet som skall bygga bron och att det bara är folkpartiet som tar ansvar. Då skulle jag vilja att</textBlock>
    <textBlock ix="1">Anders Castberger med tanke på detta ansvar åtminstone nämnde namnen på de forskare i</textBlock>
    <textBlock ix="2">Sverige som har gett garantier för att noll-lösningen verkligen skulle kunna fungera i praktiken. Hittills är det helt okänt för oss alla att det skulle finnas någon forskare som kan ge sådana garantier. Vad heter de forskare som har sagt att vägtrafiken kan öka ytterligare, nästan hur mycket som helst, med dessa dynamiska effekter utan att det får några konsekvenser för miljö, därför att det skulle finnas något slags teknik som ingen av oss känner till? Tala om vilka forskare det är. Jag känner inte till dem.</textBlock>
  </contentBlock>
  <contentBlock ix="310">
    <textBlock ix="0">Däremot känner jag till en rapport som har spridits till alla i trafikutskottet. Det är transportforskningens utredningsmaterial som handlar om ett miljöanpassat transportsystem. Jag refererade till det i en debatt med Georg Andersson för ett tag sedan. Georg Andersson kände inte till det, utan han trodde också att vi med tekniken skulle kunna lösa problemen med utsläpp, alltså med bättre katalysatorer. Så är det inte, och det vill jag säga till Anders Castberger.</textBlock>
  </contentBlock>
  <contentBlock ix="311">
    <textBlock ix="0">Anf. 8 ANDERS CASTBERGER (fp)</textBlock>
    <textBlock ix="1">replik:</textBlock>
  </contentBlock>
  <contentBlock ix="312">
    <textBlock ix="0">Fru talman! Roy Ottosson säger att vi nu har fått reda på att det är folkpartiet liberalernas linje att köra en omväg över Danmark. Vi tror att det på sikt kommer att finnas ett intresse hos människorna att inte bara använda Öresundsbron för de regionala effekters skull som jag redovisade, utan också så småningom när det skapas en ny förbindelse faktiskt ta sig till Tyskland. Bortse inte från det enkla faktum att de allra flesta människor redan i dag väljer just färjevägen via Danmark vidare till Tyskland.</textBlock>
  </contentBlock>
  <contentBlock ix="313">
    <textBlock ix="0">Jag läser inte bara Dagens Nyheter. Jag har läst</textBlock>
    <textBlock ix="1">Dagens Nyheters debattartikel som här har nämnts. Det finns enskilda forskare som talar mot en noll-lösning. Det är faktiskt så att Roy Ottosson tycks vara lika blind när han läser tidningar som han var på det möte som han påstod att jag inte var med på. Jag var på den utfrågningen och lyssnade. Jag satt där hela tiden utom under en avbrytande votering. Lika blind är Roy Ottosson när han läser tidningar, eftersom han uppenbarligen inte har tagit del av SMHIs rapport, som vi i folkpartiet liberalerna har tagit del av. Vi tog initiativet att inbjuda representanter för SMHI till den hearing som faktiskt ägde rum i trafikutskottet, men som inte var offentlig.</textBlock>
  </contentBlock>
  <contentBlock ix="314">
    <textBlock ix="0">Fru talman! Elving Andersson tyckte att jag var hycklande. Men det är Elving Andersson själv. Jag läser inte bara DNs debattartiklar, jag läser också</textBlock>
    <textBlock ix="1">Göteborgs-Posten. Där skriver centerns främste trafiktalesman minnsann -- han är från Göteborg --</textBlock>
    <textBlock ix="2">om de stora motorvägsbyggarnas tid i Bohuslän, och nu ansluter han sig till dem som vill att dessa motorvägar byggs. Min enkla fråga är naturligtvis:</textBlock>
    <textBlock ix="3">När man kommer till den norska resp. danska gränsen, skall det då inte bli någonting av byggandet när centern skall bygga dessa motorvägar? Jag tror att vi kommer att få se det.</textBlock>
  </contentBlock>
  <contentBlock ix="315">
    <textBlock ix="0">Fru talman! Till slut till Viola Claesson som säger att våra reservationer är ynka brasklappar och ingenting värda. När miljöinvändningarna kommer till kritan bleknar Viola Claesson. Vi tar ansvar både när det gäller att ta till vara fördelarna med att bygga denna bro och när det gäller att ställa krav på miljöåtgärder. Det har vi talat om i åtskilliga radiodebatter, och det får vi göra här i kammaren.</textBlock>
  </contentBlock>
  <contentBlock ix="316">
    <textBlock ix="0">Anf. 9 ROY OTTOSSON (mp) replik:</textBlock>
  </contentBlock>
  <contentBlock ix="317">
    <textBlock ix="0">Fru talman! Först får jag be Anders Castberger om ursäkt för det jag sade om mötet. Jag hade tydligen glömt bort att Anders Castberger var där. Men det är inte lätt att räkna ut det av det resonemang som</textBlock>
    <textBlock ix="1">Anders Castberger för. Han struntar fullständigt i den främsta expertis som vi har i det här landet när det gäller ekologiska effekter, vattengenomströmningar osv. I stället stöder han sig på en enda analys som är helt teoretisk, en analys från ett enda organ vid ett enda tillfälle. Vill man hoppas på det bästa men inte ta ansvar gör man naturligtvis på det viset.</textBlock>
  </contentBlock>
  <contentBlock ix="318">
    <textBlock ix="0">Anders Castberger tycker inte att det är en omväg att först åka ned till Malmö, sedan nordväst mot</textBlock>
    <textBlock ix="1">Köpenhamn över en bro och sedan trassla sig i ett storstadsområde med över 1 miljon invånare, vidare genom Danmark och söderut. Det tycker han alltså inte är en omväg. Det är ett märkligt synsätt. Att folk väljer att åka genom Danmark beror på att den bästa leden för biltrafik är</textBlock>
    <textBlock ix="2">Helsingborg--Helsingör. Det är bara 4 kilometer, som vi vet. Sedan fortsätter man fågelvägen söderöver. Öppnandet av östra Tyskland innebär att vi har fått nya leder. Vi kan nu få en bättre färjetrafik direkt ner mot Tyskland till Rostock.</textBlock>
    <textBlock ix="3">Många fler kommer säkert att välja det alternativet i framtiden.</textBlock>
  </contentBlock>
  <contentBlock ix="319">
    <textBlock ix="0">Det finns en del annat i Anders Castbergers resonemang som är litet märkligt. När det gäller en järnvägstunnel kallar han investeringar för skattesubventioner. Anser verkligen Anders</textBlock>
    <textBlock ix="1">Castberger att det är skattesubventioner att investera i järnvägar och vägar? I så fall är detta ett helt nytt synsätt.</textBlock>
  </contentBlock>
  <contentBlock ix="320">
    <textBlock ix="0">I andra sammanhang brukar Anders Castberger och folkpartiet hävda att man måste investera mycket mer i vägar och järnvägar, och att det är bra att göra sådana investeringar. Men det är tydligen inte bra att investera i en järnvägstunnel. Det är naturligtvis bara demagogi, som inte betyder någonting annat än att Anders Castberger försöker bortförklara och blanda ihop korten i debatten.</textBlock>
  </contentBlock>
  <contentBlock ix="321">
    <textBlock ix="0">Är det isolationism att förespråka den snabbaste, rakaste vägen till kontinenten i stället för att alldeles i onödan ta en omväg genom en miljonstad och därmed förorsaka stora miljöproblem? Det är naturligtvis inte isolationistiskt, men det är precis vad Anders Castberger vill låta påskina.</textBlock>
  </contentBlock>
  <contentBlock ix="322">
    <textBlock ix="0">Anders Castberger redogjorde för vad han grundar sin inställning att vara för en Öresundsbro på, nämligen en vision. Denna vision handlar egentligen om en ohämmad ekonomisk tillväxt med ständigt ökande befolkningstal, ökad industriell produktion och konsumtion utan hänsyn till vilka effekterna blir på miljön och våra överlevandsmöjligheter i framtiden. Det är sanningen. Den miljödemagogi som Anders</textBlock>
    <textBlock ix="1">Castberger utvecklar är ju fullständigt innehållslös.</textBlock>
  </contentBlock>
  <contentBlock ix="323">
    <textBlock ix="0">Anf. 10 ELVING ANDERSSON (c) replik:</textBlock>
  </contentBlock>
  <contentBlock ix="324">
    <textBlock ix="0">Fru talman! Bernt Dybern, docent vid havsfiskelaboratoriet i Lysekil, Lars Ericson, professor i ekologisk botanik vid Umeå universitet,</textBlock>
    <textBlock ix="1">Bengt Hubendick, professor i humanekologi i</textBlock>
    <textBlock ix="2">Stockholm, Gunnar Jacks, professor i grundvattenkemi vid Kungl. tekniska högskolan i</textBlock>
    <textBlock ix="3">Stockholm, Ann Mari Jansson, docent i systemekologi vid Stockholms universitet, Rutger</textBlock>
    <textBlock ix="4">Rosenberg, professor i marin ekologi m.fl. är undertecknarna av en debattartikel i Dagens</textBlock>
    <textBlock ix="5">Nyheter från i dag. De skriver: ''När det gäller ett så komplicerat och känsligt system som vattenströmningen genom Öresund och dess betydelse för Östersjön kan man aldrig med hjälp av teoretiska modeller utesluta allvarliga miljökonsekvenser.''</textBlock>
  </contentBlock>
  <contentBlock ix="325">
    <textBlock ix="0">Enligt forskarna går det inte att ge några garantier, men enligt Anders Castberger är det möjligt.</textBlock>
    <textBlock ix="1">Anders Castberger sade att man skall se till att nolllösningen uppnås så att det inte blir några störningar i Östersjöns ekologi. Ursäkta mig,</textBlock>
    <textBlock ix="2">Anders Castberger, men jag fäster större tilltro till de forskare som har undertecknat debattartikeln i</textBlock>
    <textBlock ix="3">Dagens Nyheter än vad jag gör till Anders</textBlock>
    <textBlock ix="4">Castberger när det gäller denna fråga.</textBlock>
  </contentBlock>
  <contentBlock ix="326">
    <textBlock ix="0">Om Anders Castberger verkligen vill ha garantier, som han säger att han vill, för att inte Skånes miljö skall ta allvarlig skada och för att inte den ekologiska balansen i Östersjön kollapsar, borde han rimligtvis tillsammans med de övriga i folkpartiet liberalerna rösta för reservation 1, där vi kräver att dessa bitar måste klaras ut först innan man kan ta ställning. Allt annat, Anders</textBlock>
    <textBlock ix="1">Castberger, är hyckleri.</textBlock>
  </contentBlock>
  <contentBlock ix="327">
    <textBlock ix="0">Anf. 11 VIOLA CLAESSON (v) replik:</textBlock>
  </contentBlock>
  <contentBlock ix="328">
    <textBlock ix="0">Fru talman! Jag vet också att Anders Castberger faktiskt lyssnade till bl.a. Bengt-Owe Jansson.</textBlock>
    <textBlock ix="1">Problemet är bara att det inte hjälper. Anders</textBlock>
    <textBlock ix="2">Castberger är egentligen för oengagerad i miljöfrågorna för att över huvud taget ta till sig några argument. Anders Castberger tror att han kan fortsätta att fantisera om dynamiska effekter och om teoretiska modeller som inte har ett dugg att göra med garantier för att miljön skall kunna räddas. Man kan inte hantera miljöfrågorna på det sättet, Anders Castberger.</textBlock>
  </contentBlock>
  <contentBlock ix="329">
    <textBlock ix="0">Jag måste säga att jag är litet förvånad över att det manliga sällskapet i trafikutskottet, som är för en bro, diskuterade sig fram till att man skulle sätta in</textBlock>
    <textBlock ix="1">Anders Castberger på en plats på talarlistan som han inte hade från början. Det går ju inte särskilt bra när Anders Castberger skall diskutera miljö.</textBlock>
  </contentBlock>
  <contentBlock ix="330">
    <textBlock ix="0">Vi kan i stället ta frågan om ekonomin. Folkpartiet vill i varje fall framstå som ett parti som håller reda på siffror och sådant, och som tar reda på sakförhållandena innan man rusar i väg och kräver resp. avvisar någonting. Det vore därför jättebra om Anders Castberger som folkpartist och broförsvarare skulle kunna reda ut de oklarheter som finns när det gäller ekonomin i samband med</textBlock>
    <textBlock ix="1">Öresundsbron.</textBlock>
  </contentBlock>
  <contentBlock ix="331">
    <textBlock ix="0">Hur många bilar måste trafikera bron för att den skall kunna finansieras, Anders Castberger? Hur många miljarder tror Anders Castberger att sluträkningen kommer att lyda på? Verkar det realistiskt med 10--12 miljarder kronor, vilket anges i propositionen och betänkandet, dvs. det belopp som Anders Castberger har sagt ja till. Säg någonting, Anders Castberger, om avtalet om miljön! Vore det inte bättre att först säga ja till miljön och undersöka om det går att förbättra det som man hittills har gjort? Sedan kan man i så fall säga ja till avtalet, dvs. att åtminstone i första omgången säga ja till miljön och nej till bron. Det vore mer logiskt.</textBlock>
  </contentBlock>
  <contentBlock ix="332">
    <textBlock ix="0">Precis som Elving Andersson sade är allting annat rena hyckleriet när det gäller brofrågan.</textBlock>
  </contentBlock>
  <contentBlock ix="333">
    <textBlock ix="0">Anf. 12 ANDERS CASTBERGER (fp)</textBlock>
    <textBlock ix="1">replik:</textBlock>
  </contentBlock>
  <contentBlock ix="334">
    <textBlock ix="0">Fru talman! Nu försvarar helt plötsligt Roy</textBlock>
    <textBlock ix="1">Ottosson sin avslöjade blindhet med att det inte är rätt att räkna ut att jag skulle ha deltagit i detta seminarium. Jaså, det är så att alla skall bli programmerade och att alla närvarande som har inbjudits förutsätts gå därifrån helt omvända. Det är därför som miljöpartiet är med och anordnar konferenser av detta slag och inte för att kritiskt granska och låta var och en komma till tals för att sedan kunna bilda sig en egen uppfattning, såväl utifrån de tillkommande argument som eventuellt kan ha presenterats på denna konferens -- de flesta hade vi ju faktiskt hört några gånger tidigare -- som utifrån de argument som man redan hade. Det är bra nära att miljöpartiet hamnar i samma ideologiska fålla som det till vänsterpartiet förklädda kommunistiska partiet här i riksdagen.</textBlock>
  </contentBlock>
  <contentBlock ix="335">
    <textBlock ix="0">Jag uttalade mig inte om huruvida en omväg över</textBlock>
    <textBlock ix="1">Danmark är bra eller inte. Jag konstaterade att folk i dag åker färja från Sverige till Danmark och vidare till Tyskland. Detta kan mycket väl vara en omväg, men även utan bro tar folk denna omväg.</textBlock>
  </contentBlock>
  <contentBlock ix="336">
    <textBlock ix="0">I mitt anförande gav jag utblicken mot de öppnade gränserna till det f.d. Östtyskland. Jag gav också en vision om vilka möjligheter till färjeförbindelser som kan finnas och som kan byggas ut. Det är väl ingen miljödemagogi. Jag tror ju att färjorna kan utgöra ett alternativ också i fortsättningen. Nej,</textBlock>
    <textBlock ix="1">Roy Ottosson högg ordentligt i sten.</textBlock>
  </contentBlock>
  <contentBlock ix="337">
    <textBlock ix="0">Jag vet inte vad Elving Andersson är ute efter. Han påstod gång på gång att jag bara var demagogisk, men nog är det Elving Andersson som tillhör de största hycklarna när han säger nej till bron och åberopar DN-artiklar, medan man samtidigt kan läsa i Göteborgs-Posten att Rune Thorén -- Elving</textBlock>
    <textBlock ix="1">Anderssons partikollega och centerns främste trafikfrågeföreträdare -- bygger motorvägarna i</textBlock>
    <textBlock ix="2">Bohuslän. Jag frågar mig fortfarande vad som sedan skall hända med dessa motorvägar.</textBlock>
  </contentBlock>
  <contentBlock ix="338">
    <textBlock ix="0">Viola Claesson tycks ha missat folkpartiets poäng när det gäller frågan om finansiering av bron. Vi har hävdat att den lösning som regeringen har valt är mycket dålig. Vi hade hellre sett en annan lösning, och det vet Viola Claesson mycket väl. Vår lösning skulle ha kunnat visa på ett mycket bra marknadsekonomiskt sätt huruvida bron blir lönsam eller inte. Men det går inte att hävda att bron inte skulle vara lönsam och samtidigt säga att det är för mycket bilar på den.</textBlock>
  </contentBlock>
  <contentBlock ix="339">
    <textBlock ix="0">Förste vice talmannen anmälde att Viola Claesson och Roy Ottosson anhållit att till protokollet få antecknat att de inte ägde rätt till ytterligare replik.</textBlock>
  </contentBlock>
  <contentBlock ix="340"/>
  <contentBlock ix="341">
    <textBlock ix="0">Anf. 13 BIRGER ROSQVIST (s):</textBlock>
  </contentBlock>
  <contentBlock ix="342">
    <textBlock ix="0">Fru talman! Det är 40 år sedan riksdagen uttalade sig för att undersöka förutsättningar för direktförbindelse mellan Sverige och Danmark.</textBlock>
    <textBlock ix="1">Och undersökningar har det blivit. Frågan har vänts ut och in många gånger. 1973 fattade Sveriges riksdag beslut om att bygga både tunnel för järnväg och bro för motorväg. Men den gången blev det intet av beslutet. Från dansk sida drog man sig ur den preliminära överenskommelsen, men intresset fanns kvar i Sverige och i Danmark, dock för andra lösningar med fasta förbindelser.</textBlock>
  </contentBlock>
  <contentBlock ix="343">
    <textBlock ix="0">Sedan dess har frågan varit uppe i denna riksdag med krav på en lösning men också krav som inneburit skrinläggande av hela idén. Det har skett varje år. På detta sätt har synpunkter kommit och gått. Och det har ju inte gällt bara i ett land och i ett demokratiskt valt parlament. I huvudsak samma lösning och samstämmighet krävdes ju i två länder och i två parlamentariska församlingar som med jämna resp. ojämna tidsintervaller dels bytte ledamöter, dels majoritetsförhållanden. Många har -- kanske med berättigad ironi -- konstaterat att frågan om fasta förbindelser över Öresund är alltför svår för politikerna i två länder att lösa. Kritik, omväxlande i styrka och intensitet, har framförts över beslutsvånda inför ett projekt som i vida kretsar har ansetts böra komma till utförande.</textBlock>
  </contentBlock>
  <contentBlock ix="344">
    <textBlock ix="0">Men nu är vi där, nära lösningen. Och än en gång tycks det finnas majoritet i Sveriges riksdag för beslut om en kombination med väg--järnväg och bro--tunnelbygge. Avtal mellan Sveriges regering och Danmarks regering om en fast förbindelse över</textBlock>
    <textBlock ix="1">Öresund undertecknades den 23 mars i år. För att avtalet skall bli bindande skall det ratificeras. Det är den fullmakten som riksdagen skall ge regeringen i dag. Senare i sommar eller tidigt i höst skall samma beslut fattas i Folketinget i</textBlock>
    <textBlock ix="2">Köpenhamn. Om detta sker avses byggstart ske</textBlock>
    <textBlock ix="3">1993, och vid sekelskiftet år 2000 skall förbindelsen vara öppen för trafik.</textBlock>
  </contentBlock>
  <contentBlock ix="345">
    <textBlock ix="0">Fru talman! Nu har jag tecknat en kort historik och även rört mig fram mot sekelskiftet.</textBlock>
  </contentBlock>
  <contentBlock ix="346">
    <textBlock ix="0">Trafikutskottet har utgått från att det beslut som riksdagen nu skall fatta kommer att leda till ett förverkligande av projektet. Det blir ett historiskt beslut som riksdagen fattar i dag den 12 juni 1991.</textBlock>
  </contentBlock>
  <contentBlock ix="347">
    <textBlock ix="0">--  Det gäller en fast förbindelselänk mellan</textBlock>
    <textBlock ix="1">Skandinavien och Danmark och övriga Europa.</textBlock>
  </contentBlock>
  <contentBlock ix="348">
    <textBlock ix="0">--  Det gäller en förbindelselänk som till sin karaktär blir jämförlig med de stora internationella passagerna i världen, t.ex. tunneln under Engelska kanalen, Panamakanalen, Suezkanalen, S:t</textBlock>
    <textBlock ix="1">Gotthard- och Mont Blanc-tunnlarna.</textBlock>
  </contentBlock>
  <contentBlock ix="349">
    <textBlock ix="0">--  Det gäller en förbindelselänk som till sin fysiska utformning kommer att bli en sevärdhet i Norden.</textBlock>
  </contentBlock>
  <contentBlock ix="350">
    <textBlock ix="0">--  Det gäller en förbindelselänk som får stor betydelse för infrastruktur, ekonomisk utveckling och sysselsättning även långt bort från brofäste och tunnelöppning.</textBlock>
  </contentBlock>
  <contentBlock ix="351">
    <textBlock ix="0">--  Det gäller en förbindelselänk som skall möjliggöra en förstärkning och utbyggnad av kulturellt och ekonomiskt samarbete till gagn för två stater.</textBlock>
  </contentBlock>
  <contentBlock ix="352">
    <textBlock ix="0">Detta är detta som proposition 1990/91:158 och trafikutskottets betänkande 1990/91:31 handlar om.</textBlock>
  </contentBlock>
  <contentBlock ix="353">
    <textBlock ix="0">Men, som framgått av tidigare inlägg i debatten i dag det finns också invändningar mot detta historiska beslut. Flera partiföreträdare vill helst avslå förslaget. Man vill utreda ytterligare, och man vill vänta. Man vill inte göra någonting.</textBlock>
  </contentBlock>
  <contentBlock ix="354">
    <textBlock ix="0">Låt mig då säga: Frågan om en fast förbindelse över</textBlock>
    <textBlock ix="1">Öresund har ingående diskuterats i mitt parti, det socialdemokratiska partiet. Det finns en mycket stor majoritet för den här lösningen. Vi vet att det finns en stark majoritet för detta även i andra partier. En fördröjning nu skulle bara innebära att man skjuter på beslutet. Förr eller senare skulle man ändå ha kommit fram till ett ställningstagande som nu. Under tiden skulle en död hand ligga över mycket av planering inom näringslliv, i infrastruktursektor och samhällsplanering i vida områden.</textBlock>
  </contentBlock>
  <contentBlock ix="355">
    <textBlock ix="0">Jag vill säga att för mig personligen har detta nu fått väga tungt. Centern, miljöpartiet och vänsterpartiet föreslår i reservation 2 bifall till bl.a.</textBlock>
    <textBlock ix="1">motionsyrkanden om att alla planer på en bro avbryts och att detta skall gälla för överskådlig tid.</textBlock>
    <textBlock ix="2">Det förvånar mig, i varje fall att centerpartiet menar att det skulle bli motionsförbud av detta slag i riksdagen. Hittills har varje riksdagsman och varje riksdag haft grundlagen och riksdagsordningen på sin sida när det gällt att väcka motioner och förslag om både små och stora förbindelselänkar. Om vänsterpartiet -- tidigare vänsterpartiet kommunisterna med arvet i behåll från sitt förflutna -- vill förbjuda förslag i en parlamentarisk församling kan jag förstå det, men att centern vill gå den vägen också, det var för mig oväntat.</textBlock>
  </contentBlock>
  <contentBlock ix="356">
    <textBlock ix="0">Som sagt, om inget beslut fattas nu, vad händer då i januari? Centerns m.fl. motionsförbud skulle inte gälla så länge vi lever i en demokrati. Och det skall vi fortsätta att göra. Nya motioner skulle väckas, och så skulle ovissheten fortsätta. Så kan vi inte hålla på, fru talman.</textBlock>
  </contentBlock>
  <contentBlock ix="357">
    <textBlock ix="0">Få frågor har som frågan om fasta</textBlock>
    <textBlock ix="1">Öresundsförbindelser beståtts med ett så omfattande utredningsarbete. Mycket kvalificerade krafter har varit engagerade.</textBlock>
    <textBlock ix="2">Experter på skilda samhällsområden har anlitats.</textBlock>
  </contentBlock>
  <contentBlock ix="358">
    <textBlock ix="0">Visst är utvecklingen på transportområdet och forskningen på internationella områden snabb, och nya fakta kan alltid anföras och kan behöva belysas.</textBlock>
    <textBlock ix="1">Fullständig klarhet om alla detaljer kan aldrig uppnås på förhand i ett så här omfattande projekt, men någon gång måste beslutsunderlaget dock anses fullt tillräckligt.</textBlock>
  </contentBlock>
  <contentBlock ix="359">
    <textBlock ix="0">Utskottets flertal har -- det kan jag garantera -- på olika sätt och i olika sammanhang träffat och lyssnat på företrädare av mycket olika slag och med mycket skilda åsikter om allt som rimligen kan ha att göra med ett bro- och tunnelbygge tvärs över</textBlock>
    <textBlock ix="1">Öresund. Slutsatsen har blivit att vi har kunnat föreslå bifall till regeringens förslag och godkännande av det framlagda avtalsförslaget.</textBlock>
  </contentBlock>
  <contentBlock ix="360">
    <textBlock ix="0">Vi betoanr särskilt betydelsen av att det görs en tillfredsställande bedömning av miljöfrågorna. Det skall bli en prövning av Öresundsförbindelsen enligt svensk miljölagstiftning, bl.a.</textBlock>
    <textBlock ix="1">naturlagstiftningen. Öresundsförbindelsen skall utformas så att skadliga verkningar på miljön förebyggs.</textBlock>
  </contentBlock>
  <contentBlock ix="361">
    <textBlock ix="0">Den inverkan som projektet kan få på vattengenomströmningen i Öresund till och från</textBlock>
    <textBlock ix="1">Östersjön har självfallet varit föremål för ingående begrundan i utskottet. Etablerandet av en fast förbindelse över Öresund får inte tillåtas äventyra och förhindra vattenutbytet mellan Östersjön och</textBlock>
    <textBlock ix="2">Kattegatt. Utskottet uttalar med skärpa att vattengenomströmning och därmed biologiska förhållanden i Östersjön inte får påverkas i framtiden. Tilläggsarbeten som anses nödvändiga för att uppnå en s.k. noll-lösning skall utföras. Och utskottet noterar att det enligt utredningsmaterialet är fullt möjligt att åstadkomma detta. Här tillmötesgår utskottet organisationen Greenpeace, som vid uppvaktning inför utskottet ansåg att regeringsförslaget inte gick tillräckligt långt och tillräckligt bestämt hävdade en s.k. noll-lösning för genomströmningen i sundet.</textBlock>
  </contentBlock>
  <contentBlock ix="362">
    <textBlock ix="0">Jag upprepar att utskottet nu säger att de tilläggsarbeten som anses nödvändiga för att uppnå en s.k. noll-lösning skall utföras. Utskottet har lyssnat, tagit åt sig och effektuerat.</textBlock>
  </contentBlock>
  <contentBlock ix="363">
    <textBlock ix="0">Frågan om ändrad vattengenomströmning och ökat avgasutsläpp från bilar är de punkter som i miljöfrågan blivit mest debatterade och fått kritik.</textBlock>
    <textBlock ix="1">När det gäller bil-, buss- och lastbilstrafiken över sundet när den fasta förbindelsen skall tas i bruk framåt år 2000 vet vi att all den forskning som pågår i strävan att få fram renare förbränningsteknik och renare drivmedel går åt rätt håll. Det finns möjligheter för samhället att använda både morot och piska för att om tio år få fram mindre miljöstörande fordon när överfartstrafiken kommer i gång. Men vad nej-sägarpartierna inte tycks vilja observera är det faktum att förbindelsen över Öresund också skall byggas för tågtrafik, med eldrift, med snabbhet, med täta avgångar till -- av vägtrafiken -- subventionerade priser. Varför tror ni inte på järnvägens möjligheter här? Det blir moderna tåg och vagnar. Resenärer från hela södra</textBlock>
    <textBlock ix="2">Sverige, hela vårt land, kommer lätt, snabbt och enkelt tur och retur Copenhagen Airport, Zoo</textBlock>
    <textBlock ix="3">Have och Tivoli. Priset med tåget blir dessutom betydligt lägre än om man skulle dra med sig bilen vid ett besök på andra sidan sundet. Varför får tåget inte vara med i er framtidsbild? Varför tror ni att resenärer skall föredra landsvägsbussen i stället för tåget när det sistnämnda går ofta, fort och mellan stora befolkningscentra? I ett annat känt fall visste ni att bussen inte var någonting att ha, det är tåg som folk vill åka. Varför döljer ni tågtrafikens möjligheter när det bäst passar med tanke på nejargumenteringen?</textBlock>
  </contentBlock>
  <contentBlock ix="364">
    <textBlock ix="0">Fru talman! Vi i utskottet är väl medvetna om att förbindelsen via Jylland till det inre av Tyskland,</textBlock>
    <textBlock ix="1">Österrike osv. inte blir den närmaste. Förbindelsen</textBlock>
    <textBlock ix="2">Femer Bält--Tyskland blir avsevärt kortare. I det nu föreliggande avtalet nämns också en framtida fast förbindelse via Femer Bält. Trafikutskottet understryker särskilt angelägenheten av att den fasta förbindelsen här, direkt till Tyskland, kan komma till stånd och förutsätter att regeringen kraftfullt verkar för detta.</textBlock>
  </contentBlock>
  <contentBlock ix="365">
    <textBlock ix="0">Däremot menar SJ, genom sin chef Stig Larsson, att förbindelserna med tåg till och från västra</textBlock>
    <textBlock ix="1">Europa och även till London genom kanaltunneln blir avsevärt, ja rent av, Viola Claesson, sensationellt förbättrade genom användandet av snabbtåg.</textBlock>
  </contentBlock>
  <contentBlock ix="366">
    <textBlock ix="0">När det gäller finansieringen av</textBlock>
    <textBlock ix="1">Öresundsförbindelsen är det nödvändigt att påpeka -- och då främst för nej-sägarna -- att det är felaktigt att gå omkring och sprida budskapet att förbindelsen skall betalas av skattemedel. Så är inte fallet. Läs avtalet, artikel 14! Kostnaderna för hela kalaset, projektering, byggande och drift, skall i sin helhet täckas genom trafikavgifter. Anslag över resp. lands statsbudget skall inte anvisas. Så står det, så skall ni läsa texten, för er själva och för dem ni umgås med. Våra båda stater garanterar lånen för byggandet, men det är inte detsamma som att betala.</textBlock>
  </contentBlock>
  <contentBlock ix="367">
    <textBlock ix="0">Utskottet förutsätter att regeringen, när upphandlingen av projektet är klar, redovisar resultatet av denna och årligen återkommer till riksdagen med redovisning av hur projektet framskrider och i vilken omfattning garantiåtagandena har ianspråktagits. Detta ger riksdagen en insyn som vi i utskottet anser värdefull. Från nej-till-bro-sidan har det, förutom all annan kritik, också sagts att kostnaderna för byggandet egentligen skulle vara ändå upp till tre gånger större än de som anges i propositionen. Där står att kostnaden med tanke på prisnivån i juli månad 1990 uppgår till mellan 10 och 12 miljarder kronor. Så tillkommer räntekostnader under byggnadstiden, och hela kostnaden skulle bli ca 14</textBlock>
    <textBlock ix="1">miljarder kronor. Med vad utskottet här har anfört får riksdagen i ett tidigt skede närmare klarlagt vilken kostnad det blir, när upphandlingen väl är avslutad.</textBlock>
  </contentBlock>
  <contentBlock ix="368">
    <textBlock ix="0">Fru talman! I vad gäller centerpartiets, miljöpartiets och vänsterpartiets agerande i detta ärende vill jag slutligen säga följande. Visst kan man ha andra åsikter och kämpa mot vissa förslag, men här har det blivit överdrifter och en rad ologiska invändningar.</textBlock>
  </contentBlock>
  <contentBlock ix="369">
    <textBlock ix="0">Jag skulle vilja vända mig till Elving Andersson. Jag kände inte igen honom i hans inledningsanförande.</textBlock>
    <textBlock ix="1">Det var så grova uttalanden mot socialdemokratin, som jag företräder, att jag med fog kan tro att uttalandet med tanke på dess språk inte hör hemma hos den gode Elving Andersson. Talet har kanske skickats med från ett centerkansli som krampaktigt vill profilera sig för att få fram partiet ur skuggan inför den kommande valrörelsen.</textBlock>
  </contentBlock>
  <contentBlock ix="370">
    <textBlock ix="0">Centern säger exempelvis att en bro--tunnelförbindelse är en omfattande trafikanläggning som utgör ett enormt ingrepp i miljön. Bl.a. därför säger man nej. Men man kan tänka sig en borrad järnvägstunnel med s.k. biltåg. Blir det så stor skillnad? I det ena fallet rör det sig enligt centern om ett enormt stort ingrepp, i det andra fallet är den enligt centern ett acceptabelt ingrepp. Men visst blir det också i det senare fallet ett ingrepp som kan påverka stora ytor vid på- och avlastning av bilar -- kanske rent av på den välkända skånska myllan som var så i ropet 1973 och som då var så aktuell som motargument för bl.a. centerpartiet.</textBlock>
  </contentBlock>
  <contentBlock ix="371">
    <textBlock ix="0">Vänsterpartiet tror att biltrafiken på bron blir av väsentligt större omfattning än vad som anges i propositionen. Men man säger också att bron blir ett gigantiskt ekonomiskt slöseri, eftersom varken fler vägar eller Öresundsbro behövs. Vidare säger man, att om tåget går på en bro, kommer gods att i stället gå på små energislösande enheter av vägfordon. Men om tåget går i en borrad tunnel är det från energisynpunkt en utmärkt lösning, därför att godset då väljer tåget. Varför skulle gods bry sig om om det åker genom tunnel eller på bro?</textBlock>
  </contentBlock>
  <contentBlock ix="372">
    <textBlock ix="0">Miljöpartiet, slutligen, vill inte ha en bro på grund av jordbävningsrisken i området, men det förespråkas en borrad tunnel för järnvägstrafik.</textBlock>
    <textBlock ix="1">Det är att märka att det geografiska området för bro- resp. tunnelalternativ är detsamma. Jag vill fråga: Kan det vara bättre att åka i en tunnel under vatten och havsbotten när det är jordbävning än det skulle vara att åka på en bro en bit ovanför vattenytan? Det där har jag inte riktigt förstått.</textBlock>
  </contentBlock>
  <contentBlock ix="373">
    <textBlock ix="0">Ja, fru talman, det finns många frågor. Utskottet har emellertid efter noggrant övervägande av väsentligheter som rör anläggande av en fast förbindelse över Öresund kommit till den slutsatsen att regeringens förslag bör tillstyrkas.</textBlock>
    <textBlock ix="1">Därmed, fru talman, yrkar jag också bifall till utskottets hemställan.</textBlock>
  </contentBlock>
  <contentBlock ix="374">
    <textBlock ix="0">Anf. 14 ELVING ANDERSSON (c) replik:</textBlock>
  </contentBlock>
  <contentBlock ix="375">
    <textBlock ix="0">Fru talman! Birger Rosqvist började med att säga att det rör sig om ett historiskt beslut och en historisk dag. Det har han rätt i, men det gäller dess värre inte i någon positiv bemärkelse. Som jag sade i mitt inledningsanförande kommer ett nytt dystert kapitel i svensk miljöpolitisk historia att skrivas i och med det här beslutet.</textBlock>
  </contentBlock>
  <contentBlock ix="376">
    <textBlock ix="0">Birger Rosqvist sade att han inte kände igen mig.</textBlock>
    <textBlock ix="1">Jag tog, sade han, till kraftigare ord än jag brukar göra. Det gjorde jag kanske, men det var bara därför att jag ansåg det motiverat. Jag har skrivit mina tal själv och står för vad jag säger. Enligt min mening finns det anledning att ta i rejält i den här debatten. Det handlar inte bara om bron, utan om ett vägval med tanke på framtiden. Det gäller om vi skall satsa på ekologiskt hållbara lösningar eller om det skall få rulla på som nu under många år, en utveckling som vi vet leder till miljöförstöring, ekologiska störningar och en dyster framtid för kommande generationer. Det är det vägvalet som vi står inför.</textBlock>
  </contentBlock>
  <contentBlock ix="377">
    <textBlock ix="0">Birger Rosqvist undrade varför vi i detta sammanhang över huvud taget inte har talat om tåget. Vi har talat om alternativet tåg men då i samband med byggandet av en tunnel. Vi har talat mycket om tåg. Skillnaden mellan att köra tåg genom en tunnel och att göra det på en kombinerad väg- och järnvägsbro är -- som Birger Rosqvist mycket väl vet -- från miljösynpunkt mycket stor.</textBlock>
    <textBlock ix="1">Vi vet att vi med en borrad tunnel kan skapa garantier för att vattenutbytet genom sundet inte påverkas; tunneln skall gå under havsbotten. Detta är ett av de viktiga argumenten. Och i en tågtunnel går bara järnvägstrafik. Vi får inte ökad biltrafik med avgasutsläpp osv.</textBlock>
  </contentBlock>
  <contentBlock ix="378">
    <textBlock ix="0">Sedan säger Birger Rosqvist, precis som bl.a.</textBlock>
    <textBlock ix="1">Anders Castberger sade tidigare, att det här beslutet inte får påverka vattengenomströmningen i sundet, och att det inte får leda till att luftföroreringssituationen i sydvästra Skåne försämras. Men vad grundar Birger Rosqvist sig på när han säger att detta inte får ske? En samstämmig forskarkår säger att det inte går att garantera att dessa skador inte uppstår. Det rimmar dåligt,</textBlock>
    <textBlock ix="2">Birger Rosqvist!</textBlock>
  </contentBlock>
  <contentBlock ix="379">
    <textBlock ix="0">Anf. 15 VIOLA CLAESSON (v) replik:</textBlock>
  </contentBlock>
  <contentBlock ix="380">
    <textBlock ix="0">Fru talman! Jag tillhör inte dem som i första taget brukar ömma för de mest betonglika socialdemokraterna. När några har bytt sida och låtsas som om ingenting hänt, tycker jag att det känns obehagligt, särskilt om de försöker framföra sådana argument som Birger Rosqvist kommer med här. Jag måste säga att jag faktiskt tycker litet synd om Birger Rosqvist. Det är förskräckligt att hantera människor så som regeringen och partiledningen har gjort.</textBlock>
  </contentBlock>
  <contentBlock ix="381">
    <textBlock ix="0">Birger Rosqvist inledde sitt tal med att säga att det är 40 år sedan Sveriges riksdag för första gången gjorde ett uttalande om fasta förbindelser. Men hur länge sedan är det som Birger Rosqvist gjorde uttalanden och kämpade ganska kraftfullt, även inom sina egna led, för att stoppa ett brobygge, därför att det inte var någon bra lösning? Hur kan man stå och tala i 15 minuter utan att över huvud taget låtsas om det?</textBlock>
  </contentBlock>
  <contentBlock ix="382">
    <textBlock ix="0">Vad är det som har ändrats så förskräckligt? Det enda Birger Rosqvist nämner rent generellt som något viktigt och jobbigt påtryckningsmedel är att kritiken har blivit så hård mot att man inte fattar något beslut. Har den kritiken hårdnat så väldigt bara under det senaste året? Är det inte andra krafter som verkar här och som står utanför Birger</textBlock>
    <textBlock ix="1">Rosqvists kontroll?</textBlock>
  </contentBlock>
  <contentBlock ix="383">
    <textBlock ix="0">Det var precis detta jag kom att tänka på när han skämtade litet om ordalydelsen i vänsterpartiets partimotion om Öresundsbron. Det står antagligen så -- jag tycker att jag känner igen orden -- som</textBlock>
    <textBlock ix="1">Birger Rosqvist säger, att godset skulle välja järnvägstunnel. Ja, i det fallet tror jag att godset är lika viljelöst som Birger Rosqvist har varit i fråga om att välja bro eller tunnel eller fortsatt färjetrafik. Alla människor vet ju att gods kan styras, och vi vill för vänsterpartiets del förändra transportstrukturen här i landet, både av miljöpolitiska, regionalpolitiska och energipolitiska skäl. Därför vill vi ha järnvägen som en bas i hela transportstrukturen. Därför vill vi också ha en järnvägstunnel under sundet. Men vi har under flera år krävt en utredning, och inte ens det har Birger Rosqvists partikamrater kunnat säga ja till.</textBlock>
  </contentBlock>
  <contentBlock ix="384">
    <textBlock ix="0">Så de här piruetterna som kommer så snabbt efter det senaste året, Birger Rosqvist, är inte särskilt förtroendeingivande. Men jag hoppas ändå på andra broderskapare i den här församlingen, som kanske har med civilkurage när vi skall votera.</textBlock>
  </contentBlock>
  <contentBlock ix="385">
    <textBlock ix="0">Anf. 16 ROY OTTOSSON (mp) replik:</textBlock>
  </contentBlock>
  <contentBlock ix="386">
    <textBlock ix="0">Fru talman! Birger Rosqvist sade att det är ett historiskt beslut, och visst är det det. Men det är snarare en typ av begravning av socialdemokraternas nyvunna miljöengagemang.</textBlock>
  </contentBlock>
  <contentBlock ix="387">
    <textBlock ix="0">Det här är ett av de stora testerna på vad alla miljölöften från 1988 års valrörelse egentligen är värda. Det stora testet gällde ju ScanLink. Och vi har svaret: att bygga Öresundsbron, få mera biltrafik, starkt försämra möjligheterna till en utvecklad och bättre järnvägstrafik och en miljövänlig kollektivtrafik, riskera hela Östersjöns miljö, riskera en stor del av fisket -- kanske på sikt hela fisket -- i Östersjön.</textBlock>
  </contentBlock>
  <contentBlock ix="388">
    <textBlock ix="0">Ja, visst är beslutet historiskt -- och detta utan att man rådgör med de andra länder i Östersjöområdet som berörs av detta beslut. Det kommenterade inte</textBlock>
    <textBlock ix="1">Birger Rosqvist. Anser Birger Rosqvist att det är rimligt att fatta ett sådant här beslut, som faktiskt kan påverka Finland, Estland, Lettland,</textBlock>
    <textBlock ix="2">Sovjetunionen osv. mycket kraftigt i framtiden, utan att rådgöra med dessa länder innan man fattar beslutet? Skall de inte ens få skriva remissvar? Jag blir inte särskild förvånad om ett eller flera av de länderna kommer att anmäla Sverige till internationella domstolen i Haag för det här beslutet.</textBlock>
  </contentBlock>
  <contentBlock ix="389">
    <textBlock ix="0">Birger Rosqvist försökte sedan med en del demagogiska grepp. Han låtsades att någon skulle ha krävt motionsförbud, eller att någon hade föreslagit att vi inte skulle göra någonting alls.</textBlock>
    <textBlock ix="1">Detta är naturligtvis helt befängt. Något sådant har inte föreslagits från något håll.</textBlock>
  </contentBlock>
  <contentBlock ix="390">
    <textBlock ix="0">Vad vi däremot har föreslagit från miljöpartiet är utvecklad färjetrafik -- miljöanpassad och effektiv -- direkt till kontinenten. Det borde Birger</textBlock>
    <textBlock ix="1">Rosqvist egentligen kunna ställa upp på, som den bästa lösningen ur trafiksynpunkt. Detta är huvudalternativet för oss.</textBlock>
  </contentBlock>
  <contentBlock ix="391">
    <textBlock ix="0">Vi har också krävt, som Birger Rosqvist har noterat, att man skall se närmare på möjligheterna till en järnvägstunnel. En ren järnvägstunnel, utan bilskytteltåg, kan man dra direkt från Malmö</textBlock>
    <textBlock ix="1">Central till Köpenhamns Central. Då kommer man norr om sprickzonen där det är risk för jordbävningar. Jordbävningar påverkar dessutom inte tunnlar lika kraftigt som broar. Det blir inga ytvågor nere i marken -- och det är de som förstör.</textBlock>
  </contentBlock>
  <contentBlock ix="392">
    <textBlock ix="0">Anf. 17 ANDERS CASTBERGER (fp)</textBlock>
    <textBlock ix="1">replik:</textBlock>
  </contentBlock>
  <contentBlock ix="393">
    <textBlock ix="0">Fru talman! När det gäller frågan om nollösning citerade Birger Rosqvist den ståndpunkt som utskottet har kommit fram till och som faktiskt var folkpartiets förslag till utformning av detta avsnitt.</textBlock>
    <textBlock ix="1">Det är bra. Och det är bra, som också Birger</textBlock>
    <textBlock ix="2">Rosqvist sade, att utskottet har lyssnat och tagit åt sig. Men så lade han till: ''har effektuerat''. Dess värre är det inte så.</textBlock>
  </contentBlock>
  <contentBlock ix="394">
    <textBlock ix="0">Men kom igen nu, Birger Rosqvist! Inte kan det vara en hederssak för er att inte tala om för den socialdemokratiska regeringen vad socialdemokraterna i riksdagen kommit fram till, nämligen att socialdemokraterna i riksdagen reparerar en miljöblunder av regeringen.</textBlock>
  </contentBlock>
  <contentBlock ix="395">
    <textBlock ix="0">Att Greenpeace, en välkänd miljöorganisation, har samma åsikt i den här frågan som folkpartiet liberalerna har redovisat i sitt motionskrav, behöver väl inte vara ett politiskt hinder.</textBlock>
  </contentBlock>
  <contentBlock ix="396">
    <textBlock ix="0">Ställ upp nu, Birger Rosqvist, för ett tillkännagivande om nollösningen, så är vi överens på den punkten! Då har vi effektuerat, precis som</textBlock>
    <textBlock ix="1">Birger Rosqvist sade från början.</textBlock>
  </contentBlock>
  <contentBlock ix="397">
    <textBlock ix="0">Anf. 18 BIRGER ROSQVIST (s) replik:</textBlock>
  </contentBlock>
  <contentBlock ix="398">
    <textBlock ix="0">Fru talman! Anders Castberger deltog tidigare i debatten. Jag berörde inte Castbergers synpunkter på något sätt i mitt anförande -- och det av den anledningen att en ledamot från ''nejsägarsidan''</textBlock>
    <textBlock ix="1">kom till mig under Anders Castbergers anförande och sade: Vilka hemska vänner ni har! Jag sade: Jag håller med dig!</textBlock>
  </contentBlock>
  <contentBlock ix="399">
    <textBlock ix="0">Anders Castberger! Effektuerat har jag sagt, och det har vi skrivit. Vad vi har gjort är alltså att vi har effektuerat skrivningen. I fortsättningen vill jag helst undvika replikskiften med Anders</textBlock>
    <textBlock ix="1">Castberger, för jag finner det både meningslöst och osmakligt.</textBlock>
  </contentBlock>
  <contentBlock ix="400">
    <textBlock ix="0">Viola Claesson tycker synd om mig. Det behöver inte Viola Claesson göra. Jag kan stå för vad jag har gjort. Har inte Viola Claesson upptäckt att det har hänt en hel del här under senare år? Viola Claesson ironiserar över mig för att jag en gång har haft en uppfattning och sedan ändrat uppfattning. Om jag inte minns fel var Viola Claesson emot att hennes partiledare har den befattning han har. Hon ville att han skulle avgå. Hur kan Viola Claesson verka i sitt parti nu, när hon sitter med en partiledare som hon tydligen inte kan acceptera därför att hon inte kan ändra uppfattning? Eller värnar Viola Claesson om honom nu?</textBlock>
  </contentBlock>
  <contentBlock ix="401">
    <textBlock ix="0">Det har hänt en hel del på området vad gäller kommunikationer och trafikpolitiken, Viola</textBlock>
    <textBlock ix="1">Claesson. Riksdagen har fattat vittomfattande beslut om satsningar på infrastruktur under denna vår. Jag trodde att Viola Claesson hade observerat det. Riksdagen har också fattat ett beslut om bron som innebär att bron skall finansieras med hjälp av avgifter och att även anslutningsanvägarna skall finansieras med avgifter. Så var det inte tidigare.</textBlock>
    <textBlock ix="2">Jag var rädd för hur pengarna skulle räcka för övriga delar av landet om bron skulle betalas med ordinarie väganslag eller med separata anslag. Nu är det sagt att det inte skall vara så.</textBlock>
  </contentBlock>
  <contentBlock ix="402">
    <textBlock ix="0">Under de kommande tio åren satsas dubbelt så mycket på investeringar i vägar och järnvägar i det här landet. Jag tror att transportsektorn får en god portion med bättre högkvalificerade transportleder i vårt land fram till år 2000. I den situation som har uppstått finns det goda skäl för att också kunna acceptera denna led. Sverige har också närmat sig</textBlock>
    <textBlock ix="1">EG på ett helt annat sätt än vad situationen har varit tidigare. Därför finns det också större anledning att bedöma detta på ett annat sätt än vad som tidigare har gjorts.</textBlock>
  </contentBlock>
  <contentBlock ix="403">
    <textBlock ix="0">Jag vill återkomma till det jag inledde mitt anförande med som också är viktigt i det här sammanhanget, Viola Claesson. Vi vet att det hela tiden utövas påtryckningar och att det finns en majoritet. En minoritet kan inte bestämma över en majoritet. Det finns en majoritet för en fast förbindelse över Öresund. Låt oss fatta det beslutet och sopa undan den ovisshet som har legat över vårt land så länge.</textBlock>
  </contentBlock>
  <contentBlock ix="404">
    <textBlock ix="0">Anf. 19 ANDERS CASTBERGER (fp)</textBlock>
    <textBlock ix="1">replik:</textBlock>
  </contentBlock>
  <contentBlock ix="405">
    <textBlock ix="0">Fru talman! Man blir något bekymrad över Birger</textBlock>
    <textBlock ix="1">Rosqvists humör! Det skulle enligt honom vara osmakligt med meningsutbyten om miljön kring</textBlock>
    <textBlock ix="2">Öresundsbron. Är det osmakligt att kräva att en åsikt som socialdemokraterna har framfört i riksdagen skall komma till regeringens kännedom?</textBlock>
    <textBlock ix="3">Det är naturligtvis bara svepskäl.</textBlock>
  </contentBlock>
  <contentBlock ix="406">
    <textBlock ix="0">Vidare skulle vi i folkpartiet liberalerna vara hemska vänner! Jag kan förstå att Birger Rosqvist känner sig litet störd av att vi kräver att man både skall ta ansvaret för att tillhandahålla bron, som faktiskt så många vill bygga, och samtidigt ta ansvar för miljön i dessa frågor. Det är besvärligt. Jag förstår att Birger Rosqvist med avsmak konfronteras med politiskt ansvarsfulla krav. Så här i valtider är det inte så lätt att balansera på gränsen kring opportunism och populism. Det gäller att vara på rätt populistisk sida vid rätt tidpunkt under valperioden. Det gäller att svänga vid rätt tidpunkt.</textBlock>
  </contentBlock>
  <contentBlock ix="407">
    <textBlock ix="0">Men från vår synpunkt är det inte med avsmak och osmaklighet vi diskuterar dessa frågor. Tvärtom är det med stort ansvar. Vi trodde att vi kunde diskutera detta med socialdemokratins företrädare här i riksdagen, som ändå faktiskt har varit med om att låta utskottet i texten ta in folkpartiet liberalernas krav. De kraven råkar sammanfalla med Greenpeace krav. Det är väl inte osmakligt,</textBlock>
    <textBlock ix="1">Birger Rosqvist? Det är tvärtom smakfullt.</textBlock>
  </contentBlock>
  <contentBlock ix="408"/>
  <contentBlock ix="409">
    <textBlock ix="0">Anf. 20 ELVING ANDERSSON (c) replik:</textBlock>
  </contentBlock>
  <contentBlock ix="410">
    <textBlock ix="0">Fru talman! Jag kan ha viss förståelse för att Birger</textBlock>
    <textBlock ix="1">Rosqvist känner sig besvärad av delar av sällskapet i majoriteten. Men ni har ju ändå valt att bilda majoritet tillsammans med bl.a. folkpartiet. Då får ni väl leva med de hycklerier som de stå för.</textBlock>
  </contentBlock>
  <contentBlock ix="411">
    <textBlock ix="0">Fru talman! Birger Rosqvist ställde en fråga i sitt tidigare inlägg om kostnaderna. Birger Rosqvist påstår att vi som är bromotståndare hävdar att bron kommer att kosta en hel del skattepengar. Vi har aldrig påstått, i alla fall inte jag, att bron i sig kommer att kosta skattepengar. Däremot är det oerhört många kringarrangemang, infrastrukturinvesteringar, på svenska resp. danska sidan som kommer att ta stora mängder skattepengar i anspråk. Se bara på den s.k.</textBlock>
    <textBlock ix="1">citytunneln i Malmö som skall byggas för att klara spåranslutningen och som är en affär i storleksordningen 5 miljarder kronor. Ingen har lyckats räkna hem det ekonomiskt, utan det har konstaterats att tunneln kommer att bli en förlustaffär. Visst följer det i projektets spår stora skatteinsatser i infrastrukturen, även om det inte gäller direkt bron utan kringkostnaderna.</textBlock>
  </contentBlock>
  <contentBlock ix="412">
    <textBlock ix="0">Birger Rosqvist säger att miljöfrågorna skall klaras.</textBlock>
    <textBlock ix="1">Det gäller artikel 5 i avtalet. Där framgår det att man skall göra vad som är ekologiskt motiverat, tekniskt möjligt och ekonomiskt rimligt för att klara miljöfrågorna i samband med brobygget. Vad menas med artikel 5? Vad är ekonomiskt rimligt?</textBlock>
    <textBlock ix="2">Får det kosta 10 miljarder att klara vattenutbytet genom sunden? Får det kosta 5 eller 25 miljarder?</textBlock>
    <textBlock ix="3">Ingen vet vad det kostar. Men ändå finns det en formulering om vad som är ekonomiskt rimligt. Jag tycker att det är en till intet förpliktande formulering, dvs. ekologiskt motiverat, tekniskt möjligt och ekonomiskt rimligt. Det skulle vara bra att få ett klarläggande från Birger Rosqvist på den punkten om vad han anser är ekonomiskt rimligt för att klara Sydvästskånes luftmiljö och den ekologiska balansen i Östersjön.</textBlock>
  </contentBlock>
  <contentBlock ix="413">
    <textBlock ix="0">Anf. 21 VIOLA CLAESSON (v) replik:</textBlock>
  </contentBlock>
  <contentBlock ix="414">
    <textBlock ix="0">Fru talman! Jag skall inte lägga mig i den osmakliga pajkastningen mellan Anders Castberger och</textBlock>
    <textBlock ix="1">Birger Rosqvist. Jag tycker att det säger en hel del om majoriteten. Men det är ni själva som får lida för det. Det framgår av protokollet vad som har sagts här.</textBlock>
  </contentBlock>
  <contentBlock ix="415">
    <textBlock ix="0">Nu är Birger Rosqvist som trafikutskottets föredragande och broförespråkare helt plötsligt litet stöddig. Han kan gott stå för det, säger han. Ja, visst. Det är Birger Rosqvists sak att göra det inför det som t.ex. brukar kallas för väljare. Men inför den folkvalda församlingen fordras det väl litet av moral och åtminstone förklaringar till varför man byter fot på det sätt som Birger Rosqvist har gjort.</textBlock>
    <textBlock ix="1">Sedan får vi något som skall vara en förklaring.</textBlock>
    <textBlock ix="2">Birger Rosqvist säger att det är en ekonomiskt fråga. Han säger att det inte blir så farligt när så mycket ändå skall satsas på infrastrukturen. Men</textBlock>
    <textBlock ix="3">Birger Rosqvist är en av dem i en liknande majoritet i trafikutskottet som vägrar tala om hur mycket pengar järnvägen resp. vägarna skall få.</textBlock>
  </contentBlock>
  <contentBlock ix="416">
    <textBlock ix="0">Men om man utgår från Georg Anderssons propåer, som riksdagens majoritet har sagt ja till utan något egentligt beslut, betyder det att om infrastrukturen, dvs. vägar och järnvägar i Sverige, skulle få dessa 100 miljarder under en tioårsperiod, kommer strax över 30 miljarder av dessa 100</textBlock>
    <textBlock ix="1">miljarder att gå till järnvägen och ca 70 miljarder till vägarna. Därtill kommer alltså Öresundsbron.</textBlock>
    <textBlock ix="2">Hade man verkligen velat göra en rejäl satsning på järnvägen och samtidigt gett miljön bättre förutsättningar också i ett långt perspektiv, hade järnvägstunneln varit det förnämligaste alternativet. Precis som Svend Auken, den socialdemokratiske partiordföranden i Danmark, har sagt, att i Sverige bestämde sig finansdepartementet och kommunikationsdepartementet tidigt för att inte behandla järnvägen seriöst. Jag tror att också</textBlock>
    <textBlock ix="3">Birger Rosqvist känner till detta, och det är märkligt att han kan försvara det.</textBlock>
  </contentBlock>
  <contentBlock ix="417">
    <textBlock ix="0">Jag skulle önska att Birger Rosqvist var litet mer grundlig även när det gäller miljöfrågorna. De svep som han gör baserar sig på samma ynkliga material som har funnits i propositionen och som enligt min mening även finns i majoritetsskrivningen i betänkandet. Det finns inga garantier för att en nollösning skulle kunna genomföras i praktiken.</textBlock>
    <textBlock ix="1">Kommer trafiken att öka eller kommer den att minska med hjälp av bron, Birger Rosqvist?</textBlock>
    <textBlock ix="2">Kommer utsläppen att öka eller kommer de att minska?</textBlock>
  </contentBlock>
  <contentBlock ix="418">
    <textBlock ix="0">Anf. 22 ROY OTTOSSON (mp) replik:</textBlock>
  </contentBlock>
  <contentBlock ix="419">
    <textBlock ix="0">Fru talman! Birger Rosqvist svarade inte på frågan om det inte ändå vore rimligt att först rådgöra med våra grannländer kring Östersjön innan vi fattar beslut. Uppenbarligen anser man åtminstone i</textBlock>
    <textBlock ix="1">Finland att Stora Bält-bron har en negativ påverkan, och man har anmält den till internationella domstolen i Haag. Även denna bro lär sannolikt påverka sjöfarten och varvsindustrin i</textBlock>
    <textBlock ix="2">Finland negativt på olika sätt. Varför skall man vifta bort detta? Om det nu är så viktigt, och man har diskuterat frågan så länge, är det väl rimligt att låta andra berörda få komma till tals innan vi fattar ett beslut.</textBlock>
  </contentBlock>
  <contentBlock ix="420">
    <textBlock ix="0">Jag tror att Birger Rosqvist innerst inne inser att sjöfartens fördelar egentligen överväger vid en jämförelse med en motorvägsbro när det gäller att upprätthålla bra trafik till kontinenten. Det ekade litet ihåligt när Birger Rosqvist hävdade att ett närmande till EG på något sätt skulle ha förändrat förutsättningarna för ett ställningstagande i denna fråga. Jag vill gärna upprepa det som Gunnel Färm sade i Ny Teknik nr 10 1989, nämligen att Öresund faktiskt inte är den närmaste vägen till kontinenten, och därför är det egentligen inte fråga om något närmande till EG, utan det är i första hand en fråga om kommunikationerna mellan Malmö och</textBlock>
    <textBlock ix="1">Köpenhamn.</textBlock>
  </contentBlock>
  <contentBlock ix="421">
    <textBlock ix="0">Man kan klara kommunikationerna mellan Malmö och Köpenhamn med bättre färjetrafik om man så skulle vilja. Den osäkerhet och den döda hand som vilar över detta, vilket Birger Rosqvist har talat om, beror på att riksdagen inte har velat avfärda broplanerna. Riksdagen har fattat beslut om att det skall bli någonting, men sedan har riksdagen förhalat frågan.</textBlock>
  </contentBlock>
  <contentBlock ix="422">
    <textBlock ix="0">Om riksdagen skulle fatta det beslut som vi i miljöpartiet föreslår, nämligen ett bestämt nej till en bro, försvinner den döda handen. Då vet man att man kan satsa offensivt på färjetrafik i sundet med nya miljövänliga färjor, och det vore väl ändå bra.</textBlock>
  </contentBlock>
  <contentBlock ix="423">
    <textBlock ix="0">Man måste ibland nypa sig i armen när man tänker på att miljöministrarna i Norden förra året träffades med stor pompa och ståt vid Bergenmötet och antog kravet på försiktighetsprincipen i det internationella miljösamarbetet. Finns det väsentliga miljörisker med en viss exploatering eller ett utsläpp skall man inte genomföra det. Man skall vara försiktig. Men nu föreslår faktiskt Birger</textBlock>
    <textBlock ix="1">Rosqvist här att vi skall spela hasard med vattengenomströmningen i Öresund.</textBlock>
  </contentBlock>
  <contentBlock ix="424">
    <textBlock ix="0">Anf. 23 BIRGER ROSQVIST (s) replik:</textBlock>
  </contentBlock>
  <contentBlock ix="425">
    <textBlock ix="0">Fru talman! Det står i propositionen, Elving</textBlock>
    <textBlock ix="1">Andersson, att anslutningsvägarna från bron skall betalas med avgifter genererade genom det överskott man beräknar få av trafiken på bron. När det gäller en tunnel i Malmö, som Elving</textBlock>
    <textBlock ix="2">Andersson nämnde, har den inte diskuterats i detta sammanhang, och den ingår inte i detta beslut. Jag vet inte om Elving Andersson därmed vill insinuera att vi skulle satsa enormt mycket pengar på ett storstadsområde, i det här fallet Malmö.</textBlock>
  </contentBlock>
  <contentBlock ix="426">
    <textBlock ix="0">Jag vill erinra Elving Andersson om ett beslut han var med att fatta i november eller december förra året som initierats av jordbruksutskottet. Då skulle vi satsa på en storstad på västkusten och dess omgivning till en kostnad som enligt beräkningar skulle röra sig kring 65 miljarder, om ni skulle få allt vad ni ville ha. Det röstade Elving Andersson för.</textBlock>
    <textBlock ix="1">Jag anser att det haltar litet grand att då säga att vi vill satsa på storstäder. Ni är de värsta av allihop i det sammanhanget, men det är naturligtvis en fjäder i hatten när det gäller storstäderna. Men tala då inte med kluven tunga när ni kommer ut på landet! Då är det grusvägarna som gäller.</textBlock>
  </contentBlock>
  <contentBlock ix="427">
    <textBlock ix="0">Viola Claesson talade om tunnel kontra bro. Det är bara det problemet att om man enbart byggde en tunnel, skulle det endast bli järnväg. Intäkterna för detta skulle inte på långt när kunna finansiera tunnelbygget. Antingen skulle vi få göra det med skattemedel, där det tycks finnas en stor aversion mot att betala med skatter, eller också med så höga avgifter att man inte använt denna tunnel.</textBlock>
  </contentBlock>
  <contentBlock ix="428">
    <textBlock ix="0">Lösningen ligger i att vägtrafiken skall göra järnvägstrafiken möjlig genom en överflyttning av intäkter från vägtrafik till järnvägstrafik. Det är detta som denna princip bygger på, och det är enligt min mening mycket väsentligt i detta sammanhang.</textBlock>
    <textBlock ix="1">Man måste också tänka ekonomiskt en och annan gång.</textBlock>
  </contentBlock>
  <contentBlock ix="429">
    <textBlock ix="0">Med de åtgärder som har vidtagits mot miljöförstöring från vägtrafiken är det min personliga uppfattning, mitt partis uppfattning och tydligen också regeringens uppfattning att vi kan klara de utsläpp som denna trafikled kan tänkas åstadkomma.</textBlock>
  </contentBlock>
  <contentBlock ix="430">
    <textBlock ix="0">Det ställdes också en fråga om vattengenomströmningen i sundet. Det står i de utredningar som vi har haft tillfälle att ta del av att det är möjligt att få till stånd en s.k. noll-lösning.</textBlock>
    <textBlock ix="1">Det var för övrigt Elving Andersson som frågade om detta. En s.k. noll-lösning är möjlig att uppnå.</textBlock>
    <textBlock ix="2">Vi har sagt att det talar för att den lösningen för vattengenomströmningen skall genomföras. Sedan är jag alldeles övertygad om att det om ett antal år kommer att finnas mängder av professorer som kommer att träta och kivas om vad en s.k. nolllösning är. Men det är ju den terminologi som används i dag.</textBlock>
  </contentBlock>
  <contentBlock ix="431">
    <textBlock ix="0">Jag vill vända mig till Roy Ottosson.</textBlock>
  </contentBlock>
  <contentBlock ix="432">
    <textBlock ix="0">Anf. 24 FÖRSTE VICE TALMANNEN:</textBlock>
  </contentBlock>
  <contentBlock ix="433">
    <textBlock ix="0">Den medgivna repliktiden är tyvärr förbrukad.</textBlock>
  </contentBlock>
  <contentBlock ix="434">
    <textBlock ix="0">Förste vice talmannen anmälde att Anders</textBlock>
    <textBlock ix="1">Castberger, Elving Andersson, Viola Claesson och</textBlock>
    <textBlock ix="2">Roy Ottosson anhållit att till protokollet få antecknat att de inte ägde rätt till ytterligare repliker.</textBlock>
  </contentBlock>
  <contentBlock ix="435">
    <textBlock ix="0">Anf. 25 ROLF CLARKSON (m):</textBlock>
  </contentBlock>
  <contentBlock ix="436">
    <textBlock ix="0">Fru talman! Frågan om etablerandet av fasta förbindelser mellan Sverige och Danmark över</textBlock>
    <textBlock ix="1">Öresund är faktiskt en stor fråga. Vid en sådan händelse finns det naturligtvis både synpunkter för och emot. Jag har stor respekt för de företrädare för bromotståndarpartierna som här framfört sakliga synpunkter. Men jag beklagar också djupt att man plötsligt sänker debattnivån med personangrepp av den sort som förekommit här.</textBlock>
    <textBlock ix="2">Jag är politisk motståndare till både kommunikationsministern och utskottsordföranden, men jag kan här utan vidare bekänna att jag för var och en av dem hyser stor respekt för rakryggad hållning och stor civilkurage.</textBlock>
  </contentBlock>
  <contentBlock ix="437">
    <textBlock ix="0">Nu skall jag emellertid övergå till en förkortad version av det anförande i frågan jag anmält mig för.</textBlock>
  </contentBlock>
  <contentBlock ix="438">
    <textBlock ix="0">Ända sedan mitten av 1800-talet, då järnvägarna kom till, har det funnits planer på att göra en fast förbindelse över Öresund, mestadels mellan</textBlock>
    <textBlock ix="1">Helsingborg och Helsingör, ibland som tunnel, ibland som bro och någon gång t o m som linbana.</textBlock>
    <textBlock ix="2">Under efterkrigstiden har intresset för fasta förbindelser i Öresund, framför allt på grund av bilismens expansion, ständigt varit aktuellt.</textBlock>
  </contentBlock>
  <contentBlock ix="439">
    <textBlock ix="0">På 60-talet realiserades tanken på en bro mellan</textBlock>
    <textBlock ix="1">Helsingborg och Helsingör och väckte mycken entusiasm, åtminstone i Helsingborg. Men en ny utredning kom fram till att det skulle vara bättre att bygga en bro mellan Malmö och Köpenhamn och en tunnel mellan Helsingborg och Helsingör, tunnel för tågtrafik och bro för biltrafik. Sveriges riksdag sade ja till detta år 1973, men av olika skäl tog danska folketinget inte motsvarande beslut.</textBlock>
  </contentBlock>
  <contentBlock ix="440">
    <textBlock ix="0">Europas stormakter, som för 50 år sedan var invecklade i blodiga krig med varandra, har under efterkrigstiden slutit sig samman i en frihetens federation -- EG, som Sverige också avser att bli medlem av. Till stor del är EG både resultatet av och tillskyndare av snabba och säkra kommunikationer i Europa. Om något år öppnas dubbla tunnlar under engelska kanalen, ett europeiskt snabbtågsssystem för både gods- och persontrafik är under utveckling och det i en snar framtid avreglerade flyget får konkurrens inte bara mellan flygbolagen utan också från järnvägarna.</textBlock>
    <textBlock ix="1">Friheten att arbeta och resa inom EG kommer att kräva stora investeringar i alla former av infrastruktur -- vägar, järnvägar, hamnar, flygplatser osv.</textBlock>
  </contentBlock>
  <contentBlock ix="441">
    <textBlock ix="0">Det är faktiskt inte malplacerat att i ett anförande om en fast förbindelse mellan Malmö och</textBlock>
    <textBlock ix="1">Köpenhamn i dag tala om den trafikmässigt och byggnadstekniskt beundransvärda terminal som invigdes i söndags i Helsingborg. Knutpunkten i</textBlock>
    <textBlock ix="2">Helsingborg är i särklass den största trafikterminalen i Norden -- för närmare 3</textBlock>
    <textBlock ix="3">miljarder har man mitt i centrum uppfört en gemensam terminal för resande med järnväg, buss eller bil eller färjor. Under samma tak kan de årligen närmare 20 miljoner resandena mellan</textBlock>
    <textBlock ix="4">Helsingborg och Helsingör i samma byggnad växla till dessa olika färdsätt. Under de kommande tio åren blir Knutpunkten i Helsingborg huvudpunkten för persontrafiken mellan Sverige och Danmark/kontinenten.</textBlock>
  </contentBlock>
  <contentBlock ix="442">
    <textBlock ix="0">När bron/tunneln, som vi skall besluta om i dag, står färdig om tio år kommer färjorna i Helsingborg visserligen att utsättas för konkurrens, men den korta färjeseglatsen Helsingborg--Helsingör är kommersiellt så optimal att den även då kommer att blomstra och utvecklas. Då -- om tio år --</textBlock>
    <textBlock ix="1">kommer helsingborgarna t.ex. att kunna gå till sovvagnen i den underjordiska centralstationen och sedan via det europeiska snabbtågsnätet nästa morgon stiga av i Paris eller London! Det är då delvis tack vare den fasta förbindelsen mellan</textBlock>
    <textBlock ix="2">Malmö och Köpenhamn.</textBlock>
  </contentBlock>
  <contentBlock ix="443">
    <textBlock ix="0">Det är en välgrundad sanning att den kombinerade bron Malmö--Köpenhamn i hög grad blir en satsning på järnvägstrafik -- det jag nyss nämnde om snabbheten i det kommande europeiska järnvägsnätet är ett exempel på det.</textBlock>
  </contentBlock>
  <contentBlock ix="444">
    <textBlock ix="0">För den stagnerande Malmö- och östsvenska regionen blir bron ett stort lyft liksom naturligtvis också för Köpenhamnsområdet. Täta och snabba kommunikationer ger utveckling inte bara för näringsliv och privatresande utan också för utvecklandet av social trygghet och välfärd.</textBlock>
    <textBlock ix="1">Ingenstans i världen finns det exempel på att broar har varit felinvesteringar. För Sverige som nation är också denna investering välgörande -- vårt näringsliv kommer närmare sin huvudmarknad inom EG, Sverige minskar tidsmässigt sitt transportavstånd till kontinenten. I detta avseende är bron mer än en symbolfråga.</textBlock>
  </contentBlock>
  <contentBlock ix="445">
    <textBlock ix="0">Fru talman! Vi har inga moderata reservationer i detta Öresundsbetänkande. Vi har från början hävdat att bron skulle privatfinansieras och privatadministreras. Danska regeringen har dock avvisat denna modell, och vi accepterar därför nu att det blir ett statligt svensk-danskt konsortium,</textBlock>
    <textBlock ix="1">50--50-ägt, som administrerar och driver broprojektet.</textBlock>
  </contentBlock>
  <contentBlock ix="446">
    <textBlock ix="0">Fru talman! Jag yrkar nu bifall till trafikutskottets hemställan i betänkande nr 31, varmed riksdagen föreslås godkänna de danska och svenska regeringarnas avtal om en fast förbindelse över</textBlock>
    <textBlock ix="1">Öresund.</textBlock>
  </contentBlock>
  <contentBlock ix="447">
    <textBlock ix="0">Anf. 26 VIOLA CLAESSON (v) replik:</textBlock>
  </contentBlock>
  <contentBlock ix="448">
    <textBlock ix="0">Fru talman! Rolf Clarkson började med att säga att detta faktiskt är en stor fråga. Ja, det är det väl inte någon enda som har ifrågasatt. Det är just för att det är en så stor fråga, kanske en av de största som riksdagen har haft att gå till beslut om, som det är så många talare anmälda och så många som anser att de vill vara med och påverka, innan det är för sent.</textBlock>
  </contentBlock>
  <contentBlock ix="449">
    <textBlock ix="0">Den väldigt starka opinion som finns i landet har egentligen ingen av broförespråkarna tagit upp här.</textBlock>
    <textBlock ix="1">Om det nu vore en miljöopinion där alla som har brytt sig och haft invändningar mot bron vore s.k.</textBlock>
    <textBlock ix="2">aktivister kunde jag förstå att ni tycker att ni kan nonchalera dem, för så har er attityd varit i varje fall under alla de år som jag har suttit i riksdagen.</textBlock>
  </contentBlock>
  <contentBlock ix="450">
    <textBlock ix="0">Men nu handlar det också om forskare som har framträtt inför trafikutskottet, haft ett stort antal artiklar i tidningarna, osv. Även om alla vet att moderata samlingspartiet alltid har förespråkat en bro och har gjort det utan att det har märkts särskilt många dissidenter i det egna partiet, kan det ju inte vara så, menar jag, att ni inte alls bryr er om hur det kommer att gå med miljön.</textBlock>
  </contentBlock>
  <contentBlock ix="451">
    <textBlock ix="0">Jag skulle vilja att Rolf Clarkson ändå säger något litet om de forskarvarningar som vi har läst om i tidningen i dag, kanske särskilt den varning som kommer från den marinbiologiska experten Bengt-</textBlock>
    <textBlock ix="1">Owe Jansson, som säger att det inte går att lämna garantier för att inte hela Östersjöhavet skulle störas av de ingrepp som man kommer att göra.</textBlock>
  </contentBlock>
  <contentBlock ix="452">
    <textBlock ix="0">Alla ni som pratar så varmt för bron och som nu är så segervissa, därför att ni troligen kommer att få en majoritet här i kammaren, vad säger ni den dagen då alla farhågorna visat sig riktiga? Bengt-</textBlock>
    <textBlock ix="1">Owe Jansson har t.ex. sagt att han varnar för att ens peta i Östersjön, dvs. betongfundament och andra ingrepp som skall göras framstår från hans expertsynpunkt som väldigt farliga.</textBlock>
  </contentBlock>
  <contentBlock ix="453">
    <textBlock ix="0">Vad gör ni om 10-15 år, när kanske de verkliga effekterna visar sig? Rolf Clarkson sitter väl inte här i riksdagen då, kantänka, men han kanske ändå kan ställas till svars. I varje fall kan hans parti göra det. Vad gör ni den dagen? Vad skall ni då säga till de forskare som har varnat så enträget och till den enormt starka opinion som finns i Sverige mot ett brobygge och som också har miljökunskap?</textBlock>
  </contentBlock>
  <contentBlock ix="454">
    <textBlock ix="0">Anf. 27 ROLF CLARKSON (m) replik:</textBlock>
  </contentBlock>
  <contentBlock ix="455">
    <textBlock ix="0">Fru talman! Frågan om och inställningen till etablerandet av fasta förbindelser i Öresund har verkligen varit föremål för mångårig och omsorgsfull beredning inom vårt parti. Visst har vi haft dem som haft en annan uppfattning än vår riksdagsgrupps majoritet eller den som hela riksdagsgruppen har i dag. Men det är samma problem vi ständigt stöter på vid stora tekniska och andra avgöranden, att det finns två sidor.</textBlock>
  </contentBlock>
  <contentBlock ix="456">
    <textBlock ix="0">I nästan alla frågor har forskningen varit delad i sin uppfattning om för- och nackdelar, och så är det också denna gång. Men ingen av dem som Viola</textBlock>
    <textBlock ix="1">Claesson nu nämnde har påstått att det blir en katastrof. De har bara varnat för att det kan bli det.</textBlock>
    <textBlock ix="2">Det finns också de som säger att dessa varningar är oberättigade och ogrundade.</textBlock>
  </contentBlock>
  <contentBlock ix="457">
    <textBlock ix="0">Jag måste verkligen säga att jag både för egen del och för moderata samlingspartiets räkning mycket kraftigt värjer mig mot misstanken att vi skulle lättvindigt ta ett beslut som skulle kunna medföra en miljökatastrof av den ordning och storlek som bromotståndarna befarar.</textBlock>
  </contentBlock>
  <contentBlock ix="458">
    <textBlock ix="0">Anf. 28 Kommunikationsminister GEORG</textBlock>
    <textBlock ix="1">ANDERSSON (s):</textBlock>
  </contentBlock>
  <contentBlock ix="459">
    <textBlock ix="0">Fru talman! Så diskuterar vi återigen frågan om fasta förbindelser över Öresund. Det har blivit åtskilliga debatter under årens lopp. En och annan har nog frågat sig: Kan parlamentarikerna någonsin samla sig till ett avgörande beslut? Till skillnad från vad som har varit fallet vid de flesta av de andra tillfällena, står vi faktiskt i dag i begrepp att också fatta beslut i frågan -- äntligen. Det är en seger för det demokratiska parlamentariska systemet. Det är viktigt att vi som parlamentariker kan visa att vi kan fatta beslut också i svåra frågor.</textBlock>
  </contentBlock>
  <contentBlock ix="460">
    <textBlock ix="0">Fasta förbindelser över Öresund har sysselsatt svenskt och danskt utredningsväsende i olika omgångar ända sedan 50-talet. Redan långt dessförinnan hade dock den egentligen föga originella tanken uppstått att sundet mellan Sverige och Danmark borde kunna överbyggas. Ett mycket stort antal olika förbindelsealternativ har studerats, förkastats, utretts på nytt och åter hamnat i byrålådan. Ständigt har nya krav på kompletterande undersökningar rests, uppdateringar efterlysts och faktamaterial underkänts.</textBlock>
  </contentBlock>
  <contentBlock ix="461">
    <textBlock ix="0">Någon har skämtsamt sagt, att om man lade alla de utredningar, rapporter och promemorior som har utarbetats angående en fast förbindelse över</textBlock>
    <textBlock ix="1">Öresund, i Sundet, skulle man kunna gå torrskodd över. Nu är väl det en viss överdrift, men det markerar att mycket har producerats i ämnet.</textBlock>
  </contentBlock>
  <contentBlock ix="462">
    <textBlock ix="0">I dag kan riksdagen skapa fullständig klarhet om den svenska inställningen i denna fråga. I dag kan riksdagen visa omvärlden beslutskraft, framåtanda och mod. I dag kan riksdagen göra upp med räddhåga, ängslan och isolationism.</textBlock>
  </contentBlock>
  <contentBlock ix="463">
    <textBlock ix="0">Fasta förbindelser över Öresund har tre huvudsyften.</textBlock>
  </contentBlock>
  <contentBlock ix="464">
    <textBlock ix="0">Två av Nordens största städer -- Malmö och</textBlock>
    <textBlock ix="1">Köpenhamn -- kan knytas samman till ett kraftcentrum för handel, utbildning och kultur.</textBlock>
    <textBlock ix="2">Goda förbindelser främjar strävandena att skapa en gemensam arbets- och bostadsmarknad. En sådan utveckling kommer att skänka medborgarna i de båda städerna ett rikt utbud av service, kultur och utbildning. Ett intensivt och utökat samarbete om stadsplanering, miljöfrågor och samhälleliga servicefunktioner ger på det sättet möjligheter att vidareutveckla det bästa i de båda städerna till en skapande enhet.</textBlock>
  </contentBlock>
  <contentBlock ix="465">
    <textBlock ix="0">Två likartade regioner -- Skåne och Själland -- med en lång gemensam historia ges ökade förutsättningar till samverkan. Näringslivet får nya utvecklingsmöjligheter, och samarbetet mellan universitet och andra institutioner kommer att kunna skapa ett unikt klimat för kreativitet och skaparglädje. Den ömsesidiga förståelsen för skilda kulturmönster och olika levnadsvillkor kommer att öka.</textBlock>
  </contentBlock>
  <contentBlock ix="466">
    <textBlock ix="0">Låt mig här säga att en bra regionalpolitik tar till vara varje regions egna förutsättningar på bästa sätt. Det är ingen bra regionalpolitik att försöka hindra utveckling i vissa regioner. Det skapar inte i sig framgång och utveckling för andra regioner.</textBlock>
  </contentBlock>
  <contentBlock ix="467">
    <textBlock ix="0">Bron blir Skandinaviens brygga till kontinenten.</textBlock>
    <textBlock ix="1">En fast förbindelse över Öresund blir i rent fysiskt bemärkelse vår främsta anknytning till ett alltmer integrerat Europa. När nu nya handelsvägar öppnas till Mellan- och Östeuropa tycks många glömma att de västra delarna av Europa fortfarande är och kommer att förbli huvudmålet för våra transporter till den europeiska kontinenten. Där finns stora befolkningscentra, ett livskraftigt näringsliv och de för svenskt näringsliv så viktiga exportmarknaderna. Snabba och kapacitetsstarka förbindelser till dessa delar av</textBlock>
    <textBlock ix="2">Europa är naturligtvis av stor betydelse för våra möjligheter att delta på lika villkor i den internationella konkurrensen. Det här har betydelse för tillväxten i den svenska ekonomin.</textBlock>
  </contentBlock>
  <contentBlock ix="468">
    <textBlock ix="0">De som av olika skäl varit motståndare till</textBlock>
    <textBlock ix="1">Öresundsbron brukar föraktfulla tala om förbindelsen som en ''motorvägsbro''. Sådana inslag har inte heller saknats i debatten här i dag.</textBlock>
    <textBlock ix="2">Ena stunden försöker man skrämma människor med att bron kommer att medföra en ohämmad massbilism, som kommer att ödelägga stora delar av Skåne. I nästa stund menar man att skattebetalarna kommer att få stå för projektet, eftersom trafikavgifterna -- eller trafikantavgifterna som de kallas i avtalet -- inte kommer att räcka. Men att Öresundsbron i själva verket är en enorm järnvägssatsning förtiger man, medvetet eller omedvetet. Mer än hälften av investeringen i Öresundsbron avser järnvägsdelen, men nära tre fjärdedelar av investeringen bedöms bli betald av vägtrafiken. Enbart en järnvägsförbindelse genom t.ex. en borrad tunnel skulle inte vara möjlig att finansiera. Det är en sanning som måste slås fast än en gång, inte minst mot bakgrund av den hittills förda debatten.</textBlock>
  </contentBlock>
  <contentBlock ix="469">
    <textBlock ix="0">Jag har i en tidning noterat att två ingenjörer redan år 1872 ville bygga en tunnelbana mellan</textBlock>
    <textBlock ix="1">Helsingborg och Helsingör. Enligt uppgift tillstyrkte stadsfullmäktige, men ingen ville betala, och så är det faktiskt alltjämt. Ingen bedömer det möjligt att klara tunnelalternativet finansiellt utan stora statliga subventioner.</textBlock>
  </contentBlock>
  <contentBlock ix="470">
    <textBlock ix="0">Elving Andersson har här i dag på ett mycket vårdslöst sätt bollat med siffrorna. Jag noterade att</textBlock>
    <textBlock ix="1">Elving Andersson talade om att projektet skulle kosta 40--50 miljarder. Jag vet inte varifrån han har hämtat de uppgifterna. Han talar om en regionalpolitisk satsning i Skåneregionen på 40--50</textBlock>
    <textBlock ix="2">miljarder.</textBlock>
  </contentBlock>
  <contentBlock ix="471">
    <textBlock ix="0">Samtidigt har Elving Andersson talat om att finansieringen med trafikantavgifter bara avser förbindelsen från kust till kust. För att klara anslutningarna skulle vi därutöver behöva ytterligare en mängd skattepengar.</textBlock>
  </contentBlock>
  <contentBlock ix="472">
    <textBlock ix="0">Antingen är Elving Andersson mycket dåligt påläst, trots ett intensivt utskottsarbete, eller så är det ett medvetet sätt att försöka vilseleda. Hela projektkostnaden täcks genom de trafikantavgifter som skall betalas, både för kust till kustförbindelsen och för anslutningsdelen.</textBlock>
  </contentBlock>
  <contentBlock ix="473">
    <textBlock ix="0">Men vad skulle det kosta skattebetalarna att bygga en anläggning enbart för järnvägstrafik? För det skulle krävas betydande belopp. Järnvägstrafiken subventioneras kraftigt i det här projektet. Ändå säger Viola Claesson att tågtrafiken enligt denna överenskommelse inte får gynnas.</textBlock>
  </contentBlock>
  <contentBlock ix="474">
    <textBlock ix="0">Järnvägstrafiken kommer alltså att främjas. Det gäller såväl den lokala och regionala som den långväga trafiken. Det sker dels genom den subvention som ligger i själva investeringskostnaden och den förhållandevis förmånliga avgiftskonstruktionen, dels genom de systemmässiga fördelar som järnvägen kan uppnå med en fast förbindelse.</textBlock>
  </contentBlock>
  <contentBlock ix="475">
    <textBlock ix="0">Möjligheterna att utveckla snabba lokal- och regionaltåg är utmärkta, liksom förutsättningarna för internationell snabbtågstrafik. Effektiva pendeltåg mellan Köpenhamn och Malmö, med stopp vid Kastrup, tillgodoser bl.a.</textBlock>
    <textBlock ix="1">arbetspendlingens behov.</textBlock>
  </contentBlock>
  <contentBlock ix="476">
    <textBlock ix="0">Med en utbyggd västkustbana och snabbtågsanpassning av södra stambanan kommer tåget att bli ett mycket konkurrenskraftigt färdmedel på längre avstånd, i synnerhet i en tid när trängseln i luften och på vägarna blir alltmer besvärande. London, Bryssel och Hamburg hamnar nu på betydligt bekvämare tågavstånd med det här broprojektet. Också för godstrafik på järnväg kan Öresundsbron få en mycket stor betydelse. Denna betydelse förstärks naturligtvis ytterligare när en fast förbindelse över Femer Bält kommer till stånd. Det ligger också i avtalets konstruktion att den danska regeringen förklarat sig beredd att arbeta för en sådan förbindelse.</textBlock>
  </contentBlock>
  <contentBlock ix="477">
    <textBlock ix="0">Fru talman! Miljöfrågorna kring fasta</textBlock>
    <textBlock ix="1">Öresundsförbindelser har varit föremål för mycket omfattande utredningsinsatser. Debatten har i den frågan varit mycket uppskruvad, så också i dag. Det har påståtts mycket skrämmande om asfalteringen av Skåne, att åkerjorden kommer att läggas igen, att Östersjön blir ett dött hav utan torskar och liv i övrigt och att stora jordbävningskatastrofer hotar.</textBlock>
    <textBlock ix="2">Vi har hört det tidigare här i debatten. Mycket annat skrämmande har också åberopats i sammanhanget, mycket att förtiga.</textBlock>
  </contentBlock>
  <contentBlock ix="478">
    <textBlock ix="0">Även om debatten enligt min mening ofta varit överdriven och ensidig tycker jag att det är värdefullt att den har förts. Det har tvingat regeringarna och de olika utredningarna att mycket noga överväga förbindelsens olika miljöaspekter.</textBlock>
    <textBlock ix="1">Det har medfört att stora summor för miljöåtgärder ingår i projektet. Låt mig med anledning av denna debatt konstatera följande.</textBlock>
  </contentBlock>
  <contentBlock ix="479">
    <textBlock ix="0">All mänsklig verksamhet innebär någon form av påverkan på miljön. Det kan gälla färjetrafik, biltrafik och flygtrafik. Det gäller också byggprojekt, oavsett om det nu råkar vara hus, broar, vägar, järnvägar eller kraftverk. Av det skälet har vi i Sverige en omfattande lagstiftning till skydd för miljön. Vi har på såväl svensk som dansk sida anlitat ett stort antal experter och vetenskapsmän för att att skaffa oss underlag om</textBlock>
    <textBlock ix="1">Öresundsbrons effekter på miljön, på vattnet, luften och i fråga om övriga naturresurser.</textBlock>
  </contentBlock>
  <contentBlock ix="480">
    <textBlock ix="0">På grundval av detta är det de svenska och danska regeringarnas bestämda uppfattning att det är möjligt att bygga och driva Öresundsbron så att miljöskador förebyggs. Den uppfattningen delas också av trafikutskottets majoritet. De möjligheterna skall självfallet tillvaratas. För att säkra att så sker kommer projektet -- på samma sätt som liknande projekt -- att underkastas gällande lagstiftning. När det detaljerade underlaget föreligger kommer en sedvanlig dialog mellan brokonsortiet och de svenska och danska myndigheterna att föras om den närmare utformningen av förbindelsen och de miljövillkor som måste ställas.</textBlock>
  </contentBlock>
  <contentBlock ix="481">
    <textBlock ix="0">Jag anser också att formerna för en fortlöpande övervakningen av miljöfrågorna i samband med projektet bör diskuteras med den danska regeringen. Ett exempel på en sådan övervakning kan vara den typ av internationell expertpanel som satts upp för Stora Bält-projektet.</textBlock>
  </contentBlock>
  <contentBlock ix="482">
    <textBlock ix="0">Det har oftast sagts, och med rätta, att trafiken är samhällets blodomlopp. Kommunikationer är en förutsättningen för samhällsutveckling och framsteg. Vår främsta utmaningen består i att förena kraven på goda kommunikationer med nödvändigheten att skapa ett renare trafiksystem med renare fordon. Denna uppgift skall vi fullfölja på det nationella och internationella planet.</textBlock>
    <textBlock ix="1">Sverige skall vara pådrivande.</textBlock>
  </contentBlock>
  <contentBlock ix="483">
    <textBlock ix="0">När vi talar om den framtida transportapparaten gör vi det från delvis olika utgångspunkter.</textBlock>
    <textBlock ix="1">Socialdemokratin bekänner sig till en trafikpolitik som innebär att varje transportslag skall utnyttjas där det bäst kommer till sin rätt. Trafiken skall betala sina kostnader samtidigt som kunden tillförsäkras valfrihet på transportmarknaden. Vi är i grunden utvecklingsoptimister. Erfarenheterna har lärt oss att tekniska framsteg efter hand övervinner samtidens bekymmer. Så kommer att ske -- och sker redan -- även inom transportsektorn.</textBlock>
    <textBlock ix="2">Vi får nya bränslen, effektivare framdrivningssystem och renare fordon. De kommer att kunna använda den befintliga infrastrukturen.</textBlock>
  </contentBlock>
  <contentBlock ix="484">
    <textBlock ix="0">Öresundsbron blir en del av vårt väg- och järnvägssystem. Den blir också något mer, och är något mer, en symbol för vår vilja att integreras med övriga delar av Europa och ett bevis för vår vilja och kraft att överbygga gränser och ta oss över hinder som lagts i vår väg. Nu gäller det att övervinna den beslutsvånda som i decennier har blockerat den här frågan.</textBlock>
  </contentBlock>
  <contentBlock ix="485">
    <textBlock ix="0">Jag noterar att det här föreligger reservationer där man vill ha ytterligare överväganden, ytterligare förhandlingar och ytterligare material. Metoden känns igen. Skjut ifrån och undvik slutgiltigt beslut.</textBlock>
    <textBlock ix="1">Det vore förödande för tilltron till de demokratiska systemet om vi skulle gå den vägen.</textBlock>
  </contentBlock>
  <contentBlock ix="486">
    <textBlock ix="0">Jag tycker att Öresundsbron är ett fascinerande projekt som öppnar dörren till en ny spännande tid i ett nytt europeiskt landskap. Den skapar förutsättningar för ett högt utvecklat system för snabba järnvägstransporter på långa och korta distanser. Den stärker det nordiska samarbetet och fördjupar kontakterna mellan Sveriges och</textBlock>
    <textBlock ix="1">Danmarks folk på en gemensam arbets- och bostadsmarknad. Utbildning, forskning, kultur och fritid kommer att utvecklas utifrån nya förutsättningar. Jag tycker att det finns skäl att diskutera denna bro utifrån den här optimistiska offensiva utgångspunkten.</textBlock>
  </contentBlock>
  <contentBlock ix="487">
    <textBlock ix="0">Låt oss blicka framåt, se möjligheterna och gripa tillfället. Låt oss därmed övervinna denna ängslan och räddhåga och låt oss utmana pessimismen och bygga för framtiden!</textBlock>
  </contentBlock>
  <contentBlock ix="488">
    <textBlock ix="0">Anf. 29 VIOLA CLAESSON (v) replik:</textBlock>
  </contentBlock>
  <contentBlock ix="489">
    <textBlock ix="0">Fru talman! Jag fick nästan en känsla av att Georg</textBlock>
    <textBlock ix="1">Andersson, när han började närma sig slutet på anförandet, tyckte att han själv stod på bron. Han klippte av banden, bron var färdig. Han invigde bron. Det var helt enkelt ett invigningstal, tänkte ni på det? Och den pojkaktiga fascinationen inför den vackra ljusbågen som han skall se fanns där. Jag tycker att det är bedrövligt, Georg Andersson.</textBlock>
    <textBlock ix="2">Detta handlar om mycket större och viktigare saker än Georg Andersson ens bryr sig om att läsa om.</textBlock>
  </contentBlock>
  <contentBlock ix="490">
    <textBlock ix="0">Har Georg Andersson hört talas om ''Sveriges</textBlock>
    <textBlock ix="1">Natur''. Ja, det finns en natur både i Norrland och i Skåne, men jag menar tidskriften Sveriges Natur.</textBlock>
    <textBlock ix="2">Där står det bl.a., precis som det gör i annat material som Svenska Naturskyddsförening har gett ut, om kostnadsberäkningar på mellan 40 och</textBlock>
    <textBlock ix="3">50 miljarder. Man säger att det är ganska lågt räknat när det gäller bron. Har Georg Andersson inte alls läst detta? Vi som kämpar för miljön och för miljövänliga transportlösningar, som t.ex.</textBlock>
    <textBlock ix="4">järnvägssatsningar, går inte hit upp i talarstolen eller arbetar i trafikutskottet utan att arbeta med mängder av material som finns.</textBlock>
  </contentBlock>
  <contentBlock ix="491">
    <textBlock ix="0">Jag har bl.a. läst det material som jag vet har funnits i mängder på kommunikationsdepartementet från ScanLinkkonsortiet. Ibland har det inte ens behövts något material. Det har funnits kontakter ändå. Där har det inte handlat särskilt mycket om miljön. Därför känner jag igen också det här ytliga resonemanget.</textBlock>
  </contentBlock>
  <contentBlock ix="492">
    <textBlock ix="0">Men när Georg Andersson gör det till ett nummer att det skulle vara en metod att bara säga nej trots alla utredningar som har gjorts, handlar det faktiskt om vem som lägger ner mest möda, omsorg, känsla och politiskt arbete för att rädda miljön, och helst också förbättra den. Georg Andersson, regeringen och andra broförespråkare tycks inte fatta att miljön i Skåne och hela detta område inte tål ytterligare utsläpp. Utsläppen måste minskas.</textBlock>
  </contentBlock>
  <contentBlock ix="493">
    <textBlock ix="0">Sedan säger Georg Andersson att motorvägsbrosatsningen egentligen är en järnvägssatsning. Men om man hade börjat från en miljöståndpunkt i stället hade man tänkt så här:</textBlock>
    <textBlock ix="1">Utsläppen måste minska om det inte skall bli en katastrof. Havet måste räddas från en eventuell framtida ekologisk katastrof, alltså måste vi minska utsläppen. Det som går snabbast att minska med rätt transportlösning är faktiskt bilismen. Då hade man satsat på en järnvägstunnel. Har pengarna tagit slut i det här landet? Nej, så är det inte, Georg</textBlock>
    <textBlock ix="2">Andersson.</textBlock>
  </contentBlock>
  <contentBlock ix="494"/>
  <contentBlock ix="495">
    <textBlock ix="0">Anf. 30 ELVING ANDERSSON (c) replik:</textBlock>
  </contentBlock>
  <contentBlock ix="496">
    <textBlock ix="0">Fru talman! All mänsklig verksamhet påverkar miljön, sade Georg Andersson, och det är rätt.</textBlock>
    <textBlock ix="1">Därför det är så oerhört viktigt att vi hela tiden försöker välja lösningar och system som är de minst skadliga, som minst påverkar miljön i negativ riktning.</textBlock>
  </contentBlock>
  <contentBlock ix="497">
    <textBlock ix="0">Georg Andersson säger att han är utvecklingsoptimist. Den tekniska utvecklingen skall lösa problemen framöver.</textBlock>
  </contentBlock>
  <contentBlock ix="498">
    <textBlock ix="0">Jag är också utvecklings- och teknikoptimist. Men jag vill se lösningarna innan jag vågar lita på dem och bygga så här stora projekt på dem. Att bara hysa fromma förhoppningar, att det troligtvis kommer att lösa sig, är jag inte beredd att göra. Jag är inte beredd att spela roulett med sydvästskånes bokskogar och miljön eller den ekologiska balansen i Östersjön i from förhoppning att kanske de tekniska lösningarna klarar detta framöver.</textBlock>
  </contentBlock>
  <contentBlock ix="499">
    <textBlock ix="0">Låt oss se de tekniska lösningarna först. Sedan kan vi ta ställning i sakfrågorna.</textBlock>
  </contentBlock>
  <contentBlock ix="500">
    <textBlock ix="0">Eller underkänner Georg Andersson t.ex. de nio forskare som i dag i Dagens Nyheter säger att det inte går att garantera detta med den kunskapsnivå vi har i dag? Det går inte att garantera att vi inte får allvarliga ekologiska störningar i Östersjön. Det kommer från svenska forskare i en mängd olika discipliner. Jag frågar om Georg Andersson underkänner deras argument helt och hållet.</textBlock>
  </contentBlock>
  <contentBlock ix="501">
    <textBlock ix="0">Så om ekonomin. Vad skulle det kosta med en järnvägstunnel? säger Georg Andersson. Det finns ett antal olika beräkningar på detta, och det finns också beräkningar som visar att detta ur direkt ekonomiskt hänseende skulle vara lönsammare än en bro. Men det går alltid att diskutera vilka parametrar man har lagt in i olika kostnadsberäkningar.</textBlock>
  </contentBlock>
  <contentBlock ix="502">
    <textBlock ix="0">Men miljökostnaderna, Georg Andersson, var är de redovisade i regeringens proposition eller i avtalet? De skador som vi vet kommer att uppstå gäller stora kostnader som måste betalas förr eller senare. De måste på något sätt belasta denna budget. Men regeringen och socialdemokraterna väljer som vanligt att skjuta dessa problem framför sig. Det får kommande generationer lösa, med en förhoppningsvis bättre teknik än den vi har i dag.</textBlock>
    <textBlock ix="1">Jag tycker det är oansvarigt.</textBlock>
  </contentBlock>
  <contentBlock ix="503">
    <textBlock ix="0">Sedan säger Georg Andersson att detta är den stora förbindelsen till kontinenten. Han talar om visionen om fria transporter osv.</textBlock>
  </contentBlock>
  <contentBlock ix="504">
    <textBlock ix="0">Jag tittade på kartan. Min minnesbild stämde. Det mesta av den europeiska kontinenten ligger söder om Sverige. Bron går västerut. Det blir trots allt en omväg, Georg Andersson.</textBlock>
  </contentBlock>
  <contentBlock ix="505">
    <textBlock ix="0">Det vore bättre att i stället utveckla snabba, miljövänliga färjealternativ från ett antal orter på den svenska sydkusten till ett antal gamla och nya destinationsorter på kontinenten. Det vore ett väsentligt bättre alternativ. Det skulle ge snabbare resvägar, effektivare transporter och framför allt vara mycket skonsammare för miljön.</textBlock>
  </contentBlock>
  <contentBlock ix="506">
    <textBlock ix="0">Anf. 31 ROY OTTOSSON (mp) replik:</textBlock>
  </contentBlock>
  <contentBlock ix="507">
    <textBlock ix="0">Herr talman! Vi har äntligen fattat beslut, säger kommunikationsministern.</textBlock>
  </contentBlock>
  <contentBlock ix="508">
    <textBlock ix="0">Men riksdagen har fattat beslut förut att bygga en bro. Det blev ingenting, för det var ett dåligt förslag och danskarna köpte det inte. Man blev tvungen att revidera.</textBlock>
  </contentBlock>
  <contentBlock ix="509">
    <textBlock ix="0">Det är väl ofta så när man skall vara handlingskraftig och springa i väg före utan tillräcklig kunskap och utan tillräckligt underlag.</textBlock>
  </contentBlock>
  <contentBlock ix="510">
    <textBlock ix="0">Vilket beslut? Vi har från miljöpartiets sida krävt att beslutet skall vara nej till bron och att man skall utveckla de miljövänliga alternativen, i första hand färjetrafik och sedan utreda närmare en järnvägstunnel för framtiden.</textBlock>
  </contentBlock>
  <contentBlock ix="511">
    <textBlock ix="0">Det är ett alternativ -- det är inte att säga nej. Det är att utveckla någonting som är bra i stället för att göra det som är dåligt. Det vore ett bra beslut om riksdagen antog det. Det vore bra för framtiden, bra för miljön, bra för ekonomin, bra för transporterna och bra för våra förbindelser med</textBlock>
    <textBlock ix="1">Europa. Men det beslutet säger tydligen Georg</textBlock>
    <textBlock ix="2">Andersson nej till, om vi skall använda samma typ av argumentering som han gjorde nyss.</textBlock>
  </contentBlock>
  <contentBlock ix="512">
    <textBlock ix="0">Georg Andersson säger att vi som är mot bron vill förhindra utveckling av vissa regioner.</textBlock>
  </contentBlock>
  <contentBlock ix="513">
    <textBlock ix="0">Vilka regioner vill då Georg Andersson förhindra utvecklingen i? Är det Norrlands kustland, eftersom han inte vill bygga Botniabanan, eller</textBlock>
    <textBlock ix="1">Norrlands inland eftersom han lägger ned inlandsbanan? Vilka andra delar av Sverige skall</textBlock>
    <textBlock ix="2">Georg Andersson då lägga ned, om vi skall använda det resonemanget.</textBlock>
  </contentBlock>
  <contentBlock ix="514">
    <textBlock ix="0">I själva verket är resonemanget helt befängt.</textBlock>
  </contentBlock>
  <contentBlock ix="515">
    <textBlock ix="0">Om man utvecklar färjetrafiken får man ju inte för den skull en sämre utveckling av regionerna runt</textBlock>
    <textBlock ix="1">Malmö och i Skåne. Vad det handlar om är att få en regional balans i landet och en balans gentemot</textBlock>
    <textBlock ix="2">Europa, så att vi inte utarmar vissa delar av vårt land för att få vissa andra delar att växa maximalt snabbt. Det är ju detta som kommer att hända med den bilbro som Georg Andersson förespråkar.</textBlock>
  </contentBlock>
  <contentBlock ix="516">
    <textBlock ix="0">Tidigare under debatten tog Birger Rosqvist upp detta med jordbävningskatastrofer. Georg</textBlock>
    <textBlock ix="1">Andersson tycker inte att man kan ta upp diskussion om sprickbildningar i berggrunden. Men det får väl de två göra upp. Jag noterar bara att demagogin är utbredd. Det är svårt att få en seriös diskussion kring de miljöproblem och trafikproblem som bron skulle medföra.</textBlock>
  </contentBlock>
  <contentBlock ix="517">
    <textBlock ix="0">Georg Andersson har dessutom helt undvikit att ta upp frågan om varför man inte vill samråda med de andra Östersjöländerna innan beslutet tvingas fram här i riksdagen.</textBlock>
  </contentBlock>
  <contentBlock ix="518">
    <textBlock ix="0">Anf. 32 ANDERS CASTBERGER (fp)</textBlock>
    <textBlock ix="1">replik:</textBlock>
  </contentBlock>
  <contentBlock ix="519">
    <textBlock ix="0">Herr talman! Georg Andersson sade mycket riktigt att äntligen fattar vi nu beslutet. Jag håller med om det och instämmer i detta nästan suckartade konstaterande.</textBlock>
  </contentBlock>
  <contentBlock ix="520">
    <textBlock ix="0">Jag vill också gärna instämma i den optimism som kommunikationsministern gav uttryck för, optimismen över positiva möjligheter som kan finnas att också ta tag i de miljöfrågor som faktiskt ändå kommer på grund av brobygget och redan finns långt innan brobygget har kommit till stånd.</textBlock>
  </contentBlock>
  <contentBlock ix="521">
    <textBlock ix="0">Georg Andersson gjorde också ansatser till en avvägning. Trots detta tycker jag miljöfrågorna blir mycket styvmoderligt behandlade i betänkandet och framför allt i regeringens proposition.</textBlock>
  </contentBlock>
  <contentBlock ix="522">
    <textBlock ix="0">Om vi rensar bort de personangrepp som ljungat fram och tillbaka i salen: Vi är överens om att bron skall byggas. Bron innebär stora fördelar.</textBlock>
    <textBlock ix="1">Människor står i kö och väntar vid färjelägena varje dag på att bron skall byggas, det skall också sägas, det kommer inte alla gånger fram när bromoståndarna argumenterar.</textBlock>
  </contentBlock>
  <contentBlock ix="523">
    <textBlock ix="0">Å andra sidan är miljösituationen i Skåne oacceptabel redan i dag, även utan bro. Då bör vi göra någonting åt det, om vi samtidigt har den optimistiska ansats som kommunikationsministern ger uttryck för nämligen att det borde finnas möjligheter, tekniska och människotankens, som kommunikationsministern också var inne på. Vi borde ta ett politiskt ansvar både för att bygga bron och värna om miljön. Då borde det inte vara så svårt att utarbeta ett handlingsprogram mot luftföroreningar i regionen, med konkreta och rimligt detaljerade åtgärder för att minska utsläppen.</textBlock>
  </contentBlock>
  <contentBlock ix="524">
    <textBlock ix="0">Vi har föreslagit det från vår sida. Det skulle vara intressant att höra litet mera i detalj vad kommunikationsministern har att säga om detta.</textBlock>
  </contentBlock>
  <contentBlock ix="525">
    <textBlock ix="0">Anf. 33 Kommunikationsminister GEORG</textBlock>
    <textBlock ix="1">ANDERSSON (s):</textBlock>
  </contentBlock>
  <contentBlock ix="526">
    <textBlock ix="0">Herr talman! Jag har haft svårt hela dagen att förstå Anders Castbergers behov att mäla sig ur och stå litet vid sidan om när nu bron byggs -- jag höll på att säga tåget går; det är ju i hög grad en tågsatsning vi gör.</textBlock>
  </contentBlock>
  <contentBlock ix="527">
    <textBlock ix="0">Folkpartiet vill ha en bro. Vi tillgodoser alla de behov folkpartiet uttrycker i sin motion efter vad jag förstår. Men Anders Castberger har hållit en hög profil här i någon sorts ambition att ändå mäla sig ur och på något sätt ange reservation. Jag förstår inte riktigt den tekniken. Kanske har den några taktiska bevekelsegrunder.</textBlock>
  </contentBlock>
  <contentBlock ix="528">
    <textBlock ix="0">Viola Claesson talade om min pojkaktiga fascination. Jag undrar: När fascinerades Viola</textBlock>
    <textBlock ix="1">Claesson av någonting? Det skulle vara intressant att veta.</textBlock>
  </contentBlock>
  <contentBlock ix="529">
    <textBlock ix="0">Jag tycker faktiskt att vi i politiken behöver någonting att fascineras över och satsa på. Vi behöver spänna musklerna, göra en insats, få se utveckling och framsteg. Är det inte roligt, Viola</textBlock>
    <textBlock ix="1">Claesson? Det är inte lättsinne! Det är till gagn för</textBlock>
    <textBlock ix="2">Sverige och tillväxten i Sverige. Det innebär ett bättre och effektivare näringsliv, ökad välfärd, en framtid för våra barn. Det är vad det handlar om.</textBlock>
  </contentBlock>
  <contentBlock ix="530">
    <textBlock ix="0">Vi får ta till vara de möjligheter som finns i olika regioner. Det innebär inte att vi hämmar andra delar av landet. Låt mig, för att undvika alla missförstånd, än en gång säga att finansieringen av bron inte tar några resurser från andra delar av landet, inte minskar möjligheterna att satsa på inlandsbanan, Botniabanan eller någonting annat som kommande riksdagar kan komma att vilja sätta skattepengar i. Det är viktigt att säga, därför att det sprids så mycket av fördomar och vilseledande uppgifter om detta. Jag har mycket påtagligt märkt att denna fördom lyckats få fotfäste, bl.a. i min valkrets. Därför är det viktigt att klargöra de här sammanhangen.</textBlock>
  </contentBlock>
  <contentBlock ix="531">
    <textBlock ix="0">Viola Claesson åberopar kostnadsberäkningar som visar på 40--50 miljarder. Ni vill ju inte ha bron, och så försöker ni resa alla möjliga hinder. När ni inte klarar det med de skräckinjagande perspektiv som ni målar upp med alla era miljöinvändningar försöker ni göra det med ekonomiska medel och underkänner därmed alla de experter -- på den svenska och den danska sidan -- som vi har anlitat för det här.</textBlock>
  </contentBlock>
  <contentBlock ix="532">
    <textBlock ix="0">Att bygga en bro över ganska grunda vatten är ett relativt konventionellt projekt. Teknikerna har byggt många broar. Jag tror att vi i Sverige har</textBlock>
    <textBlock ix="1">12 000 broar i vägverkets regi. Den tekniken kan man alltså ganska bra, och man bör då också kunna beräkna kostnaderna för det. Då begriper jag inte varför man skall jaga upp folk med sådana siffror som ni bollar med. I så fall får ni väl visa någon ordentlig kostnadsberäkning som stöd för dem.</textBlock>
  </contentBlock>
  <contentBlock ix="533">
    <textBlock ix="0">Samtidigt inger ni föreställningen att man skulle kunna bygga en tunnel och finansiera det med järnvägstrafiken. Tunnelbyggandet är däremot en relativt ny teknik. Man bygger för närvarande en tunnel under Engelska kanalen.</textBlock>
    <textBlock ix="1">Kostnadsberäkningarna spräcks gång på gång. Nu är man uppe i närmast en fördubbling av kostnaderna. Man håller också på under Stora Bält.</textBlock>
    <textBlock ix="2">Det tunnelbygget har inte fått någon särskilt lyckosam start. Jag tror därför att man befinner sig på betydligt säkrare ekonomisk grund när man talar om broprojektet än när man talar om tunnelprojektet.</textBlock>
  </contentBlock>
  <contentBlock ix="534">
    <textBlock ix="0">Därtill kommer att tunnelprojektet måste finansieras av järnvägstrafiken. Järnvägstrafiken åläggs en kostnad på 300 miljoner för bron, medan vi bedömer att vägtrafiken betalar tre gånger så mycket, trots att järnvägskostnaden i bron är mer än hälften av kostnaden för totalprojektet.</textBlock>
  </contentBlock>
  <contentBlock ix="535">
    <textBlock ix="0">Det här är en kraftfull järnvägssatsning och därmed ett mycket viktigt bidrag i den samlade miljöpolitiken, där det ingår att stimulera järnvägstrafikens utveckling där det finns grundläggande förutsättningar för att få till stånd en kraftfull järnvägspolitik, och det menar vi finns på det här området, med dubbelspår på västkustbanan och snabbtågsanpassningen på södra stambanan.</textBlock>
  </contentBlock>
  <contentBlock ix="536">
    <textBlock ix="0">Elving Andersson har här, som jag tidigare sade, intagit en mycket starkt avvisande hållning med påståenden som enligt min mening delvis är ganska vårdslösa. Jag skulle vilja ställa en politisk fråga till</textBlock>
    <textBlock ix="1">Elving Andersson: Vad innebär detta starka avståndstagande från broprojektet för centerns del om den olyckan skulle tima att vi får en borgerlig regering? Kan ni tänka er att framdeles sitta i en borgerlig regering och sätta i gång det här projektet? Eller är ert avståndstagande så starkt att ni så att säga inte vill vara med om att ''ladda'' den här bron, om ni skulle komma i det läget?</textBlock>
  </contentBlock>
  <contentBlock ix="537">
    <textBlock ix="0">Här har det talats om att brosträckningen innebär en omväg. Det är klart att så länge vi inte har</textBlock>
    <textBlock ix="1">Femern Bält-förbindelsen är det en omväg ned till kontinenten. Därför strävar vi -- gemensamt med danskarna -- efter att åstadkomma Femern Bältförbindelsen. Men när ni talar föraktfullt om bron därför att den innebär en omväg vill jag fråga: Var skall då den där tunneln gå?</textBlock>
  </contentBlock>
  <contentBlock ix="538">
    <textBlock ix="0">Herr talman! Sammanfattningsvis är det, som jag tidigare sade, så att motståndarna säger nej -- det har man enats om. Sedan talar man om alternativen, och man talar om ytterligare utredningar och mer material. Det speglar den beslutsvånda som har varit en sådan hämsko för utvecklingen i den här regionen och för framgång i den här frågan, som har inte bara ett lokalt och regionalt intresse utan också ett stort nationellt intresse.</textBlock>
  </contentBlock>
  <contentBlock ix="539">
    <textBlock ix="0">Anf. 34 VIOLA CLAESSON (v) replik:</textBlock>
  </contentBlock>
  <contentBlock ix="540">
    <textBlock ix="0">Herr talman! Jag har nog, om jag skall vara riktigt ärlig, aldrig fascinerats av Georg Andersson. Och när han spänner musklerna tycker jag att han är särskilt odräglig. När han tror att det också för alla andra gäller att spänna musklerna för att det skall bli några rejäla satsningar för Sveriges framtid använder han nog musklerna mer än sin intellektuella förmåga.</textBlock>
  </contentBlock>
  <contentBlock ix="541">
    <textBlock ix="0">I den första debatt som Georg Andersson och jag förde om järnvägspolitiken och järnvägens framtid i Sverige försökte jag presentera min och vänsterpartiets vision av ett miljövänligt Sverige, med en transportstruktur som ser ut som den som vi har kämpat för i många år. Vet ni vad herr kommunikationsministern ansåg om det? Han var inte fascinerad -- det hade jag inte trott heller --</textBlock>
    <textBlock ix="1">men han kallade det för eskatologiska utflykter. Jag har slagit i uppslagsverk, och jag har pratat med riksdagssekreterare och alla möjliga om det, och de tror att det här föreligger något slags dubbelfel i tankegången.</textBlock>
  </contentBlock>
  <contentBlock ix="542">
    <textBlock ix="0">Men jag skall försöka vara ännu litet tydligare än jag var den gången och säga att jag är övertygad om att om man använde de tekniskt mest avancerade möjligheter som i dag står till buds för miljövänliga transporter skulle Sverige på det här området kunna bli ett föregångsland i Europa. Men det är inte det som motorvägsbron över Öresund syftar till -- det är det inte. Jag tror att en järnvägstunnel, som en del av ett verkligt utbyggt järnvägssystem i</textBlock>
    <textBlock ix="1">Sverige, skulle kunna innebära det. Men nu tillhör jag ju dem som menar att järnvägen skall byggas ut, moderniseras och rustas upp i hela landet. Det var därför jag och många andra kämpade för inlandsbanan också.</textBlock>
  </contentBlock>
  <contentBlock ix="543">
    <textBlock ix="0">På tal om att Sverige borde gå i spetsen hade jag gärna velat ha en liten diskussion med Georg</textBlock>
    <textBlock ix="1">Andersson om varför Sverige inte lika gärna som</textBlock>
    <textBlock ix="2">Schweiz kunde ha kämpat för att slippa de allra tyngsta transporterna i Sverige genom att föra över så mycket gods som möjligt -- och även långtradare -- på järnvägen. Det är ju det som gjort</textBlock>
    <textBlock ix="3">Schweiz berömt. Det är därför dessa fantastiska tunnlar skall byggas. Man har faktiskt tagit en strid med EG. Det finns faktiskt här i landet de som förhånar det neutrala Schweiz för att de för miljöns skull vågar ta den striden. Hade det inte varit någonting, Georg Andersson, både för att tillmötesgå miljöopinionen i Sverige och för att dra ett strå till stacken när det gäller att rädda miljön i</textBlock>
    <textBlock ix="4">Europa -- att verkligen våga stå emot de stora åkerierna nere på kontinenten, Round Tablegruppen och Gyllenhammar?</textBlock>
  </contentBlock>
  <contentBlock ix="544">
    <textBlock ix="0">Anf. 35 ANDERS CASTBERGER (fp)</textBlock>
    <textBlock ix="1">replik:</textBlock>
  </contentBlock>
  <contentBlock ix="545">
    <textBlock ix="0">Herr talman! Herr kommunikationsminister!</textBlock>
    <textBlock ix="1">Varför inte ge besked om hur de viktiga miljöfrågorna skall lösas? I stället viftas det och talas det om att vi i folkpartiet liberalerna håller på att mäla oss ur.</textBlock>
  </contentBlock>
  <contentBlock ix="546">
    <textBlock ix="0">Vi mälar oss inte ur. Jag har mycket tydligt här i dag redovisat att vi är för att bygga bron. Jag sade det inledningsvis, och jag sade det alldeles avslutningsvis till en och annan skrattsalva ute bland bänkarna. Men detta är helt sant; vi mäler oss inte ur.</textBlock>
  </contentBlock>
  <contentBlock ix="547">
    <textBlock ix="0">Men samtidigt är det på det sättet att våra krav på miljön inte tillgodoses. Kommunikationsministern har där fel i sitt påstående att det är så. Varför kan inte kommunikationsministern svara på hur miljöfrågorna skall lösas? Är det så väldigt svårt att gå oss till mötes på dessa krav? Det går inte att vifta bort att frågan om bron också har miljöaspekter.</textBlock>
    <textBlock ix="1">Man måste då också göra någonting åt det. Ett politiskt ansvar för att bygga bron och för att komma till rätta med svårigheterna måste då faktiskt tas. I de optimistiska och positiva ansatser som kommunikationsministern faktiskt också hade trodde jag att det låg en möjlighet -- som socialdemokratin såg det -- att komma till rätta med svårigheterna. Det är utifrån den utgångspunkten som vi borde diskutera om man tar ett politiskt ansvar för att tillgodose viktiga miljöintressen. Det är viktigt att se till både att bron byggs och att miljön inte skadas.</textBlock>
  </contentBlock>
  <contentBlock ix="548">
    <textBlock ix="0">Varför är det då omöjligt att få ett besked om att vi skall få ett handlingsprogram för utsläppen i</textBlock>
    <textBlock ix="1">Skåne? Varför kan inte kommunikationsministern svara på det? Varför har vi denna diskussion om antingen bro eller isolationism, inte om att ta ansvar för båda delarna? Det är det som vi måste göra.</textBlock>
  </contentBlock>
  <contentBlock ix="549">
    <textBlock ix="0">Kommunikationsministern är välkommen att svara också på detta. Detta är inga valtaktiska saker; det är rejäla besked, som kommunikationsministern borde kunna ge som medlem av en regering.</textBlock>
  </contentBlock>
  <contentBlock ix="550">
    <textBlock ix="0">Anf. 36 ELVING ANDERSSON (c) replik:</textBlock>
  </contentBlock>
  <contentBlock ix="551">
    <textBlock ix="0">Herr talman! Georg Andersson undvek noggrant i sitt anförande att svara på några frågor som tidigare ställts. Jag vill inför Georg Anderssons sista replik ställa två konkreta frågor, och jag skulle gärna vilja ha svar på dem.</textBlock>
  </contentBlock>
  <contentBlock ix="552">
    <textBlock ix="0">Den första frågan är: Varför har regeringen valt att inte använda de siffror som det egna konsultbolaget</textBlock>
    <textBlock ix="1">Transek redovisar när det gäller intäkter och trafikflöden över bron? Enligt Transeks diagram får man inte 8 000--10 000 fordon per dygn om man sätter avgiften till 160 kr. Avgiften behövs i stället sättas till 100--120 kr. för att nå upp till de trafikvolymer som Georg Andersson i propositionen skriver att man vill ha.</textBlock>
  </contentBlock>
  <contentBlock ix="553">
    <textBlock ix="0">Dessa två parametervärden -- 160 kr. per fordon och 8 000--10 000 fordon per dygn -- är enligt den konsultfirma som regeringen anlitat oförenliga.</textBlock>
    <textBlock ix="1">Men regeringen har valt att frisera dessa siffror. Jag frågar: Varför? Finns det andra utredningar eller promemorior som redovisar annat, och varför har dessa i sådana fall inte redovisats?</textBlock>
  </contentBlock>
  <contentBlock ix="554">
    <textBlock ix="0">Min andra fråga är: Vad ligger egentligen bakom formuleringen i artikel 5 i det avtal som Georg</textBlock>
    <textBlock ix="1">Andersson har undertecknat tillsammans med sin kollega från Danmark? Där utsägs att man skall göra det som är ekologiskt motiverat, tekniskt möjligt och ekonomiskt rimligt så att skadliga verkningar för miljön förebyggs. Vad innebär ekonomiskt rimligt? Får det kosta 10 miljarder ytterligare om det visar sig att det är vad som behövs för att klara en nollösning när det gäller t.ex. vattenutbytet med Östersjön? Vad ligger bakom denna formulering? Jag tycker att formuleringen är till intet förpliktigande, men jag utgår från att Georg Andersson tillsammans med sin danska kollega har resonerat om vad som skall dölja sig bakom en sådan formulering. Det vore väldigt bra att få också detta belyst.</textBlock>
  </contentBlock>
  <contentBlock ix="555">
    <textBlock ix="0">Georg Andersson oroar sig för vad dagens beslut om en bro skall komma att innebära för en eventuell kommande regering. Det är bättre, tycker jag, att Georg Andersson oroar sig över vad detta beslut kommer att innebära för den nuvarande regeringen och för Georg Andersson.</textBlock>
    <textBlock ix="1">Förhoppningsvis medverkar också detta beslut till att Georg Andersson inte i höst återfinns på den position som han för närvarande har.</textBlock>
  </contentBlock>
  <contentBlock ix="556">
    <textBlock ix="0">Men man måste finna sig i att det finns politiska majoriteter i Sveriges riksdag, även om det går en själv emot. Det trodde jag Georg Andersson visste.</textBlock>
    <textBlock ix="1">Man kan alltid hoppas att opinionen blir så stark att socialdemokraterna även i detta fall väljer att vända kappan efter vinden, som man gjorde i t.ex.</textBlock>
    <textBlock ix="2">matmomsfrågan. Allt hopp är inte ute.</textBlock>
  </contentBlock>
  <contentBlock ix="557">
    <textBlock ix="0">Eftersom detta är min sista replik till Georg</textBlock>
    <textBlock ix="1">Andersson vill jag konstatera att Georg Andersson kommer att bli ihågkommen som den kommunikationsminister som begravde den socialdemokratiska miljöpolitiken under tusentals och åter tusentals ton betong och asfalt i Öresund.</textBlock>
  </contentBlock>
  <contentBlock ix="558">
    <textBlock ix="0">Anf. 37 ROY OTTOSSON (mp) replik:</textBlock>
  </contentBlock>
  <contentBlock ix="559">
    <textBlock ix="0">Herr talman! Georg Andersson undvek -- vad jag kunde konstatera -- mycket noga att gå in på frågan om att man bör samråda med sina grannländer. Jag har gång på gång under dagens debatt frågat -- i stort sett alla som är för bron -- varför man inte vill acceptera den ändå ganska grundläggande principen att man skall rådgöra med sina grannländer om ett sådant här projekt, som faktiskt kan påverka dem väldigt negativt. Det krävs faktiskt en väldigt liten förändring av salthalten i</textBlock>
    <textBlock ix="1">Östersjön för att torsken skall slås ut. Den reproduceras just nu bara på ett enda ställe --</textBlock>
    <textBlock ix="2">Bornholmsdjupet. Det behövs inte mycket för att man skall hamna i ett sådant läge.</textBlock>
  </contentBlock>
  <contentBlock ix="560">
    <textBlock ix="0">Finland har faktiskt anmält Danmark till den internationella domstolen i Haag. Man har gjort anmälan därför att man anser att Stora Bält-bron, som skall byggas, är ett hinder för deras sjöfart. Om man vill vara seriös kan man inte bara strunta i detta, utan man måste ta detta på allvar.</textBlock>
  </contentBlock>
  <contentBlock ix="561">
    <textBlock ix="0">Georg Andersson vill framställa sig som djärv och kraftfull, men jag undrar om det inte är dumdristighet snarare än djärvhet att kasta sig ut i något som man inte har underlag till och strunta i de problem som sammanhänger med det. Det är faktiskt det som han gör.</textBlock>
  </contentBlock>
  <contentBlock ix="562">
    <textBlock ix="0">Jag tycker att Georg Andersson själv har spritt en hel del fördomar och vilseledande uppgifter. Han påstod bl.a. att man har utrett miljöproblemen, att det går att klara och att experter -- t.o.m. massor av experter -- skrivit under på detta. Något sådant material har vi i Sveriges riksdag inte sett till. Det vore väldigt intressant att få ta del av det materialet. I själva verket är kritiken från expertisen väldigt kraftig därför att beslutsunderlaget är dåligt och riskerna mycket stora.</textBlock>
  </contentBlock>
  <contentBlock ix="563">
    <textBlock ix="0">Jag måste också fråga Georg Andersson om han står bakom miljöministrarnas beslut vid Bergenmötet förra året om att försiktighetsprincipen skall gälla i miljöpolitiken; man skall inte chansa om det finns stora risker med ett stort projekt. Man kan nämligen få irreversibla skador -- skador som inte går att reparera. Då hjälper det inte att i efterhand komma och säga att man inte då visste om det. Det har man faktiskt sagt när det gäller försurningen.</textBlock>
    <textBlock ix="1">Tiotusentals sjöar i landet har redan dött. Man kan inte säga att vi inte visste det då. Det visste vi visst.</textBlock>
    <textBlock ix="2">Forskarna varnade för försurningen redan i slutet av 50-talet, och nu varnar forskarna för detta.</textBlock>
    <textBlock ix="3">Georg Andersson vill då gärna utveckla någon slags blind optimism, i stället för att vara ansvarstagande och driva en bra trafikpolitik.</textBlock>
  </contentBlock>
  <contentBlock ix="564">
    <textBlock ix="0">Anf. 38 Kommunikationsminister GEORG</textBlock>
    <textBlock ix="1">ANDERSSON (s) replik:</textBlock>
  </contentBlock>
  <contentBlock ix="565">
    <textBlock ix="0">Herr talman! Viola Claesson ställde en konkret fråga om lastbilstrafiken i Sverige. Hon ville att vi här skulle ha samma regler som man har i Schweiz.</textBlock>
    <textBlock ix="1">Vi har väsentligt annorlunda transportvillkor i vårt land, och jag är därför inte beredd att här lägga den typen av restriktioner i fråga om längder och vikter som man kräver i Schweiz. Det skulle nämligen utgöra ett hot mot svenskt näringsliv, och det tycker jag är mycket viktigt. Inte minst i de bygder som jag ibland vistas i -- mina hembygder -- är det av avgörande betydelse att man kan utnyttja lastbilarnas kapacitet.</textBlock>
  </contentBlock>
  <contentBlock ix="566">
    <textBlock ix="0">Jag vet inte i vilken utsträckning detta har relevans på den fråga vi nu diskuterar. Lastbilarna kommer, om vi inte bygger en bro, att fortsätta att ta sig över sundet med färja, och det är inte särskilt miljövänligt. Den totala miljöutsläppseffekten av det är enligt utredningarna nog så betydande som effekten av ett broalternativ. Detta kunde</textBlock>
    <textBlock ix="1">Öresundsdelegationen redovisa.</textBlock>
  </contentBlock>
  <contentBlock ix="567">
    <textBlock ix="0">Jag förstår fortfarande inte Anders Castbergers agerande. Det tycks finnas en ambition att sprida en viss misstro som går ut på att regeringen inte riktigt på allvar skulle vilja klara av att ta miljöhänsyn. Det finns definitivt inte någon anledning till den misstron. Detta är också klarlagt genom utskottets betänkande. Vad ni möjligen träter om är formuleringen ''ge regeringen detta till känna'', men vi har mycket nogsamt läst betänkandet, och den nuvarande regeringen har därför verkligen fått detta till känna. Blir det efter valet en annan regering utgår jag från att också den känner till vad utskottet har sagt.</textBlock>
  </contentBlock>
  <contentBlock ix="568">
    <textBlock ix="0">Vi har ju dessutom nyligen antagit en mycket omfattande miljöpolitisk proposition, som på en rad områden ställer mycket långtgående krav i syfte att skydda alla regioner i landet. Jag vet därför inte om det är någon särskild poäng med att skapa särskilda program för varje region. Man kan ha olika meningar om detta, men det är inte uttryck för någon speciellt hög ambition i miljöhänseende i denna fråga att plötsligt säga att avgörande för miljöfrågan är om vi får ett särskilt program för</textBlock>
    <textBlock ix="1">Skåneregionen. Vi måste skydda alla regioner och se till att de kan utvecklas på ett ur miljösynpunkt ansvarsfullt sätt.</textBlock>
  </contentBlock>
  <contentBlock ix="569">
    <textBlock ix="0">Självfallet går det inte, Elving Andersson, att med någon alldeles exakt precision nu tala om hur många bilar som kommer att vilja trafikera</textBlock>
    <textBlock ix="1">Öresundsbron om tio år till priset av 160 kr. Den precisionen står icke att finna vare sig i rapporten från Transek eller i någon annan rapport. Det är fråga om bedömningar som måste göras. Om regeringarna i Sverige och Danmark tillåter sig att göra en något mer optimistisk -- om uttrycket tillåts -- bedömning av utvecklingstendenserna i regionen och betalningsviljan än vad Transek har gjort, är ju detta inte någon avgörande fråga.</textBlock>
    <textBlock ix="2">Transeks rapport kan inte åberopas som något absolut underlag för sådana bedömningar.</textBlock>
  </contentBlock>
  <contentBlock ix="570">
    <textBlock ix="0">Begreppet ''ekonomiskt rimlig'' återfinns i miljöskyddslagen. Miljöprövningar skall göras, och framtida beslutsfattare måste naturligtvis hantera detta på ett mycket ansvarsfullt sätt. Alla de tekniska detaljerna finns inte redovisade, eftersom projektet ännu inte är tekniskt utformat i detalj.</textBlock>
    <textBlock ix="1">Det är när detta är gjort som miljöprövningen slutgiltigt kan göras och man kan bedöma exakt vilken utformning projektet skall ges. Först då kan detta helt avgöras.</textBlock>
  </contentBlock>
  <contentBlock ix="571">
    <textBlock ix="0">Så är det med alla projekt. Skulle man inte tillåta sig den handläggningsordningen skulle vi aldrig komma till något beslut. Detta är möjligen vad centern vill åstadkomma med sina ständiga invändningar.</textBlock>
  </contentBlock>
  <contentBlock ix="572">
    <textBlock ix="0">Beträffande att vända kappan efter vinden, Elving</textBlock>
    <textBlock ix="1">Andersson, är det av alla tecken att döma nu en klar majoritet i riksdagen och även utanför riksdagen för att broprojektet bör genomföras.</textBlock>
  </contentBlock>
  <contentBlock ix="573">
    <textBlock ix="0">I betänkandet finns, Roy Ottosson, en utförlig redovisning från utrikesutskottet och en bedömning av projektet med hänsyn till de internationella avtal och konventioner som Sverige har slutit och anslutit sig till. Utskottet har inga som helst invändningar i detta hänseende. Regeringen har för övrigt inte tagit några ytterligare initiativ för att föregripa det ställningstagande som riksdagen nu står beredd att göra i dag.</textBlock>
  </contentBlock>
  <contentBlock ix="574">
    <textBlock ix="0">Andre vice talmannen anmälde att Viola Claesson,</textBlock>
    <textBlock ix="1">Elving Andersson, Roy Ottosson och Anders</textBlock>
    <textBlock ix="2">Castberger anhållit att till protokollet få antecknat att de inte ägde rätt till ytterligare repliker.</textBlock>
  </contentBlock>
  <contentBlock ix="575"/>
  <contentBlock ix="576">
    <textBlock ix="0">Anf. 39 BERTIL PERSSON (m):</textBlock>
  </contentBlock>
  <contentBlock ix="577">
    <textBlock ix="0">Herr talman! Man skall bygga broar mellan folk.</textBlock>
    <textBlock ix="1">Det argumentet blir inte sämre därför att Jan</textBlock>
    <textBlock ix="2">Strömdahl på ett rätt elegant sätt har ironiserat över detta i motion T919.</textBlock>
  </contentBlock>
  <contentBlock ix="578">
    <textBlock ix="0">I över hundra år har vi skåningar längtat efter den här bron. Man måste trots allt konstatera att ingen fråga som har beslutats i denna riksdag har varit så noggrant och omsorgsfullt utredd som just frågan om Öresundsbron. Ändå handlar det bara om en väg på 17 km., som skall vara självfinansierad.</textBlock>
  </contentBlock>
  <contentBlock ix="579">
    <textBlock ix="0">Öresund är en nationsgräns. Om detta inte hade varit fallet, hade man i Stockholm aldrig kunnat hindra oss i Skåne från att bygga den bro som vi så väl behöver.</textBlock>
  </contentBlock>
  <contentBlock ix="580">
    <textBlock ix="0">Det kommande seklet blir regionernas sekel och inte nationalstaternas. Vi ser hur regioner växer fram över nationsgränserna, t.ex. Oxford--</textBlock>
    <textBlock ix="1">London--Paris, regionen Barcelona--Rivieran--</textBlock>
    <textBlock ix="2">Milano och Bayern--Schweiz. Det finns i norra</textBlock>
    <textBlock ix="3">Europa inte någon stark tillväxtregion av den kapaciteten.</textBlock>
  </contentBlock>
  <contentBlock ix="581">
    <textBlock ix="0">För att en region skall utvecklas fordras enligt samfällda studier utförda både i USA och i Europa tre viktiga förutsättningar. För det första måste man ha bra universitet för forskning och utbildning.</textBlock>
    <textBlock ix="1">För det andra måste man ha goda kommunikationer, framför allt flyg. För det tredje måste man ha livsbetingelser, dvs. bra kulturliv, bra fritidsmöjligheter, bra bostäder och bra skolor.</textBlock>
  </contentBlock>
  <contentBlock ix="582">
    <textBlock ix="0">Skånes stora akilleshäl är kommunikationerna.</textBlock>
    <textBlock ix="1">Kastrups flygplats ligger på den danska sidan. I dag är förbindelserna över Öresund usla. Märkliga rederier och fartyg kommer och går, startar och går i konkurs. När det är is ligger trafiken helt stilla, och på kvällarna är trafiken direkt otrivsam.</textBlock>
  </contentBlock>
  <contentBlock ix="583">
    <textBlock ix="0">En bro ger maximal turtäthet och maximal regularitet. En bro skall vara bred. Den skall stå i hundra år, och den skall kunna anpassas till framtidens trafiklösningar. Detta förslag är ett bra exempel på en offensiv regionalpolitik.</textBlock>
  </contentBlock>
  <contentBlock ix="584">
    <textBlock ix="0">Öresundsregionen -- med tre universitet, en internationell storflygplas och 3,5 miljoner invånare -- har förutsättningar att, om man tar väl hand om dem, bli Europas femte K-region. Det kan vara irriterande för stockholmare att få den konkurrensen, men det är faktiskt bra för hela landet att vi kan skapa flera kraftfulla tillväxtregioner i Sverige. Det behöver vårt land.</textBlock>
  </contentBlock>
  <contentBlock ix="585">
    <textBlock ix="0">Med tillkomsten av bron över Femer Bælt kan hela</textBlock>
    <textBlock ix="1">Hansaområdet knytas samman, och då blir det kraft i Nordeuropa igen. Sveriges kräftgång i förhållande till övriga Europa kan brytas.</textBlock>
  </contentBlock>
  <contentBlock ix="586">
    <textBlock ix="0">Öresundsbron ger möjlighet till just in timeleveranser till kunder i Europa på ett sätt som vi inte har i dag bl.a. på grund av ishinder i Sundet.</textBlock>
    <textBlock ix="1">Det är bra för den svenska industrin. Men</textBlock>
    <textBlock ix="2">Öresundsbron kommer framför allt att bli en lokal bro i Öresunds- och Hansaregionen och skapa den missade länk som har hållit utvecklingen tillbaka.</textBlock>
    <textBlock ix="3">Långtradarna till Mellaneuropa kommer att gå via</textBlock>
    <textBlock ix="4">Trelleborgsfärjorna allt framgent och kommer inte att påverkas särskilt mycket av tillkomsten av bron.</textBlock>
  </contentBlock>
  <contentBlock ix="587">
    <textBlock ix="0">Miljöfrågorna har debatterats flitigt. När flera intresseområden är berörda i ett problemkomplex kan man inte bara ta ett av dem och hävda det. Däri gör bromotståndarna sitt stora fel.</textBlock>
  </contentBlock>
  <contentBlock ix="588">
    <textBlock ix="0">Jag vill därför även beröra miljöfrågorna. Den viktigaste miljöfrågan innebär att man skall skapa den tillväxt som gör det ekonomiskt möjligt för oss att ta hand om miljöproblemen på ett bra sätt.</textBlock>
    <textBlock ix="1">Frågan om salthalten i Östersjön är mycket väsentlig, men den kan uppenbarligen lösas. Jag är övertygad om att de förslag som har lagts fram kommer att klara det problemet.</textBlock>
  </contentBlock>
  <contentBlock ix="589">
    <textBlock ix="0">När det gäller luften vill jag som f.d. kommunalråd för miljö- och hälsoskydd i Malmö påminna kammaren om att svavlet i luften i Malmö faktiskt har minskat till en tredjedel sedan 1970. Bara 15 %</textBlock>
    <textBlock ix="1">av svavlet i Malmöluften produceras i Skåne.</textBlock>
    <textBlock ix="2">Resten är import från andra länder. Halten av kväve har nära nog halverats under den senaste tjugoårsperioden. Visst har vi gjort oss förtjänta av att också få möjligheter till en expansion i vår region.</textBlock>
  </contentBlock>
  <contentBlock ix="590">
    <textBlock ix="0">Problemet med koldioxidutsläppen är inte lokalt utan globalt. Om man skulle vara litet återhållsam med bilarna i Stockholm skulle det ge mycket stora resultat. Det kan jämföras med de begränsade utsläpp som kommer från Öresundsbron.</textBlock>
    <textBlock ix="1">Stockholmarna har en rejäl chans att göra mycket mer åt miljön.</textBlock>
  </contentBlock>
  <contentBlock ix="591">
    <textBlock ix="0">Påståendena om fiskdöd i Lofoten och jättelika jordbävningar lämnar jag därhän.</textBlock>
  </contentBlock>
  <contentBlock ix="592">
    <textBlock ix="0">Att Malmös gamla rivaler i Helsingborg -- som en gång drömde om en bro -- säger nej är inte så konstigt. De hoppades att Malmö och Lund skulle bli en blindtarm. För att helsingborgarna skall kunna komma till Kastrup måste de åka 5 mil längs</textBlock>
    <textBlock ix="1">Öresund antingen på den ena eller andra sidan. I</textBlock>
    <textBlock ix="2">realiteten har det således ingen större betydelse för helsingborgarna på vilken sida de åker. Däremot vore det kanske en fördel för SJ om tågen skulle gå på svenska spår.</textBlock>
  </contentBlock>
  <contentBlock ix="593">
    <textBlock ix="0">Det är inte heller konstigt att färjerederierna känner sig hotade och att sjömän, servitörer och kioskbiträden vill försvara de otroliga skatteförmåner som de har trots att de arbetar med ren lokaltrafik. Det är de i sin fulla rätt att göra.</textBlock>
    <textBlock ix="1">Men Sverige har inte råd att stoppa en hel landsändas tillväxt av sådana skäl.</textBlock>
  </contentBlock>
  <contentBlock ix="594">
    <textBlock ix="0">En tunnel var det första förslaget till förbindelse via</textBlock>
    <textBlock ix="1">Öresund. Det kom år 1872. En tunnel är dyr och kan aldrig bära sina egna kostnader. Kostnaderna härför kommer att drabba andra delar av landet.</textBlock>
    <textBlock ix="2">En tunnel är dessutom nästan omöjlig att anpassa till nya trafiklösningar. Den kommer att kräva stora av- och pålastningsytor på de bästa jordarna i</textBlock>
    <textBlock ix="3">Skåne, tiojordarna.</textBlock>
  </contentBlock>
  <contentBlock ix="595">
    <textBlock ix="0">Hade det varit öken, berg eller skog mellan Malmö och Köpenhamn hade det funnits en väg. Grunt vatten brukar inte heller vara något hinder. Det faktum att Öresund är en nationsgräns har dock gjort det möjligt för stockholmare att alltför länge hindra Sydvästsverige från att få den bro som man så väl behöver. Det är en stor seger för förnuftet att man i Stockholm nu medger även andra tillväxtregioner i vårt land.</textBlock>
  </contentBlock>
  <contentBlock ix="596">
    <textBlock ix="0">Sverige hänger visserligen geografiskt fast i</textBlock>
    <textBlock ix="1">Sovjetunionen, men man måste åka båt för att komma hit. Medvetet eller omedvetet fungerar vi som ett öfolk och isolerar oss i tron att vi är unika och betraktar Europa enligt Jantelagsprincipen. En fast förbindelse till kontinenten skulle erfarenhetsmässigt psykologiskt bryta den här isoleringen, och det är kanske ett av de viktigaste resultaten av ett brobeslut.</textBlock>
  </contentBlock>
  <contentBlock ix="597">
    <textBlock ix="0">Beslutet om Öresundsbron kommer att bli ett av de viktigaste beslut som riksdagen fattar under detta sekel. Det öppnar för internationalism, utveckling och tillväxt samt kulturell och social utveckling.</textBlock>
    <textBlock ix="1">Öresundsbron innebär offensiv regionalpolitik i dess bästa tappning. Jag yrkar bifall till utskottets hemställan.</textBlock>
  </contentBlock>
  <contentBlock ix="598">
    <textBlock ix="0">Anf. 40 KJELL-ARNE WELIN (fp):</textBlock>
  </contentBlock>
  <contentBlock ix="599">
    <textBlock ix="0">Herr talman! Jag beklagar utomordentligt djupt att vi har tidspress här i riksdagen, men jag tycker inte att frågan om Öresundsbron kan gå igenom i tystnad. Det är en mycket angelägen fråga. Det hade kanske också kunnat vara på sin plats att den hade fått rejäl tid för behandling här i riksdagen.</textBlock>
    <textBlock ix="1">Justitieutskottet kunde då ha behandlat miljökonsekvenserna i stället för att bara konstatera att man inte har tid med det. Man kunde eventuellt också haft en offentlig hearing om vad en</textBlock>
    <textBlock ix="2">Öresundsbro skulle innebära. Det skall fattas beslut om Öresundsbron med utomordentlig snabbhet, och så verkar det bli.</textBlock>
  </contentBlock>
  <contentBlock ix="600">
    <textBlock ix="0">Jag vill egentligen inte säga något till Bertil</textBlock>
    <textBlock ix="1">Persson, eftersom jag tycker att det skulle genera honom om man visade på den strida ström av direkta felaktigheter som kom ifrån honom här i talarstolen. Rent upplysningsvis kan jag tala om för</textBlock>
    <textBlock ix="2">Bertil Persson att färjorna mellan Helsingborg och</textBlock>
    <textBlock ix="3">Helsingör aldrig någon enda dag står stilla oavsett väder, isförhållanden eller andra förhållanden som mycket väl kan bli ett hinder på bron. De utgör inget hinder för färjorna mellan Helsingborg och</textBlock>
    <textBlock ix="4">Helsingör. Med den här inledningen skall jag gå över till anförandet som jag har försökt korta ned.</textBlock>
  </contentBlock>
  <contentBlock ix="601">
    <textBlock ix="0">På onsdagen i förra veckan hölls här i kammaren en ceremoni med anledning av världsmiljödagen. Nu en vecka senare är en majoritet redo att fatta beslut om en Öresundsbro.</textBlock>
  </contentBlock>
  <contentBlock ix="602">
    <textBlock ix="0">Konsekvenserna för miljön kommer i händelse av en bro säkert att bli negativa. Frågan är bara hur svåra miljöförändringar vi får.</textBlock>
  </contentBlock>
  <contentBlock ix="603">
    <textBlock ix="0">Jag frågar mig varför vi avhåller ceremonier om miljö när vi ändå inte är beredda att fatta beslut som tar hänsyn till miljön. I det här fallet gäller det dessutom en bro, som i varje fall i ett bredare perspektiv, inte behövs.</textBlock>
  </contentBlock>
  <contentBlock ix="604">
    <textBlock ix="0">I huvudsak kommer jag att redovisa experters uppfattningar inom olika områden -- detta för att så långt som möjligt sprida kunskap om konsekvenserna av en eventuell Öresundsbro. Det finns måhända en önskan och absolut ett behov av större kunskap bland ledamöterna.</textBlock>
  </contentBlock>
  <contentBlock ix="605">
    <textBlock ix="0">Propositionen är i sig ett under av osanningar, halvsanningar och felaktigheter. Efter hand kommer jag att visa på detta.</textBlock>
  </contentBlock>
  <contentBlock ix="606">
    <textBlock ix="0">Låt mig börja med kostnaderna, där jag i huvudsak återger vad Ulf von Sydow och Harald Perby har redovisat i olika sammanhang. Jag kommer också att citera propositionen.</textBlock>
  </contentBlock>
  <contentBlock ix="607">
    <textBlock ix="0">Propositionen försäkrar att projektet kommer att självfinansieras. Trafikanterna, i första hand bilisterna, skall betala brons samlade kostnader.</textBlock>
    <textBlock ix="1">Inga skattemedel skall behöva skjutas till. Och bron skall inte få leda till ökad belastning på miljön.</textBlock>
  </contentBlock>
  <contentBlock ix="608">
    <textBlock ix="0">Det är, vill jag hävda, en ren omöjlighet. Detta projekt är mycket dyrare än vad som angetts inför t.ex. den socialdemokratiska partikongressen 1990.</textBlock>
    <textBlock ix="1">Om Öresundsbron förverkligas kommer den antagligen att medföra en dyr nota för de svenska och danska skattebetalarna eller leda till mera indirekta kostnader i form av ökad miljöförstöring på grund av kraftig trafiktillväxt.</textBlock>
  </contentBlock>
  <contentBlock ix="609">
    <textBlock ix="0">Självfinansieringen har under de senaste åren varit den bärande idén för Öresundsförbindelserna.</textBlock>
    <textBlock ix="1">Tanken på en borrad järnvägstunnel har av den svenska kommunikationsministern dömts ut som</textBlock>
    <textBlock ix="2">''död'' just med hänvisning till att tunneln inte skulle gå att finansiera utan tillskott av skattemedel.</textBlock>
  </contentBlock>
  <contentBlock ix="610">
    <textBlock ix="0">Med samma argument framstår emellertid den skisserade bron som ett minst lika ''dött'' projekt. I</textBlock>
    <textBlock ix="1">de ekonomiska förutsättningarna för bron ingår nämligen mycket omfattande dolda subventioner från de svenska och danska skattebetalarna.</textBlock>
    <textBlock ix="2">Genom att storleken på dessa subventioner inte har redovisats har politiker, journalister och allmänheten bragts att tro att de samlade kostnaderna för en Öresundsbro skulle vara 11--12</textBlock>
    <textBlock ix="3">miljarder kronor. Detta är en helt vilseledande uppgift. De verkliga kostnaderna är minst tre fyra gånger högre. I de underlagsmaterial som finns i bl.a. statliga utredningar och som även tilltänkta projektörer som Skanska, NCC och SE-banken använder ingår nämligen följande förutsättningar:</textBlock>
  </contentBlock>
  <contentBlock ix="611">
    <textBlock ix="0">--  Broföretaget skall endast belastas med kostnaderna för själva brobygget från kust till kust samt vissa begränsade anläggningar på land. Att hela projektet förutsätter ett betydligt mera omfattande byggande, bl.a. flera dyrbara tunnelbyggen, framgår inte av kalkylerna för broföretaget.</textBlock>
  </contentBlock>
  <contentBlock ix="612">
    <textBlock ix="0">--  I kalkylerna för projektet förutsätts att det undantas från mervärdebeskattning. Eftersom bron byggs över internationellt vatten är tanken att den skall vara skattefri. Detta förutsätter sannolikt att speciella lagar antas av de båda ländernas parlament, och det rimmar illa med ambitionerna om EG-integration.</textBlock>
  </contentBlock>
  <contentBlock ix="613">
    <textBlock ix="0">--  Principuppgörelsen mellan de båda regeringarna innebär att bron inte, vilket de svenska socialdemokraterna ville, skall vara privatägd, utan att den skall ägas av de bägge staterna gemensamt.</textBlock>
    <textBlock ix="1">Brobolaget skall emellertid inte självt ha möjlighet att fastställa broavgifterna. Avgifterna skall i stället regleras politiskt så att de blir lika höga som priset för de nuvarande färjebiljetterna. En nyutkommen rapport från konsultfirman Transek visar dock att en så hög avgift kommer att leda till alltför låg beläggning på bron och alltför låga inkomster. Av lönsamhetsskäl krävs en lägre avgift och en betydligt större trafik än man tidigare räknat med.</textBlock>
  </contentBlock>
  <contentBlock ix="614">
    <textBlock ix="0">När det först gäller ''baskostnaden'' för bron redovisar i dag tilltänkta entreprenörer som</textBlock>
    <textBlock ix="1">Skanska, NCC och SE-banken kalkyler långt utöver de 11--12 miljarder som hittills diskuterats.</textBlock>
    <textBlock ix="2">Enligt Skanska kommer bron att kosta 24 miljarder kronor. I denna summa ingår bara en begränsad del av nödvändiga kringinvesteringar, hur mycket kan företaget inte säkert definiera.</textBlock>
  </contentBlock>
  <contentBlock ix="615">
    <textBlock ix="0">Uppgifter från SJ, vägverket och de berörda kommunerna visar att de infrastrukturkostnader som direkt kan kopplas till brobygget ligger en bra bit över 10 miljarder kronor. Till dessa hör bl.a.</textBlock>
    <textBlock ix="1">åtgärder för att reducera en del av de problem som bron skapar för miljön och järnvägen. Kostnaden för järnvägstunneln under Malmö anges i den</textBlock>
    <textBlock ix="2">Hulterströmska uppgörelsen om Malmötrafiken till</textBlock>
    <textBlock ix="3">4--5 miljarder kronor.</textBlock>
  </contentBlock>
  <contentBlock ix="616">
    <textBlock ix="0">En del av dessa investeringskostnader fyller behov som inte är direkt knutna till bron och bör därför täckas av andra intressenter än broprojektet. Vi anger de kostnader som bör belasta bron till 6</textBlock>
    <textBlock ix="1">miljarder kronor. Där ingår även de danska kringkostnaderna.</textBlock>
  </contentBlock>
  <contentBlock ix="617">
    <textBlock ix="0">I Skanskas 24-miljarderskalkyl har ett tillägg för oförutsedda utgifter på 10 % gjorts. Som kommunikationsministern sade visar erfarenheterna från liknande stora projekt, t.ex.</textBlock>
    <textBlock ix="1">Eurotunneln och Stora Bält-förbindelsen, att påslaget är orimligt lågt satt. För Eurotunneln har kostnaderna fördubblats. Inte ens ett påslag om</textBlock>
    <textBlock ix="2">20 % utöver Skanskas kalkyl torde räcka för</textBlock>
    <textBlock ix="3">Öresundsbrons del, men minst på denna nivå bör diskussionen kring projektets ekonomi ligga.</textBlock>
  </contentBlock>
  <contentBlock ix="618">
    <textBlock ix="0">Att befria projektet från mervärdeskatt är möjligen förståeligt från rent administrativa utgångspunkter.</textBlock>
    <textBlock ix="1">Att i ett politiskt och samhällsekonomiskt sammanhang bortse från momsen är däremot vilseledande.</textBlock>
  </contentBlock>
  <contentBlock ix="619">
    <textBlock ix="0">Värdet av momsbefrielsen är inte enkelt att fastställa. Det beror på i vad mån broavgifterna kommer att beläggas med moms och hur kvittningen av utgående och ingående moms kommer att ske. Det viktiga i sammanhanget är att omfattningen och konsekvenserna av en momsbefrielse tydligt klargörs innan några beslut fattas.</textBlock>
  </contentBlock>
  <contentBlock ix="620">
    <textBlock ix="0">Bron skall byggas och ägas av ett tvåstatligt bolag.</textBlock>
    <textBlock ix="1">Det betyder att de båda staterna går in som ekonomiska garanter. Projektet får därmed maximalt förmånliga kreditvillkor och slipper utsättas för en traditionell kreditvärdering på marknadsmässiga villkor. En finansiering enligt denna modell försämrar ländernas kreditvärdighet och innebär självfallet en indirekt subvention. Hur stor denna subvention i realiteten blir är oklart.</textBlock>
    <textBlock ix="2">Den är definitivt inte noll.</textBlock>
  </contentBlock>
  <contentBlock ix="621">
    <textBlock ix="0">Med en mycket försiktig värdering av de direkt broanknutna infrastrukturinvesteringarna på 6</textBlock>
    <textBlock ix="1">miljarder kronor skulle broprojektet därmed kosta kring 40 miljarder kronor och inte de 11--12</textBlock>
    <textBlock ix="2">miljarder kronor som hittills förutsatts.</textBlock>
  </contentBlock>
  <contentBlock ix="622">
    <textBlock ix="0">För att få en riktig bild av projektets ekonomi borde man emellertid även lägga på de kapitalkostnader som tillkommer fram till dess att lånesumman börjar minska. Ett påslag för dessa kostnader görs i Öresundsdelegationens rapport</textBlock>
    <textBlock ix="1">1987. Där anges byggkostnaden för själva bron till</textBlock>
    <textBlock ix="2">6 miljarder kronor och med den samlade skulden 10</textBlock>
    <textBlock ix="3">år efter byggets avslutande till 14,5 miljarder kronor. Under 9--10 år efter öppnandet förutsätts alltså de löpande kostnaderna överstiga intäkterna från broavgifter. Ägarna måste fortsätta att låna pengar även efter brons öppnande. Genom att göra bron helstatlig ökar man möjligheterna att trolla bort dessa extrakostnader.</textBlock>
  </contentBlock>
  <contentBlock ix="623">
    <textBlock ix="0">Om man håller fast vid målet självfinansiering samtidigt som broavgifter låses på nuvarande färjebiljettsnivå krävs alltså att väg- och tågtrafiken på bron blir minst tre fyra gånger högre än vad som tidigare ansetts nödvändigt. Detta är självfallet helt orimligt.</textBlock>
  </contentBlock>
  <contentBlock ix="624">
    <textBlock ix="0">Om ''färjebiljettsprincipen'' överges för att man skall klara ekonomin och optimera intäkterna måste avgifterna sänkas så att trafikintensiteten över bron ökar ännu kraftigare. Men då handlar det om trafikökningar många gånger större än de som alla redovisade miljöanalyser utgått från. Helt ny trafik, som för närvarande inte ens existerar i planeringen, måste genereras.</textBlock>
  </contentBlock>
  <contentBlock ix="625">
    <textBlock ix="0">Detta är väl känt. Georg Andersson har redan sänt ut de första signalerna om att såväl</textBlock>
    <textBlock ix="1">''färjebiljettsprincipen'' som talet om att begränsa trafiktillväxten kommer att överges när beslutet om brobygget väl drivits igenom. Med renare motorer och andra motorbränslen kommer vi i en helt annan situation, hävdar han. Då spelar det inte någon större roll om 8 000 eller 15 000 passerar varje dag.</textBlock>
    <textBlock ix="2">Georg Anderssons resonemang innebär att de miljökonsekvensanalyser som brodiskussionen vid bl.a. den socialdemokratiska partikongressen 1990</textBlock>
    <textBlock ix="3">hittills har baserats på blir helt meningslösa. Med en flera gånger större trafik än som tidigare förutsatts blir utsläppsbilden naturligtvis en helt annan.</textBlock>
  </contentBlock>
  <contentBlock ix="626">
    <textBlock ix="0">Även om det finns osäkerheter i dessa grova beräkningar -- notan blir kanske ''bara'' 35 och inte</textBlock>
    <textBlock ix="1">40 miljarder kronor -- är slutsatsen klar:</textBlock>
  </contentBlock>
  <contentBlock ix="627">
    <textBlock ix="0">Öresundsbron går inte att självfinansiera med hjälp av broavgifter. Detta är sannolikt skälet till att sonderingar regeringarna gjort inom näringslivet inte har gett några positiva resultat ens bland de hetaste broentusiasterna. För att klara bron ekonomiskt kommer det därför -- precis som för en tågtunnel -- att krävas dolda eller öppna subventioner från de svenska och danska skattebetalarna. I brofallet måste dessutom alla tankar på miljöhänsyn överges.</textBlock>
  </contentBlock>
  <contentBlock ix="628">
    <textBlock ix="0">Herr talman! Efter detta vill jag beröra folkrätten.</textBlock>
    <textBlock ix="1">Här återges framför allt material från Olle</textBlock>
    <textBlock ix="2">Hermansson.</textBlock>
  </contentBlock>
  <contentBlock ix="629">
    <textBlock ix="0">Enligt internationell folkrätt skall alla stater garanteras fri passage genom internationella farleder. Just nu behandlar Internationella domstolen i Haag Finlands stämning av Danmark.</textBlock>
    <textBlock ix="1">Österbron i Stora Bält-förbindelen kommer att blockera farleden. Domen kan komma att fungera som prejudikat för framtida mål om Öresundsbron.</textBlock>
  </contentBlock>
  <contentBlock ix="630">
    <textBlock ix="0">Till saken hör att det aldrig tidigare byggts en bro mellan två stater över ett internationellt sund.</textBlock>
    <textBlock ix="1">Därför finns inte några prejudikat att tillgå.</textBlock>
  </contentBlock>
  <contentBlock ix="631">
    <textBlock ix="0">En bro som hindrar sjöfarten över en internationell farled som Öresund är med all sannolikhet något som många länder kommer att reagera mot.</textBlock>
  </contentBlock>
  <contentBlock ix="632">
    <textBlock ix="0">I sådana här fall kan man inte se till nationella lagar utan måste ta hänsyn till internationell rätt.</textBlock>
  </contentBlock>
  <contentBlock ix="633">
    <textBlock ix="0">En grundprincip i internationell rätt är att framkomligheten i en internationell farled inte får försvåras eller förhindras. Östersjön och Nordsjön betraktas också som öppna hav.</textBlock>
  </contentBlock>
  <contentBlock ix="634">
    <textBlock ix="0">Enligt internationell rätt skall fri passage mellan öppna hav garanteras. Kan något land -- och det behöver inte vara en Östersjöstat -- visa att bron kan komma att förhindra oinskränkt genomfart så kan internationella domstolen i Haag besluta att bron inte får byggas.</textBlock>
  </contentBlock>
  <contentBlock ix="635">
    <textBlock ix="0">Dessutom finns ända sedan 1857 en traktat</textBlock>
    <textBlock ix="1">Östersjöländerna emellan som även den garanterar fri passage mellen de båda haven.</textBlock>
  </contentBlock>
  <contentBlock ix="636">
    <textBlock ix="0">För Öresund gäller också vad de nordiska länderna kommit överens om i olika konventioner om</textBlock>
    <textBlock ix="1">Östersjön och Nordsjön samt i internationella konventioner. Ett problem med konventionerna är att det i dem inte finns någon koppling mellan luftföroreningar och havet. Alltså finns inget som reglerar bilgasutsläpp från en bro som påverkar havet.</textBlock>
  </contentBlock>
  <contentBlock ix="637">
    <textBlock ix="0">Trafiken genom Öresund och Bälten regleras av</textBlock>
    <textBlock ix="1">1857 års traktat om avskaffande av Öresundstullen.</textBlock>
    <textBlock ix="2">Den undertecknades av bl.a. Ryssland och</textBlock>
    <textBlock ix="3">Preussen. Eftersom delar av dessa länder nu utgörs av Finland, Estland, Lettland, Litauen, Polen och</textBlock>
    <textBlock ix="4">Tyskland, måste dessa stater ha inträtt i signatärmakternas rätt. Enligt traktaten får genomfarten i Öresund och Bälten inte under någon förevändning hindras eller försvåras.</textBlock>
  </contentBlock>
  <contentBlock ix="638">
    <textBlock ix="0">När man vet att tankfartyg med en längd av 300</textBlock>
    <textBlock ix="1">meter och 16 knops fart och torrlastfartyg med en last motsvarande 40 långtradare skall tvingas passera genom två öppningar om 290 respektive</textBlock>
    <textBlock ix="2">320 meter, genom vilka den livliga trafiken skall trängas, att Öresund täcks av svår dimma i genomsnitt 41 dagar om året -- SMHIs uppgifter, att storm i genomsnitt förekommer två dygn i månaden och att isskruvning vissa år har varit synnerligen svår, kan man väl inte bestrida att bropelarna kommer att vara till besvär för genomfartstrafiken i sundet och därför stridande mot 1857 års traktat.</textBlock>
  </contentBlock>
  <contentBlock ix="639">
    <textBlock ix="0">Miljön vad gäller mark och luft är redan i dag mycket svår i västra Skåne. Bokskogen har utomordentligt svåra skador. Det är osäkert om denna skog överlever om inte föroreningarna minskas radikalt. Detsamma gäller åker- och betesmarker. När alla resurser för en förbättrad totalmiljö behöver aktiveras, planeras i stället för en fortsatt kraftig försämring av totalmiljön i</textBlock>
    <textBlock ix="1">Skåne. Hela Skåne har av miljöskäl infört hastighetsgränsen 90 km/tim. Trots detta planerar man nu för en radikal ökning av trafikintensiteten.</textBlock>
  </contentBlock>
  <contentBlock ix="640">
    <textBlock ix="0">På s. 14 i propositionen står: ''Frågan om en särskild miljöprövning har inte berörts av</textBlock>
    <textBlock ix="1">Öresundsdelegationerna. I avtalet anges att utformningen av Öresundsförbindelsen skall ske med hänsyn till vad som är ekologiskt motiverat, tekniskt möjligt och ekonomiskt rimligt så att skadliga verkningar på miljön förebyggs.'' Detta har Elving Andersson redan krävt ett förtydligande av, vilket tyvärr uteblev.</textBlock>
  </contentBlock>
  <contentBlock ix="641">
    <textBlock ix="0">Detta är ett direkt citat efter uttalanden av den av regeringen tillsatta Miljödelegationen Västra</textBlock>
    <textBlock ix="1">Skåne, som tagit ställning för en järnvägstunnel och som beträffande en bro säger att ''på tre regionalt ytterligt väsentliga punkter finns ännu inget relevant beslutsunderlag, nämligen</textBlock>
  </contentBlock>
  <contentBlock ix="642">
    <textBlock ix="0">-- hur påverkas Skånes grustillgångar och grundvatten?</textBlock>
  </contentBlock>
  <contentBlock ix="643">
    <textBlock ix="0">-- hur stabil är grunden för sundet?</textBlock>
  </contentBlock>
  <contentBlock ix="644">
    <textBlock ix="0">-- hur påverkas sundet i strömförändringar?''</textBlock>
  </contentBlock>
  <contentBlock ix="645">
    <textBlock ix="0">I propositionen ges inga svar på dessa frågor.</textBlock>
  </contentBlock>
  <contentBlock ix="646">
    <textBlock ix="0">Till det pågående bygget av Stora Bältbron tas stora mängder grus, bergkross, från Bornholm. Varifrån skall materialet till Öresundsbron tas? Tillverkning av betong, som det här rör sig om, kräver dessutom en viss bestämd kvalitet av grus.</textBlock>
  </contentBlock>
  <contentBlock ix="647">
    <textBlock ix="0">Sveriges Geologiska Undersökning (SGU) har genom generaldirektör Jan Olof Carlsson och särskilt genom första statsgeolog Bertil Ringberg skrivit till kommunikationsdepartementet den 31</textBlock>
    <textBlock ix="1">maj 1989 och påtalat att en grushushållningsplan måste antas innan man beslutar om en</textBlock>
    <textBlock ix="2">Öresundsbro. Det är inte bara själva brobygget som kräver enorma mängder, utan också den förväntade ökningen av bostäder och industrier samt inte minst den nödvändiga utbyggnaden av infrastrukturen. Följderna av denna exploatering kan inte överblickas. SGU gör en del kommentarer till detta. Jag behöver inte gå in ytterligare på dem.</textBlock>
    <textBlock ix="3">Jag tycker att man kunde ha begärt att få svar på de här frågorna innan man beslutar om bron.</textBlock>
  </contentBlock>
  <contentBlock ix="648">
    <textBlock ix="0">Östersjön är redan i dag illa ute och räddningskonferenserna avlöser varandra. Ofta är huvudtalarna vid dessa konferenser samma personer som nu är beredda att bygga en</textBlock>
    <textBlock ix="1">Öresundsbro, med alla de frågetecken det innebär om konsekvenser för Östersjön.</textBlock>
  </contentBlock>
  <contentBlock ix="649">
    <textBlock ix="0">I propositionen sägs att vattengenomströmningen i sundet skall förbli oförändrad genom att muddring företas i anslutning till brobygget, den s.k. nolllösningen. Uttalandet bygger på den undersökning</textBlock>
    <textBlock ix="1">Öresundsdelegationen låtit SMHI göra. Denna undersökning är dock enbart att betrakta som ett pilotprojekt och säger ingenting om hur det verkligen kommer att bli. Den ansvarige för SMHIs undersökning, oceanograf Jonny Svensson, varnade själv vid ett seminarium om Öresundsbron så sent som den 11 april i år för miljökonsekvenserna i Öresund och Östersjön. En fast förbindelse över Öresund leder enligt Jonny</textBlock>
    <textBlock ix="2">Svensson, till varaktiga miljökonsekvenser antingen för Östersjön eller för Öresund. Det går inte att undvika att miljön skadas i ett av områdena.</textBlock>
    <textBlock ix="3">Det är möjligt både tekniskt och ekonomiskt att genomföra utgrävningar och muddringar i</textBlock>
    <textBlock ix="4">Öresund, så att man når en noll-lösning för</textBlock>
    <textBlock ix="5">Östersjön, menar Jonny Svensson, men det ger både tillfälliga och varaktiga förändringar i sundet.</textBlock>
    <textBlock ix="6">Stora muddringsarbeten leder till kraftig uppgrumling av vattnet, och permanenta bottenförändringar påverkar fiskens fortplantning och ynglens överlevnad.</textBlock>
  </contentBlock>
  <contentBlock ix="650">
    <textBlock ix="0">Jonny Svensson fortsätter i en artikel som har publicerats i Helsingborgs Dagblad:</textBlock>
  </contentBlock>
  <contentBlock ix="651">
    <textBlock ix="0">''I den proposition regeringen lagt fram för riksdagen om en fast Öresundsförbindelse behandlas remissinstansernas svar summariskt och ger ibland en direkt missvisande bild av deras synpunkter.</textBlock>
  </contentBlock>
  <contentBlock ix="652">
    <textBlock ix="0">Man skulle kunna säga att de som skrivit propositionen citerat remissvaren som 'fan läser bibeln'''.</textBlock>
  </contentBlock>
  <contentBlock ix="653">
    <textBlock ix="0">I regeringens proposition står helt enkelt att SMHI</textBlock>
    <textBlock ix="1">anser att utredningsförslaget att bygga den fasta förbindelsen så att strömningarna genom Öresund går oförhindrade ur oceanografisk synvinkel är tillfredsställande. Punkt och slut.</textBlock>
  </contentBlock>
  <contentBlock ix="654">
    <textBlock ix="0">I sin rapport skriver Jonny Svensson att det är ofrånkomligt att en fast förbindelse över Öresund ger varaktiga konsekvenser för miljön. Han påpekar att den prognos som han har gjort, för hur en fast förbindelse kan utformas så att vattengenomströmningarna inte störs, är en rent teoretisk produkt, och att han inte kan ge några som helst garantier för att den håller i en praktisk prövning. Det är bl.a. Jonny Svenssons rapporter regeringen har använt som underlag för propositionen. Det är alltså rapporter som inte ens forskaren som tagit fram dem anser ha någon större tillförlitlighet. Mycket av det som Jonny Svensson har sagt har dessutom i andra sammanhang professorn i marinekologi vid Stockholms universitet, Bengt-Owe Jansson, uttryckt på liknande sätt.</textBlock>
  </contentBlock>
  <contentBlock ix="655">
    <textBlock ix="0">Jonny Svensson fortsätter: Det hade varit önskvärt om regeringen också tagit med de negativa svaren.</textBlock>
    <textBlock ix="1">Regeringen föreslår i propositionen att riksdagen godkänner det avtal som Sverige den 23 mars ingick med Danmark, om en fast förbindelse över</textBlock>
    <textBlock ix="2">Öresund. Den information som riksdagsledamöterna får i propositionen skall de grunda sitt ställningstagande på då de i riksdagen skall godkänna -- eller förkasta -- avtalet.</textBlock>
  </contentBlock>
  <contentBlock ix="656">
    <textBlock ix="0">Jag hoppas riksdagsmännen läser också övrigt material i frågan, kommenterar Jonny Svensson, och påpekar att propositionen inte direkt är någon objektiv sammanställning. Mycket av regeringens handlande hängs upp på Jonny Svenssons utredning. Han varnar själv för de ställningstaganden som regeringen gör och för havskonsekvenserna i händelse av en Öresundsbro.</textBlock>
  </contentBlock>
  <contentBlock ix="657">
    <textBlock ix="0">Om salthalten i Östersjön förändras, även med delar av promille, påverkas de växter och djur som lever där. Östersjön är jordens största brackvattenhav. De organismer som lever där lever alla på marginalen av vad de tål i form av låg eller hög salthalt. De är med andra ord en samling av saltvattens- resp. sötvattensorganismer som anpassat sig till Östersjöns låga salthalt. Därför går det inte heller att muddra i Öresund så att inflödet av saltvatten till Östersjön blir högre än normalt.</textBlock>
    <textBlock ix="1">Detta är lika förödande som att minska saltvatteninflödet.</textBlock>
  </contentBlock>
  <contentBlock ix="658">
    <textBlock ix="0">När det gäller muddringen har det inte heller sagts var muddringsmassorna skall läggas. Man konstaterar i Öresundsledningen att de stora mängder muddermassor som här är aktuella är svåra att finna lämpliga deponeringsplatser för i</textBlock>
    <textBlock ix="1">Öresund, man tar inte ställning till var de skall deponeras. Det rör sig om flera miljoner kubikmeter schaktmassor av tvetydigt innehåll med tanke på den belastning sundet under många år har utsatts för.</textBlock>
  </contentBlock>
  <contentBlock ix="659">
    <textBlock ix="0">Herr talman! En bro över Öresund är i sig en uppmuntran till ökade transporter i</textBlock>
    <textBlock ix="1">Skåneregionen. Det är de flesta forskare överens om. Men Öresundsdelegationen räknar i sina kalkyler inte med någon ökning av biltrafiken.</textBlock>
  </contentBlock>
  <contentBlock ix="660">
    <textBlock ix="0">Man räknar bara med en omfördelning av redan befintlig trafik. Detta har inget som helst stöd naturvetenskapligt sett, säger Bengt Nihlgård, som är docent vid växtekologiska institutionen i Lund.</textBlock>
  </contentBlock>
  <contentBlock ix="661">
    <textBlock ix="0">Alla beräkningar som gjorts förutsätter att bron inte kommer att påverka samhället som sådant, säger Bengt Nihlgård. Han anser att man, både samhällsekonomiskt och konsekvensmässigt, borde ta fasta på effekterna av trafiklösningsingrepp som gjorts i andra länder.</textBlock>
  </contentBlock>
  <contentBlock ix="662">
    <textBlock ix="0">Det finns en engelsk forskare som menar att det är helt absurt att utredningarna ser ut som de gör.</textBlock>
    <textBlock ix="1">Miljömässigt konstaterar man bara effekten av trafiken över själva bron. De borde skämmas över att lägga fram ett sådant material.</textBlock>
  </contentBlock>
  <contentBlock ix="663">
    <textBlock ix="0">Den engelske forskaren har tittat på hur olika broprojekt i Europa har påverkat de orter där brofästen finns.</textBlock>
  </contentBlock>
  <contentBlock ix="664">
    <textBlock ix="0">Biltrafiken i regionen kommer att öka fem eller sex gånger jämfört med dagens trafik om bron byggs, förutspår Bengt Nihlgård.</textBlock>
  </contentBlock>
  <contentBlock ix="665">
    <textBlock ix="0">Bengt Nihlgård pekar också på ett argument som inte har kommit fram tidigare: I Skåne finns</textBlock>
    <textBlock ix="1">Sveriges bästa åkerjordar.</textBlock>
  </contentBlock>
  <contentBlock ix="666">
    <textBlock ix="0">Ett av målen med att bygga bron är ju att stimulera industriell etablering i regionen.</textBlock>
  </contentBlock>
  <contentBlock ix="667">
    <textBlock ix="0">Nihlgård menar att det ur samhällsekonomisk synvinkel är helt fel att fortsätta att exploatera jordbruksmark, som långsiktigt är den mest värdefulla i landet, i industriella syften.</textBlock>
  </contentBlock>
  <contentBlock ix="668">
    <textBlock ix="0">Med bro och nyetableringar binder man sig vid att inte bruka denna jord. De långsiktiga samhällsekonomiska konsekvenserna har ingen tänkt på.</textBlock>
  </contentBlock>
  <contentBlock ix="669">
    <textBlock ix="0">För att spara tid åt kammaren avstår jag från att återge mycket av det som Bengt Nihlgård har sagt. I</textBlock>
    <textBlock ix="1">stället skall jag gå vidare med någonting annat. Den som är intresserad kan ta del av vad denne på många områden utomordentligt kunnige man har att säga.</textBlock>
  </contentBlock>
  <contentBlock ix="670">
    <textBlock ix="0">Jag går så över till att tala om vad Göran Petersson säger. Han är verksam vid Göteborgs universitet.</textBlock>
    <textBlock ix="1">Han talar bl.a. om de gränsvärden som myndigheterna sätter upp för exempelvis bilavgaser. Vidare pekar han på att man för bara tio år sedan såg benspyrener och andra aromatiska kolväten som den farligaste gruppen av ämnen i avgaser. Men sedan dess har forskarna funnit att både dioxiner och nitroareaner -- i många fall ämnen som är extremt giftiga för arvsmassan --</textBlock>
    <textBlock ix="2">innebär betydligt större problem.</textBlock>
  </contentBlock>
  <contentBlock ix="671">
    <textBlock ix="0">Mot den bakgrunden är det viktigt att inse, menar</textBlock>
    <textBlock ix="1">Göran Petersson, att våra kunskaper om vilka hälsofarliga ämnen bilavgaser innehåller är fragmentariska och att de flesta farligheterna ännu inte har identifierats.</textBlock>
  </contentBlock>
  <contentBlock ix="672">
    <textBlock ix="0">Mycket av den aktuella forskningen på området visar att bilavgaserna spelar en betydande roll för om allergier och astma skall bryta ut eller inte.</textBlock>
    <textBlock ix="1">Även allergier mot naturliga ämnen drabbar alltfler barn i dag.</textBlock>
  </contentBlock>
  <contentBlock ix="673">
    <textBlock ix="0">Forskningsresultat visar att om barn och blivande mödrar inte utsattes för bilavgaser, skulle allergier heller inte bryta ut. Vår inandning av avgaser påverkar också immunförsvaret. Om man ofta har luftvägsinfektioner är det ett tidigt tecken på skador.</textBlock>
  </contentBlock>
  <contentBlock ix="674">
    <textBlock ix="0">Med detta lämnar jag miljön, eftersom jag också vill hinna säga några ord om Scan Link-konsortiets verksamhet i Köpenhamn, som startades strax före mitten av 80-talet.</textBlock>
  </contentBlock>
  <contentBlock ix="675">
    <textBlock ix="0">Det var Per G Gyllenhammar som i början av 80-</textBlock>
    <textBlock ix="1">talet tog initiativ till Scan Link-konsortiet.</textBlock>
    <textBlock ix="2">Verksamheten påbörjades 1983--1984 i</textBlock>
    <textBlock ix="3">Köpenhamn och avslutades för ungefär ett halvår sedan. Konsortiets verksamhet gick ut på att se till att politikerna i Danmark och Sverige fattade, enligt konsortiets uppfattning, rätt beslut om en</textBlock>
    <textBlock ix="4">Öresundsbro.</textBlock>
  </contentBlock>
  <contentBlock ix="676">
    <textBlock ix="0">Förut var Per G Gyllenhammar och de andra herrarna i Roundtable of European Industrialists en av näringslivets tyngsta påtryckargrupper i</textBlock>
    <textBlock ix="1">Europa. 1984 började man jobba för Scandinavian</textBlock>
    <textBlock ix="2">Link, och därmed för bl.a. en bro över Öresund.</textBlock>
  </contentBlock>
  <contentBlock ix="677">
    <textBlock ix="0">En bro var viktig. Tunnel för tåg var aldrig något alternativ för dessa herrar. Sedan dess har ett koppel av mäktiga människor med Köpenhamn som centrum arbetat på heltid med att övertyga politikerna i Sverige och Danmark. Volvo lånade ut sina direktörer Johan Hallenberg och Bo Ekman. I</textBlock>
    <textBlock ix="1">det sällskapet har man aldrig stuckit under stol med att man betalat ut mycket pengar för att påverka politiker och folkopinioner i ''rätt'' riktning.</textBlock>
  </contentBlock>
  <contentBlock ix="678">
    <textBlock ix="0">Näringslivet -- Volvo och Saab -- har finansierat</textBlock>
    <textBlock ix="1">Scan Link-konsortiets verksamhet i Köpenhamn.</textBlock>
    <textBlock ix="2">Hur mycket pengar det rör sig om vet ingen. Den lägsta summa som nämns är 20 milj., men vissa källor talar om mångdubbelt större insatser.</textBlock>
    <textBlock ix="3">Konsortiets uppgift har varit att genom lobbyverksamhet påverka politikerna att fatta beslut om en Öresundsbro.</textBlock>
  </contentBlock>
  <contentBlock ix="679">
    <textBlock ix="0">Scan Link-konsortiet har haft en enastående framgång med sin lobbyverksamhet. Näringslivet behöver inte riskera en enda krona för att denna del av Scandinavian Link skall bli verklighet. Sverige och Danmark bjuder på hela tillkomsten av</textBlock>
    <textBlock ix="1">Öresundsbron.</textBlock>
  </contentBlock>
  <contentBlock ix="680">
    <textBlock ix="0">Varför vill då Volvo, till varje pris, att den här trafikleden genom hela Europa byggs i expresstempo? Naturligtvis är svaret att man är rädd för en lagstiftning som försvårar tung lastbilstrafik.</textBlock>
  </contentBlock>
  <contentBlock ix="681">
    <textBlock ix="0">Genom att staterna investerar i dyrbar infrastruktur är det inte möjligt att lagstifta om inskränkningar av den tunga lastbilstrafiken.</textBlock>
  </contentBlock>
  <contentBlock ix="682">
    <textBlock ix="0">Den lobbyverksamhet som har bedrivits genom</textBlock>
    <textBlock ix="1">Scan Link-konsortiet har satt hela den demokratiska processen ur spel. Exakt hur det har gått till är inte alldeles lätt att veta. Men det hela har skötts med stor skicklighet och med fullständig framgång. Det är ett faktum.</textBlock>
  </contentBlock>
  <contentBlock ix="683">
    <textBlock ix="0">Avslutningsvis: Det kan inte vara någon hemlighet för någon hur många osäkerhetsfaktorer beträffande konsekvenserna av en Öresundsbro som finns. Trots det vill en majoritet bygga bron.</textBlock>
    <textBlock ix="1">Insatsen kan vara hög i form av utslagning av djuroch växtliv i Skåne, Östersjön och Öresund. Det är som att syssla med rysk roulett -- man hoppas och tror. Insatsen är ungefär densamma.</textBlock>
  </contentBlock>
  <contentBlock ix="684">
    <textBlock ix="0">Herr talman! Jag yrkar bifall till reservation nr 2, som väl tillfredsställer mitt motionsyrkande om avslag.</textBlock>
  </contentBlock>
  <contentBlock ix="685">
    <textBlock ix="0">Anf. 41 BERTIL PERSSON (m) replik:</textBlock>
  </contentBlock>
  <contentBlock ix="686">
    <textBlock ix="0">Herr talman! Kjell-Arne Welin påstår att jag är osaklig. Som exempel anför han detta med att man inte har löst problemen i Helsingborg. Sedan sade han att isskruvningen runt bron skulle bli ett mycket stort problem. Det var just bl.a.</textBlock>
    <textBlock ix="1">isproblemen i sundet mellan Malmö och</textBlock>
    <textBlock ix="2">Köpenhamn som jag menade skapar en del av de stora problemen som finns med regulariteten och turtätheten i trafiken mellan de stora städer som bron alltså skall förbinda med varandra. Därför behövs bron.</textBlock>
  </contentBlock>
  <contentBlock ix="687">
    <textBlock ix="0">Att ha växtekologen Bengt Nihlgård som trafikexpert vittnar om hur Kjell-Arne Welin tänker när han väljer experter.</textBlock>
  </contentBlock>
  <contentBlock ix="688">
    <textBlock ix="0">Anf. 42 KJELL-ARNE WELIN (fp) replik:</textBlock>
  </contentBlock>
  <contentBlock ix="689">
    <textBlock ix="0">Herr talman! Bertil Persson gav i sitt anförande mycket klara besked om att trafiksituationen när det gäller förbindelserna mellan Sverige och</textBlock>
    <textBlock ix="1">Danmark inte kan fungera tillfredsställande ifall det är svåra t.ex. väder- eller isförhållanden. Men någon reservation i det sammanhanget talas det inte om i Bertil Perssons anförande. Det är det som jag har reagerat på. Dessutom finns det många andra felaktigheter där.</textBlock>
  </contentBlock>
  <contentBlock ix="690">
    <textBlock ix="0">Icke en enda dag går färjorna mellan Helsingborg och Helsingör ens i stort sett enligt tidtabellen. Att hävda någonting annat innebär att man säger fullständigt felaktiga saker. Man har fullständigt felaktiga argument för byggandet av en bro. Tror man att det som Bertil Persson säger är sant, kan man, naturligtvis, få oss andra att tro att det är väldigt viktigt att bygga en bro. Men man vet att situationen är en helt annan, att trafiken mellan</textBlock>
    <textBlock ix="1">Sverige och Danmark alltid med nuvarande trafiksystem går utan några som helst inskränkningar när det gäller de naturliga vägarna norrifrån över till Danmark. Att kommunikationerna är sämre mellan Malmö och</textBlock>
    <textBlock ix="2">Köpenhamn beror naturligtvis på att det inte är den naturliga vägen till Danmark när man kommer norrifrån, från Sverige. Nu tänker man alltså se till att vi får trafikvägar som inte är naturliga. I stället får vi onaturliga trafikvägar. På det viset skall man få fram ett beslut om ett byggande av en bro.</textBlock>
  </contentBlock>
  <contentBlock ix="691">
    <textBlock ix="0">Anf. 43 BERTIL PERSSON (m) replik:</textBlock>
  </contentBlock>
  <contentBlock ix="692">
    <textBlock ix="0">Herr talman! Om Kjell-Arne Welin tror att den naturliga vägen mellan Lunds universitet och</textBlock>
    <textBlock ix="1">Köpenhamn/Roskildes universitet går via</textBlock>
    <textBlock ix="2">Helsingborg, ber jag kammaren om ursäkt för att jag måste säga att han har fel.</textBlock>
  </contentBlock>
  <contentBlock ix="693">
    <textBlock ix="0">Anf. 44 KJELL-ARNE WELIN (fp) replik:</textBlock>
  </contentBlock>
  <contentBlock ix="694">
    <textBlock ix="0">Herr talman! Jag trodde att Bertil Persson lyssnade på vad jag sade. Jag sade nämligen att det för norrifrån, från Sverige, kommande trafik som skall till Danmark är naturligt att köra via Helsingborg--</textBlock>
    <textBlock ix="1">Helsingör. Åsikten att det finns behov av bättre trafikvägar mellan Malmö och Köpenhamn finns det kanske ett visst fog för. Men de trafikvägar som efterfrågas finns faktiskt i dag.</textBlock>
  </contentBlock>
  <contentBlock ix="695">
    <textBlock ix="0">Andre vice talmannen anmälde att Bertil Persson anhållit att till protokollet få antecknat att han inte ägde rätt till ytterligare replik.</textBlock>
  </contentBlock>
  <contentBlock ix="696"/>
  <contentBlock ix="697">
    <textBlock ix="0">Anf. 45 Tredje vice talman BERTIL FISKESJÖ</textBlock>
    <textBlock ix="1">(c):</textBlock>
  </contentBlock>
  <contentBlock ix="698">
    <textBlock ix="0">Herr talman! Jag instämmer i Kjell-Arne Welins alldeles utmärkta och kunskapsspäckade anförande. Jag kan inte finna att jag på någon punkt har en avvikande mening gentemot vad han anförde. Jag vill också instämma i det anförande som tidigare har hållits av Elving Andersson för centerns del. Det börjar bli sent på dagen. Mycket är sagt och jag skall för den skull begränsa mitt anförande.</textBlock>
  </contentBlock>
  <contentBlock ix="699">
    <textBlock ix="0">Det brukar rätt ofta sägas att vi som är emot en bilbro över Öresund är isolationister och rädda för kontakter över gränserna. Det har förekommit antydningar om sådant även i dag. Det är ett skamgrepp, som man tar till när man inte klarar den sakliga argumentationen.</textBlock>
  </contentBlock>
  <contentBlock ix="700">
    <textBlock ix="0">Jag gillar danskar. Jag gillar över huvud taget att träffa människor från andra länder. Jag har rest mycket och jag gillar att resa. Jag tycker det är viktigt att vi bygger ut kontakterna över gränserna.</textBlock>
    <textBlock ix="1">Det är utvecklande. Det är lärorikt och nödvändigt.</textBlock>
    <textBlock ix="2">Men detta har ingenting att göra med vad man tycker om en bilbro över Öresund.</textBlock>
  </contentBlock>
  <contentBlock ix="701">
    <textBlock ix="0">Jag anser att hela broprojektet är en slags farfarsdröm. Man har fastnat i det som sågs såsom något positivt och framstegsvänligt på 1950- och</textBlock>
    <textBlock ix="1">1960-talen, och man har inte upptäckt att man har blivit förbisprungen av tiden och tekniken. Man har inte upptäckt att helt andra problem nu pockar på sin lösning än frågan hur man på snabbaste sätt skall kunna ta en bil från en punkt till en annan.</textBlock>
    <textBlock ix="2">Man har inte upptäckt att Europakartan har förändrats under senare år, politiskt, kommersiellt och trafiktekniskt. Det är således broförespråkarna som är mossbelupna och efter sin tid och inte vi som är emot bron. Det är vi som lever i nutiden och försöker planera för framtiden på ett i vidaste mening rationellt och framsynt sätt.</textBlock>
  </contentBlock>
  <contentBlock ix="702">
    <textBlock ix="0">Jag har varit med om många beslut här i riksdagen då delar av beslutet och delar av beslutsunderlaget på goda grunder har kunnat ifrågasättas. Jag kan inte erinra mig någon fråga av större omfattning i vilken samtliga angivna förutsättningar på goda grunder starkt har kunnat ifrågasättas. Men så är det med den fråga som riksdagsmajoriteten nu tydligen är beredd att fatta beslut om.</textBlock>
  </contentBlock>
  <contentBlock ix="703">
    <textBlock ix="0">Riksdagsmajoriteten tar ett stort ansvar. Jag hoppas att man åtminstone tror sig ha full insikt i vad man gör. Att handla i god tro är ju från moralisk synpunkt alltid en ursäkt, även om den är bräcklig.</textBlock>
  </contentBlock>
  <contentBlock ix="704">
    <textBlock ix="0">De restriktioner som jag har ålagt mig här tillåter inte att jag går in i detalj på de invändningar som finns mot propositionen och utskottets förslag.</textBlock>
    <textBlock ix="1">Mycket har redan sagts av tidigare kunniga debattörer.</textBlock>
  </contentBlock>
  <contentBlock ix="705">
    <textBlock ix="0">Utskottsbetänkandet är mycket tunt för att gälla en så här stor fråga och innehåller egentligen ingen självständig prövning. Beredningen har diskuterats tidigare. Den har varit mycket märklig. Den utfrågning av särskild expertis som utskottet borde ha anordnat fick vi anordna genom ett partiinitiativ.</textBlock>
    <textBlock ix="1">Det gjorde vi. Det var mycket intressant. Vad som sades där borde ha kommit samtliga utskottsledamöter till del, men de flesta var alltså inte där.</textBlock>
  </contentBlock>
  <contentBlock ix="706">
    <textBlock ix="0">Samtliga de högt kvalificerade vetenskapsmän som vi fick tillfälle att höra vid denna hearing vände tummen ner för projektet. I dagens nummer av</textBlock>
    <textBlock ix="1">Dagens Nyheter går elva mycket kvalificerade vetenskapsmän, de bästa vi har i riket inom t.ex.</textBlock>
    <textBlock ix="2">marinbiologi, direkt emot broprojektet och uppmanar riksdagens ledamöter att rösta nej. Den verkliga expertisen står således på vår sida. Men denna expertis viftar tydligen majoriteten sorglöst och sorgligt nog bort.</textBlock>
  </contentBlock>
  <contentBlock ix="707">
    <textBlock ix="0">Det förefaller mig litet egendomligt att samma personer, vilka i andra sammanhang ofta säger att vi verkligen skall suga till oss vad som finns inom den vetenskapliga världen och vilka i vanliga fall har mycket stor respekt för vad man kommer fram till genom kvalificerad forskning, just i denna fråga väljer att fullständigt nonchalera den expertis som vi har. Det är en mycket märklig psykologisk process som måste ha ägt rum hos dessa människor.</textBlock>
  </contentBlock>
  <contentBlock ix="708">
    <textBlock ix="0">Herr talman! Så kortfattat om några mera konkreta invändningar mot broprojektet. När det gäller den internationella aspekten redogjorde Kjell-Arne</textBlock>
    <textBlock ix="1">Welin för den ganska utförligt. Utskottet säger --</textBlock>
    <textBlock ix="2">och stöttar sig därvidlag på ett uttalande från majoriteten i utrikesutskottet -- att brobygget såsom det skisserats är helt förenligt med 1887 års</textBlock>
    <textBlock ix="3">Öresundstraktat om fri sjöfart genom sundet och den nordiska miljökonventionen av år 1974. Jaså --</textBlock>
    <textBlock ix="4">är man beredd att utbrista. Hur vet man det? Var finns någon redovisning av konsultationerna med</textBlock>
    <textBlock ix="5">Östersjöstaterna?</textBlock>
  </contentBlock>
  <contentBlock ix="709">
    <textBlock ix="0">Vad gäller andra projekt -- det nämnde också Kjell-</textBlock>
    <textBlock ix="1">Arne Welin -- har det visat sig att det kan bli mycket bråk. Finland bråkar med Danmark inför den internationella domstolen i Haag om Stora Bältetprojektet. Jag skall inte gå närmare in på det, men liknande bekymmer kan uppkomma i samband med projektet över Öresund. Det har uppfattats som en intern svensk-dansk affär, och några seriösa resonemang om trafikföring och miljöeffekter med staterna runt Östersjön i denna fråga har jag inte kunnat upptäcka. Så självgoda, ärade ledamöter, borde vi inte vara. Det kan komma surt efter.</textBlock>
  </contentBlock>
  <contentBlock ix="710">
    <textBlock ix="0">Till detta kommer att de allra senaste beräkningarna visar att man ur ren sjösäkerhetssynpunkt tydligen inte kan bygga bron som man tänkt sig. Större båtar kan helt enkelt inte mötas inom det utrymme som den beräknade brospannen ger. Om man förlänger avståndet mellan brospannen på det sätt som säker sjöfart kräver, riskerar man tydligen att knäcka bron om t.ex. två tåg möts på bron mellan spannen. När regeringens broexpert tillfrågades i en tidning om man kan ha så långt mellan brospannen som 500</textBlock>
    <textBlock ix="1">meter, vilket analytikerna menar krävs för säker sjötrafik, sade han att han inte kunde svara på frågan. Kan ni, ärade ledamöter i trafikutskottets majoritet, svara på den frågan? Det kan ni tydligen, om man skall gå efter det beslut som ni nu vill förföra riksdagen till.</textBlock>
  </contentBlock>
  <contentBlock ix="711">
    <textBlock ix="0">Kostnaderna har också berörts utförligt tidigare.</textBlock>
    <textBlock ix="1">De siffror som nämns i propositionen och i utskottsbetänkandet stannar vid 10--12 miljarder.</textBlock>
    <textBlock ix="2">Jag refererar till Naturskyddsföreningen -- jag skulle kunna referera till många andra -- som har gjort beräkningar vilka visar att det kan komma att röra sig om mångdubbelt så stora belopp. 50</textBlock>
    <textBlock ix="3">miljarder i 1990 års penningvärde har nämnts. Om jag inte hade vetat att kommunikationsministern är nykterist, skulle jag ha föreslagit ett vad om en flaska mycket god konjak att det kommer att bli</textBlock>
    <textBlock ix="4">Naturskyddsföreningen som närmast kommer att få rätt när det hela har genomförts.</textBlock>
  </contentBlock>
  <contentBlock ix="712">
    <textBlock ix="0">Jag har den stora förmånen att bo i Lund, vilket jag verkligen betraktar som en stor förmån, närmast ett privilegium. Det gör att jag också vet -- och det är det verkligt negativa -- hur trafiksituationen ser ut i området. Det är vårt stora problem i det område där jag bor. Redan nu är det mycket trångt på vägarna. Vissa tider på dygnet är det långa köer på t.ex. motorvägen mellan Lund och Malmö, vilket ibland gjort att jag varit på vippen att komma för sent till Sturup och riksdagen. Det hade naturligtvis varit en stor olycka.</textBlock>
  </contentBlock>
  <contentBlock ix="713">
    <textBlock ix="0">Om den ökade biltrafik -- som alla lönsamhetskalkyler förutsätter -- skall komma fram, innebär detta att man måste bygga mycket och stort. Jag föreställer mig att man måste bygga ytterligare en motorväg mellan Malmö och Lund som sträcker sig en god bit norröver -- hur nu ett motorvägsbygge skall gå till i detta tätbygda område, vars främsta problem är trafiken. Och jag har bara antytt en del av de anslutningsproblem som måste lösas och som för sin lösning kommer att kosta stora summor.</textBlock>
  </contentBlock>
  <contentBlock ix="714">
    <textBlock ix="0">Symtomatiskt är att i ett skede, som jag mycket väl minns, av debatten om beslutsordningen gick företrädare för storfinans och banker i Skåne käckt ut och försäkrade att finansieringen inte skulle bli något problem. Det skulle man minsan klara på privat väg utifrån rent företagsekonomiska kalkyler. Dessa flotta erbjudanden har nu helt tystnat. Det är nog klokt. Nu är det de båda staterna som ytterst skall stå för den ekonomiska garantin. Även om man säger att detta inte skall belasta skattebetalarna, är det klart att i slutledet belastar alla kostnader på ett eller annat sätt medborgarna.</textBlock>
  </contentBlock>
  <contentBlock ix="715">
    <textBlock ix="0">När det gäller trafikföreningen måste man fråga sig varför man nu skall satsa på att föra även den trafik som skall till mellersta och östra delen av Europa över västra Skåne och Danmark. Det är ju -- som så många har framhållit -- en alldeles onödig, dum och kostsam omväg, oavsett om det gäller personbilar, långtradare eller tåg. Raka spåret till stora delar av kontinenten går ju faktiskt rakt söder- eller öster ut, om man nu skall gå efter den karta som ändå gäller. En målveten satsning på sjöfarten är således redan från ren trafikföringssynpunkt det mest rationella. Vad vi behöver är en solfjäder av goda förbindelser över</textBlock>
    <textBlock ix="1">Östersjön.</textBlock>
  </contentBlock>
  <contentBlock ix="716">
    <textBlock ix="0">Det förvånar mig att man är så benägen att rent allmänt bortse ifrån de trängselproblem som vi redan har i trafiken i västra Skåne, i Danmark och i stora delar av Europa. Bilarna kommer helt enkelt inte fram. Man står i kö överallt. Att i det läget som en framtidssatsning satsa på ökad biltrafik förefaller inte särskilt begåvat.</textBlock>
  </contentBlock>
  <contentBlock ix="717">
    <textBlock ix="0">Miljön är naturligtvis den mest ödesdigra frågan.</textBlock>
    <textBlock ix="1">Den har också många olika aspekter. En del har jag redan tangerat. Vi tål helt enkelt inte mer föroreningar i västra Skåne. Vi är värst utsatta i landet som helhet. Enligt bl.a. den undersökning som tidigare omnämnts dör t.o.m. bokskogen. Vi kan alltså inte ta ansvar för ytterligare belastning.</textBlock>
    <textBlock ix="2">Tvärtom måste utsläppen drastiskt reduceras om natur och människor skall kunna leva vidare i denna fina del av vårt fosterland. Broprojektet innebär enligt min mening -- om det fullföljs -- en fullständigt oansvarig ökad belastning. Hur man kan se detta som ett framsteg är för mig svårt att förstå.</textBlock>
  </contentBlock>
  <contentBlock ix="718">
    <textBlock ix="0">Vi har självfallet ansvar också för miljön i havet, för miljön i sundet och i Östersjön. Vi vet att stora delar av sundet och av Östersjön redan är döende eller har dött. Att med öppna ögon bidra till att ytterligare påskynda den pågående processen borde ingen känna någon större stolthet över. Vår ambition borde i stället vara att inte sky några ansträngningar för att sund och hav skall ha någon chans att bli friska igen.</textBlock>
  </contentBlock>
  <contentBlock ix="719">
    <textBlock ix="0">Herr talman! En framstående finansman sade enligt ett tidningsreferat för något år sedan att det enda begripliga motivet för det enorma kapitalslöseri som bron innebar var att några skånska direktörer skulle kunna åka limosin direkt till Kastrup. Den fråga som riksdagen nu har att ta ställning till är om detta är ett tillräckligt motiv för att bifalla trafikutskottets majoritetsförslag. Det tycker inte jag, särskilt inte som det redan nu är mycket enkelt att med stor snabbhet komma till</textBlock>
    <textBlock ix="1">Kastrup. Det kan t.o.m. tänkas att det blir betydligt svårare om bron byggs och bilköerna tätnar.</textBlock>
  </contentBlock>
  <contentBlock ix="720">
    <textBlock ix="0">Herr talman! Jag ber att få instämma i det yrkande som framställts av Elving Andersson.</textBlock>
  </contentBlock>
  <contentBlock ix="721">
    <textBlock ix="0">Anf. 46 ANDRE VICE TALMANNEN:</textBlock>
  </contentBlock>
  <contentBlock ix="722">
    <textBlock ix="0">Jag får meddela att anslag nu har satts upp om att detta sammanträde skall fortsätta efter kl. 19.00.</textBlock>
  </contentBlock>
  <contentBlock ix="723">
    <textBlock ix="0">Anf. 47 ANNIKA ÅHNBERG (v):</textBlock>
  </contentBlock>
  <contentBlock ix="724">
    <textBlock ix="0">Herr talman! Det finns kunskap som är svår att ta till sig. Även om man ser siffrorna i svart på vitt kan det vara ouppnåeligt att förstå innebörden. Att</textBlock>
    <textBlock ix="1">100 000 km2 av bottnarna i Östersjön och Kattegatt är döda, utan liv är en sådan kunskap som det måste vara svårt för väldigt många att ta till sig, för har man gjort det, måste man också handla.</textBlock>
  </contentBlock>
  <contentBlock ix="725">
    <textBlock ix="0">100 000 km2, det är 35 % av bottenytan i dessa områden. Vi vet alla att läget för Östersjön är kritiskt. Belastningen av föroreningar från många tillflöden är stor. Vi vet också att många arter av växter och djur i Östersjön är akut hotade. Torsken är en av dessa arter. Den är för sin reproduktion beroende av hög salt- och syrehalt.</textBlock>
  </contentBlock>
  <contentBlock ix="726">
    <textBlock ix="0">Jag måste säga att det förvånar mig att folkpartiet, som i jordbruksutskottet så varmt värnat om torskbeståndet i Östersjön och som känt sig föranlåten att reservera sig och begära att ytterligare åtgärder måste vidtas för att rädda torskbeståndet i Östersjön inte har kommit på tanken att man själv kunde göra en viktig insats här, nämligen att säga nej till bron över Öresund.</textBlock>
  </contentBlock>
  <contentBlock ix="727">
    <textBlock ix="0">Östersjön är ett grunt innanhav med bräckt vatten.</textBlock>
    <textBlock ix="1">Vattnet har låg temperatur, låg salthalt och låg syrehalt. Detta vatten delas i skikt med olika salthalt. Skikten blandas inte. De övre skikten lägger sig som ett lock över de undre. Det är bara vid vissa speciella temperatur- och vindförhållanden som det kan bli en vattenomsättning och inströmning av nytt syre- och saltrikt vatten till Östersjön. Det är detta vattenutbyte som nu hotas av brobygget.</textBlock>
  </contentBlock>
  <contentBlock ix="728">
    <textBlock ix="0">Det har tidigare i debatten talats om att det ligger en båt nedanför slottet, miljökuttern Anton, som är här med en appell från 30 organisationer i länderna runt Östersjön. Appellen vädjar till denna beslutande församling, Sveriges riksdag, att säga nej till brobygget. Miljökuttern Anton har också med sig en modell över Östersjön och de kringliggande områdena. När man betraktar modellen ser man mycket tydligt hur oerhört smala passagerna till Östersjön är, de passager som är nödvändiga för vattenutbytet. När man tittar på denna modell blir det alldeles uppenbart hur oerhört farofyllt det är att bygga den här bron och att också genomföra andra broprojekt som är på gång. Man förstår också att om tillflödena ytterligare begränsas, om passagerna ytterligare krymps måste det innebära en stor fara för</textBlock>
    <textBlock ix="1">Östersjön. Denna fara har också påtalats av många forskare.</textBlock>
  </contentBlock>
  <contentBlock ix="729">
    <textBlock ix="0">Det har sagts i debatten att det finns många utredningar om Öresundsbron, och det är sant, men ändå finns det inte tillräckligt med bevis för att vattenföringen till Östersjön inte kommer att försämras. Alla metertjocka buntar av papper kan inte dölja detta enkla faktum att dessa bevis saknas.</textBlock>
  </contentBlock>
  <contentBlock ix="730">
    <textBlock ix="0">Nyligen debatterade riksdagen miljöpolitiken. Vi kunde då konstatera att när det gäller kväveoxidutsläppen har vi inte en chans att uppnå de av riksdagen tidigare uppsatta målen.</textBlock>
    <textBlock ix="1">Naturvårdsverket konstaterade i sin utredning Luft</textBlock>
    <textBlock ix="2">90 att med de nu beslutade och föreslagna åtgärderna kommer vi bara att uppnå en reduktion av kväveoxidutsläppen med 15 % till slutet av 90-</textBlock>
    <textBlock ix="3">talet. Det behövs en mycket större reduktion.</textBlock>
    <textBlock ix="4">Vägtrafiken står för 49 % av kväveoxidutsläppen i</textBlock>
    <textBlock ix="5">Sverige, och den ger också upphov till utsläpp av kolväten och stoft. En stor och ökande del av koldioxidutsläppen kommer från vägtrafiken.</textBlock>
  </contentBlock>
  <contentBlock ix="731">
    <textBlock ix="0">Kväveutsläppen bidrar i mycket hög grad till markförsurningen. I de södra delarna av vårt land är markförsurningen omfattande. Den leder till att viktiga näringsämnen lakas ur jorden och att giftiga metaller, t.ex. aluminium, frigörs. Vi räknar nu med att var femte gran i vårt land har nedsatt vitalitet, och ökningen går mycket snabbt. Enligt en alldeles färsk utredning från Umeå universitet har ökningen varit 25 % mellan åren 1988 och 1989.</textBlock>
    <textBlock ix="1">Försurningen av skogen, framför allt via marken, är det allra största hotet mot den svenska skogen.</textBlock>
    <textBlock ix="2">Detta är också en sådan kunskap som många väljer att inte ta till sig. Det finns inget annat sätt att hantera dessa problem med vägtrafiken än att välja andra trafiksystem. Det finns inga andra lösningar.</textBlock>
    <textBlock ix="3">Vi måste ta till oss denna insikt och handla utifrån den.</textBlock>
  </contentBlock>
  <contentBlock ix="732">
    <textBlock ix="0">Trafikutskottets majoritet säger trosvisst att utsläppen från biltrafiken på bron blir marginella i förhållande till belastningen i resten av Skåne. Men hur tror utskottets majoritet att bilarna på bron skall komma dit? Kommer de inte igenom resten av</textBlock>
    <textBlock ix="1">Skåne? Och är det inte just själva det faktum att bron kommer att finnas är som drar dem dit? Det är ju uppenbart för var och en att ett sådant påstående är erbarmligt. Det är värdigt en beslutande församling i Grönköping men inte ett utskott i Sveriges riksdag. Det är ju självklart att man, när man beaktar denna bros effekter på miljön, inte får ta hänsyn till enbart utsläppen på bron utan konsekvenserna i vidare mening för trafikföringen som helhet.</textBlock>
  </contentBlock>
  <contentBlock ix="733">
    <textBlock ix="0">Utskottets majoritet säger vidare trosvisst att detta projekt nu skall prövas enligt svensk miljölagstiftning. Men det betyder ju i detta fall att det prövas enligt naturresurslagen, där den sista beslutande instansen är regeringen. Det betyder att de som vill ha detta projekt sedan i sin tur igen skall pröva om det var förenligt med miljön. Vi tycker från vänsterpartiets sida inte att detta är en tillförlitlig process.</textBlock>
  </contentBlock>
  <contentBlock ix="734">
    <textBlock ix="0">Öresundsbron skall utformas med hänsyn till vad som är ekologiskt motiverat, tekniskt möjligt och ekonomiskt rimligt, sägs det vidare. Det är den gamla vanliga visan. Det är så vår miljölagstiftning fungerar. Jag vill återigen referera till den stora miljödebatt som vi nyligen hade i riksdagen. Då var alla partier överens om att denna miljölagstiftning just därför är så bristfällig att den i stället borde bygga på miljökvalitetsnormer. Men miljökvalitetsnormer betyder just att man tittar på vilken belastning i fråga om utsläpp som ett område tål. Och om belastningen ligger över den nivån säger man nej till ytterligare projekt som späder på denna belastning. Och alla partiers företrädare stod här i talarstolen och sade att de ville ha en sådan lagstiftning. Men kan vi då inte förhålla oss till</textBlock>
    <textBlock ix="1">Öresundsbron som om vi hade denna lagstiftning?</textBlock>
    <textBlock ix="2">Då måste vi självfallet säga nej till detta projekt.</textBlock>
  </contentBlock>
  <contentBlock ix="735">
    <textBlock ix="0">Det finns ett utskott här i riksdagen som har som sin uppgift att bereda ärenden ur miljöaspekt, och det är jordbruksutskottet. Jordbruksutskottets majoritet -- jag sitter själv i jordbruksutskottet --</textBlock>
    <textBlock ix="1">har i detta fall frånhänt sig möjligheten att bereda detta ärende för riksdagens del när det gäller miljökonsekvenserna. Jag tycker att det är upprörande. När vi behandlade den frågan i jordbruksutskottet var vi tre partier som protesterade och sade att jordbruksutskottet självfallet måste yttra sig om detta ärende.</textBlock>
    <textBlock ix="2">Folkpartiet var ett av de partier som också tyckte att jordbruksutskottet borde ha yttrat sig. Men trots att jordbruksutskottet inte gjorde det är folkpartisterna nu beredda att fatta beslut här i dag.</textBlock>
    <textBlock ix="3">Jag kan bara tolka detta på ett sådant sätt att det bara var en skenmanöver som folkpartisterna gjorde i jordbruksutskottet. Egentligen tycker de att den prövning som jordbruksutskottet kunde ha gjort är fullkomligt ointressant och att det går precis lika bra att fatta beslut utan denna prövning. Jag tycker att det är upprörande liksom jag tycker att det hyckleri som folkpartisterna i dag har visat upp är upprörande, deras skenbara miljövänlighet. Det går inte att förena ett sant engagemang för miljön med detta brobyggarprojekt. Och hur kan man ta på sitt ansvar att fatta ett så allvarligt beslut utan att miljökonsekvenserna är ordentligt utredda, vare sig innan förslaget kom till riksdagen eller ens av det riksdagsutskott som har ansvaret.</textBlock>
  </contentBlock>
  <contentBlock ix="736">
    <textBlock ix="0">Det har i dag även sagts att detta broprojekt är viktigt som ett framtidsprojekt för att vi skall visa handlingskraft och för att vi skall visa att vi minsann kan fatta beslut i denna församling. Det är väl bra att vi kan fatta beslut. Men det handlar väl inte bara om att fatta beslut. Det måste också handla om att fatta kloka beslut. Och detta är enligt min mening inte ett framtidsinriktat projekt. Det är tvärtom ett föråldrat projekt som hör till en gången tid. Att välja ett framtidsinriktat projekt det är i stället att slå in på en ny väg som utgår från hänsyn till miljön, och som beaktar de fruktansvärda ekologiska problem som vi står inför.</textBlock>
  </contentBlock>
  <contentBlock ix="737">
    <textBlock ix="0">Människor i vårt land och i andra länder är beredda att ompröva sin egen livsföring för att anpassa den bättre till miljön. Men de förväntar sig också att ansvariga politiker skall fatta övergripande beslut som gör det meningsfullt att de som enskilda människor också gör uppoffringar och ändrar sina liv. Om enskilda människor gör stora förändringar i sina liv men vi här likafullt fortsätter att fatta beslut som föröder miljön, skapar vi inte någon framtidstro hos människor. Då skapar vi hopplöshet och uppgivenhet inför framtiden.</textBlock>
  </contentBlock>
  <contentBlock ix="738">
    <textBlock ix="0">Herr talman! Jag har tagit med mig en present till kommunikationsministern. Det är en piggvar. Det är en av de fiskarter som än så länge finns i</textBlock>
    <textBlock ix="1">Östersjön och som kan fiskas ända uppe i</textBlock>
    <textBlock ix="2">Stockholmstrakten, men som för sin överlevnad är beroende av en hög salthalt. Jag vill ge den till kommunikationsministern, inte för att han förtjänar en gåva, utan för att jag vill visa honom hur utomordentligt stor risken är för denna fiskart och för andra att utrotas om detta beslut fattas. Jag har också skrivit ett kort. På det står det: Bara döda fiskar simmar med strömmen. Det kan vara en hälsning till kommunikationsministern men också till alla andra broförespråkare. Sluta simma med strömmen. Sälla er i stället till kampen för livet, som det här faktiskt handlar om. Simma mot strömmen, och säg nej till Öresundsbron!</textBlock>
  </contentBlock>
  <contentBlock ix="739">
    <textBlock ix="0">Anf. 48 ANDERS CASTBERGER (fp)</textBlock>
    <textBlock ix="1">replik:</textBlock>
  </contentBlock>
  <contentBlock ix="740">
    <textBlock ix="0">Herr talman! Annika Åhnberg inledde sitt anförande med att ge sken av att den ena handen inte vet vad den andra gör när det gäller folkpartiet liberalerna och vårt hårda arbete för torskbeståndet i Östersjön och vårt ja till en</textBlock>
    <textBlock ix="1">Öresundsbro med de krav som vi har ställt. Det här är nonsens, och det vet Annika Åhnberg. Hon vet det väldigt väl, eftersom har suttit med i jordbruksutskottet i tre år och där kunnat ta del av vårt arbete för just torskbeståndet. Hon vet att det råkar vara just jag som har haft dessa debatter såväl i utskottet som här i kammaren. Hon har kunnat notera att jag också har fört vårt partis linje när det gäller bron. Men det är också därför, vilket jag enfaldigt nog trodde att Annika Åhnberg begrep, som vi förespråkar noll-lösningen. Den lösningen råkar vi ha gemensam med t.ex. miljörörelsen</textBlock>
    <textBlock ix="2">Greenpeace.</textBlock>
  </contentBlock>
  <contentBlock ix="741">
    <textBlock ix="0">Vi var visst för att jordbruksutskottet skulle yttra sig i denna fråga. Det är helt riktigt, och jag var en av dem som deltog i arbetet med att vi skulle försöka få det dithän. Det var alltså inte fråga någon skenmanöver när vi var med om det. Alla partier hade vid den tidpunkten väckt sina partimotioner, såväl folkpartiet liberalerna som vänsterpartiet. Dessa partimotioner följer nu alla upp. Det är dock en skillnad. I ett enda fall har utskottsmajoriteten faktiskt tagit upp en del av ett partis yrkanden när det gäller dessa frågor, och det råkar vara vårt förslag som omfattar just nolllösningen. Vi är missnöjda med att utskottsmajoriteten inte har gått hela vägen. Men man har kommit en liten bit på vägen. Vi fortsätter att arbeta för att torskbeståndet skall bestå i</textBlock>
    <textBlock ix="1">Östersjön. Detta sammanfaller med vårt arbete för en noll-lösning när det gäller Öresundsbron.</textBlock>
  </contentBlock>
  <contentBlock ix="742"/>
  <contentBlock ix="743">
    <textBlock ix="0">Anf. 49 ANNIKA ÅHNBERG (v) replik:</textBlock>
  </contentBlock>
  <contentBlock ix="744">
    <textBlock ix="0">Herr talman! Anders Castberger sade att han nog trodde enfaldigt -- och det är det enda som jag kan hålla med honom om. Utskottets majoritet säger att man förespråkar en noll-lösning. Man tycker inte att bron skall få någon negativ konsekvens för vattenföringen till Östersjön. Vad skall utskottets majoritet göra om det trots allt blir så? Skall ni ställa er upp och säga: Riv bron! Eller skall ni stå där i rad mitt på bron och hålla upp era små händer mot de framrusande bilarna och säga: Stopp, kör inte här! Jag tycker att det är pinsamt att höra</textBlock>
    <textBlock ix="1">Anders Castbergers och folkpartiets ömkliga små försök att kamouflera sitt miljöovänliga engagemang, som har helt andra syften.</textBlock>
  </contentBlock>
  <contentBlock ix="745">
    <textBlock ix="0">Anf. 50 ANDERS CASTBERGER (fp)</textBlock>
    <textBlock ix="1">replik:</textBlock>
  </contentBlock>
  <contentBlock ix="746">
    <textBlock ix="0">Herr talman! Det är helt fantastiskt vad Annika</textBlock>
    <textBlock ix="1">Åhnberg tar i. Hon engagerar sig våldsamt för att utmåla just folkpartiet liberalerna som i det här fallet är de stora svikarna. Möjligen kan det bero på att vi har intagit just den ståndpunkt som faktiskt rätt många människor intar, nämligen att bron skall byggas. För den skull är vi naturligtvis inte för att miljön skall skövlas. Denna ståndpunkt tror jag faktiskt de allra flesta människor delar. Nu råkar</textBlock>
    <textBlock ix="2">Annika Åhnberg dess värre för egen del ha hamnat på en helt annan linje. När jag sade att det var fråga om enfald menade jag att jag enfaldigt nog trodde att Annika Åhnberg begrep. Efter hennes senaste inlägg förstår också jag att hon inte begriper.</textBlock>
  </contentBlock>
  <contentBlock ix="747">
    <textBlock ix="0">Anf. 51 ANNIKA ÅHNBERG (v) replik:</textBlock>
  </contentBlock>
  <contentBlock ix="748">
    <textBlock ix="0">Herr talman! Anders Castberger behöver inte ständigt upprepa att han är enfaldig. Vi är fullständigt överens på den punkten.</textBlock>
  </contentBlock>
  <contentBlock ix="749">
    <textBlock ix="0">Så kom det då äntligen fram hur det egentligen förhåller sig. Folkpartiet har intagit en ståndpunkt som man är övertygad om att många delar. Det finns ord för sådant Anders Castberger, t.ex.</textBlock>
    <textBlock ix="1">populism och opportunism. Alla vill väl ha en teknikutveckling som inte innebär problem för miljön, men när man måste välja mellan ett projekt som den här bron och miljön blir det litet svårt, och det är då folkpartiet hymlar och försöker låtsas som om man kan välja bägge sakerna. Det kan man inte, och det är uppenbart för alla som hör den här debatten hur fruktansvärt genomskinligt och ömkligt folkpartiets försök att låtsas någonting annat är.</textBlock>
  </contentBlock>
  <contentBlock ix="750">
    <textBlock ix="0">Andre vice talmannen anmälde att Anders</textBlock>
    <textBlock ix="1">Castberger anhållit att till protokollet få antecknat att han inte ägde rätt till ytterligare replik.</textBlock>
  </contentBlock>
  <contentBlock ix="751">
    <textBlock ix="0">Anf. 52 GÖSTA LYNGÅ (mp):</textBlock>
  </contentBlock>
  <contentBlock ix="752">
    <textBlock ix="0">Herr talman! Argumenten är många. Jag skall inte upprepa dem, men jag vill sätta oss alla in i det tidsperspektiv som gäller.</textBlock>
  </contentBlock>
  <contentBlock ix="753">
    <textBlock ix="0">Viktor Rydberg deklamerar om mänskligheten:</textBlock>
  </contentBlock>
  <contentBlock ix="754">
    <textBlock ix="0">Din dag är blott en strimma</textBlock>
  </contentBlock>
  <contentBlock ix="755">
    <textBlock ix="0">som lyser blek och matt</textBlock>
  </contentBlock>
  <contentBlock ix="756">
    <textBlock ix="0">Se framom henne dimma</textBlock>
  </contentBlock>
  <contentBlock ix="757">
    <textBlock ix="0">och bakom henne natt.</textBlock>
  </contentBlock>
  <contentBlock ix="758"/>
  <contentBlock ix="759">
    <textBlock ix="0">Under fem miljarder år har naturen på jorden ändrats, men ändrats endast långsamt. Under någon miljon år har människan kunnat leva i relativ balans med denna natur. Man har inte haft makten eller kanske inte ens viljan att göra allvarliga ingrepp i naturens förlopp. Nu har vi den makten och därför fordras det att vi tar vårt ansvar för naturens och civilisationens överlevnad. Vi som har makten att fatta beslut som påverkar naturens framtida utveckling måste också ha mognaden att vara aktsamma när det gäller våra ingrepp.</textBlock>
    <textBlock ix="1">Framtiden kan alltså inte längre betraktas som någonting som bara inträffar. Bakom dimman ligger en verklighet, som våra handlingar och beslut påverkar.</textBlock>
  </contentBlock>
  <contentBlock ix="760">
    <textBlock ix="0">Många allvarliga konsekvenser av</textBlock>
    <textBlock ix="1">Öresundsbroprojektet har redan påvisats av andra debattörer. Ännu värre är det att okända konsekvenser tenderar att följa på projekt som är mycket stora och som bara motiverats av kortsiktiga intressen.</textBlock>
  </contentBlock>
  <contentBlock ix="761">
    <textBlock ix="0">Ledamöter! Vi har alltså inte den moraliska rätten att dra undan basen för framtida generationers liv i balans med miljön. Det moraliska ansvar inför beslutet som jag har talat om kan beskrivas med ett annat ordval. Birger Rosqvist och Georg</textBlock>
    <textBlock ix="1">Andersson har båda betecknat det som beslutsvånda.</textBlock>
  </contentBlock>
  <contentBlock ix="762">
    <textBlock ix="0">Herr talman! Måtte kammarens ledamöter visa en beslutsvånda, som står i överenstämmelse med det beslutsansvar som vi alla har inför framtiden.</textBlock>
  </contentBlock>
  <contentBlock ix="763">
    <textBlock ix="0">Anf. 53 LARS-ERIK LÖVDÉN (s):</textBlock>
  </contentBlock>
  <contentBlock ix="764">
    <textBlock ix="0">Herr talman! Många talare har i dag sagt att det är ett historiskt beslut som riksdagen nu står inför, och det är det naturligtvis.</textBlock>
  </contentBlock>
  <contentBlock ix="765">
    <textBlock ix="0">Efter mer än hundra års utredande och diskuterande är vi nu framme vid den tidpunkt då det är dags att fatta ett beslut om en fast förbindelse mellan Malmö och Köpenhamn.</textBlock>
  </contentBlock>
  <contentBlock ix="766">
    <textBlock ix="0">Det är naturligtvis också en stor dag för oss som under många år har arbetat aktivt för att knyta samman Malmö med Köpenhamn, Skåne med</textBlock>
    <textBlock ix="1">Själland, Danmark med övriga Norden, Sverige med kontinenten. Drömmen om en Öresundsbro har funnits där levande under många, många år.</textBlock>
    <textBlock ix="2">Och det är inte så märkligt.</textBlock>
  </contentBlock>
  <contentBlock ix="767">
    <textBlock ix="0">Det är inte längre från Malmö till Köpenhamn än från Malmö till Lund. Malmö och Lund skiljs åt av fast mark och inte av vatten. Mellan Malmö och</textBlock>
    <textBlock ix="1">Lund har det alltid gått en väg, och därför har också kontakterna varit många, människor som bor på det ena stället och arbetar på det andra, som träffar vänner, besöker affärer, museer eller något annat i grannstaden.</textBlock>
  </contentBlock>
  <contentBlock ix="768">
    <textBlock ix="0">Malmö och Köpenhamn skiljs däremot av vatten i stället för av mark. Där går ingen väg. Där finns ingen järnväg, ingen effektiv och lättillgänglig transportväg. Därmed finns hindret där för utveckling näringslivsmässigt, ett hinder för mänskliga kontakter, socialt och kulturellt utbyte.</textBlock>
  </contentBlock>
  <contentBlock ix="769">
    <textBlock ix="0">Öresundsregionen är Europas tätast befolkade område. På en areal som utgör bara 1,2 % av</textBlock>
    <textBlock ix="1">Nordens yta lever 14 % av dess befolkning, 3</textBlock>
    <textBlock ix="2">miljoner människor. Det säger sig självt att en integrering och sammankoppling av Skåne och</textBlock>
    <textBlock ix="3">Själland skapar oanade framtidsmöjligheter.</textBlock>
  </contentBlock>
  <contentBlock ix="770">
    <textBlock ix="0">I dag är som sagt kontakterna över Öresund mycket begränsade. Som exempel på detta nämns i propositionen att arbetspendlingen mellan Malmö och Köpenhamn uppgår till endast ca 1 000</textBlock>
    <textBlock ix="1">personer per dag. Öresund är en barriär, ett hinder för kontakter inom näringslivet och mellan människor.</textBlock>
  </contentBlock>
  <contentBlock ix="771">
    <textBlock ix="0">Detta är det viktigaste för mig som skåning och</textBlock>
    <textBlock ix="1">Malmöbo. Öresundsbron skall inte i första hand ses som en möjlighet att snabbare transportera varor ur</textBlock>
    <textBlock ix="2">Norge, Sverige och Finland ned till kontinenten.</textBlock>
    <textBlock ix="3">Det handlar inte om att i första hand -- för svensk del -- använda Danmark som ett genomfartsland till kontinenten. Det handlar framför allt om att skapa den nödvändiga förutsättningen för en integration mellan Skåne och Själland, att skapa förutsättningar för en långsiktigt positiv utveckling i den här delen av Europa.</textBlock>
  </contentBlock>
  <contentBlock ix="772">
    <textBlock ix="0">En fast förbindelse ger möjligheter till en utveckling av en gemensam bostads- och arbetsmarknad i Öresundsregionen och en förstärkning av den nordiska samhörigheten.</textBlock>
  </contentBlock>
  <contentBlock ix="773">
    <textBlock ix="0">När avståndet Köpenhamn--Malmö vid en tågresa tidsmässigt motsvarar avståndet Köpehamn--</textBlock>
    <textBlock ix="1">Roskilde eller Malmö--Eslöv uppstår helt nya möjligheter för regionen. Det går lätt att bo på den ena sidan av Öresund och arbeta och studera på den andra.</textBlock>
  </contentBlock>
  <contentBlock ix="774">
    <textBlock ix="0">En fast förbindelse möjliggör direkta tågförbindelser mellan t.ex. universiteten i</textBlock>
    <textBlock ix="1">Roskilde och Lund. Möjligheten till ett regionalt handelsutbyte ökar dramatiskt.</textBlock>
  </contentBlock>
  <contentBlock ix="775">
    <textBlock ix="0">Malmö--Köpenhamn, Skåne och Själland behöver så väl den stimulans för en positiv utveckling som en Öresundsbro kan ge.</textBlock>
  </contentBlock>
  <contentBlock ix="776">
    <textBlock ix="0">Både Malmö- och Köpenhamnsområdet har brottats med mycket stora strukturproblem inom industrin. Arbetslösheten överstiger riksgenomsnittet. En gammal industristruktur dominerar.</textBlock>
  </contentBlock>
  <contentBlock ix="777">
    <textBlock ix="0">Med en integrering av Skåne och Själland öppnas möjligheterna att skapa vad professor Åke</textBlock>
    <textBlock ix="1">Andersson kallar en K-region, en omvandling från industri- till K-samhälle, ett samhälle som baseras på kunskaper, kreativitet, kultur och kommunikation.</textBlock>
  </contentBlock>
  <contentBlock ix="778">
    <textBlock ix="0">Låt mig, herr talman, sammanfatta de positiva effekterna av en Öresundsbro.</textBlock>
  </contentBlock>
  <contentBlock ix="779">
    <textBlock ix="0">1. Handelsutbytet mellan Sydsverige och Danmark kommer att öka mycket kraftigt.</textBlock>
  </contentBlock>
  <contentBlock ix="780">
    <textBlock ix="0">Näringslivet i södra Sverige och näringslivet i</textBlock>
    <textBlock ix="1">Danmark kommer att knytas närmare varandra.</textBlock>
    <textBlock ix="2">En bro kommer att stimulera utvecklingen i hela</textBlock>
    <textBlock ix="3">Sydsverige.</textBlock>
  </contentBlock>
  <contentBlock ix="781">
    <textBlock ix="0">2. När det blir lättare att snabbare pendla, kommer arbetsmarknaden och bostadsmarknaden i</textBlock>
    <textBlock ix="1">Danmark och södra Sverige att knytas närmare varandra.</textBlock>
  </contentBlock>
  <contentBlock ix="782">
    <textBlock ix="0">3. Utbytet mellan universiteten och de tekniska högskolorna på ömse sidor av sundet ökar.</textBlock>
  </contentBlock>
  <contentBlock ix="783">
    <textBlock ix="0">4. Utbytet inom turism och kultur kommer att öka.</textBlock>
    <textBlock ix="1">De mänskliga kontakterna och banden mellan</textBlock>
    <textBlock ix="2">Skåne och Själland stärks.</textBlock>
  </contentBlock>
  <contentBlock ix="784">
    <textBlock ix="0">5. Ett mycket viktigt argument är att en</textBlock>
    <textBlock ix="1">Öresundsbro skapar oerhörda möjligheter för en kraftig expansion av den regionala spårbundna persontrafiken. Planerna är långt framskridna på att binda samma det danska S-banesystemet med en utbyggd regional spårbunden trafik i Skåne. Det är ett faktum som många av kritikerna och debattörerna bortser från, när man kallar projektet för ett gigantiskt motorvägsbygge och en bilbro. I</textBlock>
    <textBlock ix="2">själva verket innebär den kombinerade väg- och järnvägsbron en oerhört kraftfull satsning på järnvägen, och den skapar mycket stora möjligheter för en positiv utveckling av den spårbundna persontrafiken i hela</textBlock>
    <textBlock ix="3">Öresundsregionen.</textBlock>
  </contentBlock>
  <contentBlock ix="785">
    <textBlock ix="0">6. Den nordiska samhörigheten stärks. Jag ser det som oerhört betydelsefullt att knyta Danmark närmare övriga Norden och att få ett utvecklat samarbete i Norden. Sverige knyts fastare till kontinenten; kommunikationerna med kontinenten förbättras avsevärt.</textBlock>
  </contentBlock>
  <contentBlock ix="786">
    <textBlock ix="0">Herr talman! Det är klart att vi som är positiva till en Öresundsförbindelse också gör det ställningstagandet mot bakgrund av vår vilja att knyta Sverige närmare Europa och söka ett svenskt medlemskap i EG. Vi behöver effektiva och bra transporter från Sverige och ut i Europa. En fast förbindelse är därvid en viktig del, inte minst när det gäller att ge goda förutsättningar för transporter av järnvägsgods till kontinenten.</textBlock>
  </contentBlock>
  <contentBlock ix="787">
    <textBlock ix="0">Med bättre förutsättningar för transporter till de stora marknaderna kommer också förutsättningarna för industriell verksamhet i</textBlock>
    <textBlock ix="1">Sverige att förbättras. En fast förbindelse är ett första steg i en gemensam nordisk transportlösning.</textBlock>
    <textBlock ix="2">En komplettering med en fast förbindelse över</textBlock>
    <textBlock ix="3">Femer Bält skulle ytterligare knyta samman</textBlock>
    <textBlock ix="4">Norden med kontinenten.</textBlock>
  </contentBlock>
  <contentBlock ix="788">
    <textBlock ix="0">Europa genomgår nu en dramatisk förändring.</textBlock>
    <textBlock ix="1">Murar rivs, gränser förändras, nya möjligheter öppnar sig. Visst finns det problem med denna väldiga omvandlingsprocess. Men det finns också fantastiska framtidsmöjligheter, och det är de möjligheterna vi måste ta vara på.</textBlock>
  </contentBlock>
  <contentBlock ix="789">
    <textBlock ix="0">Det gäller möjligheterna att bygga det integrerade</textBlock>
    <textBlock ix="1">Europa, ett Europa som blir ett människornas</textBlock>
    <textBlock ix="2">Europa, ett gemenskapens och samarbetets</textBlock>
    <textBlock ix="3">Europa. Jag ser Öresundsbron som en del av det</textBlock>
    <textBlock ix="4">Europabygget.</textBlock>
  </contentBlock>
  <contentBlock ix="790">
    <textBlock ix="0">Skåne och Själland förenas med mycket nära historiska band. Med Roskildefreden 1658 blev</textBlock>
    <textBlock ix="1">Öresund riksgräns mellan Sverige och Danmark.</textBlock>
    <textBlock ix="2">Det finns de i Skåne som i dag sörjer de fredsvillkoren. Jag gör inte det. Jag vill inte riva upp Roskildefreden, jag vill inte att Skåne skall bli danskt på nytt.</textBlock>
  </contentBlock>
  <contentBlock ix="791">
    <textBlock ix="0">Men jag ser framför mig en utveckling där nationalstaterna kommer att spela allt mindre roll och regionerna allt större roll. I det perspektivet, och i perspektivet av ett integrerat Europa, blir ställningstagandet till en Öresundsbro närmast en självklarhet.</textBlock>
  </contentBlock>
  <contentBlock ix="792">
    <textBlock ix="0">Herr talman! Avslutningsvis vill jag rikta mig till kommunikationsministern och framföra ett varmt tack och gratulationer för ett framgångsrikt och väl utfört arbete med att bringa frågan om</textBlock>
    <textBlock ix="1">Öresundsförbindelserna till en slutgiltig lösning.</textBlock>
    <textBlock ix="2">Och det är en bra lösning som kommunikationsministern presenterar i den proposition som nu ligger på riksdagens bord.</textBlock>
  </contentBlock>
  <contentBlock ix="793">
    <textBlock ix="0">Herr talman! Jag yrkar bifall till utskottets hemställan.</textBlock>
  </contentBlock>
  <contentBlock ix="794">
    <textBlock ix="0">Anf. 54 KJELL-ARNE WELIN (fp) replik:</textBlock>
  </contentBlock>
  <contentBlock ix="795">
    <textBlock ix="0">Fru talman! Jag har full förståelse för att Lars-Erik</textBlock>
    <textBlock ix="1">Lövdén känner stor glädje och stimulans om det blir en bro mellan Malmö och Köpenhamn. Men jag har mycket svårt att förstå hans argumentering. Han talar i sitt anförande gång på gång om ett närmande till EG, att man skall stimulera integrationen osv.</textBlock>
    <textBlock ix="2">Jag är emot den här bron, som kanske Lars-Erik</textBlock>
    <textBlock ix="3">Lövdén har förstått. Men det parti jag representerar har ju långt före Lars-Erik Lövdén parti varit för en</textBlock>
    <textBlock ix="4">EG-anslutning. Jag kan egentligen inte förstå varför man för samman en EG-anslutning med en bro.</textBlock>
  </contentBlock>
  <contentBlock ix="796">
    <textBlock ix="0">Det är ju inte så, Lars-Erik Lövdén, att kommunikationerna mellan Sverige och Danmark är dåliga. Dessa kommunikationer är väl mycket bra, om man väljer en annan väg än Malmö--</textBlock>
    <textBlock ix="1">Köpenhamn. Jag kan ha full förståelse för att</textBlock>
    <textBlock ix="2">Malmö önskar en bro till Köpenhamn. Det regionala resebehov som finns i Malmö har ju ingen som helst möjlighet att klara sina ekonomiska förutsättningar. Därför måste man, för att lösa detta transportproblem, se till att få oerhört stora subventioner av andra. Man har nämligen för liten resandeström den vägen; det är inte rätt väg att ta sig till Danmark för den som kommer norrifrån.</textBlock>
  </contentBlock>
  <contentBlock ix="797">
    <textBlock ix="0">Men det som jag är förvånad över är att Lars-Erik</textBlock>
    <textBlock ix="1">Lövdén, som i övrigt verkar vara en mycket klok person, så totalt bortser från de miljökonsekvenser som är fullständigt outredda. När det gäller vattenströmmarna kan det bli förödande konsekvenser för de ekologiska förutsättningarna i</textBlock>
    <textBlock ix="2">Östersjön. Inte med ett ord nämner han rädslan för detta. Jag tycker faktiskt om man gläder sig över en viss framgång för Malmöregionen, så borde man i varje fall visa att man känner en viss oro för alla de konsekvenser som är okända i dag och som kan bli förödande, t.o.m. för Skåne. Det är ju så, Lars-</textBlock>
    <textBlock ix="3">Erik Lövdén, att om detta går riktigt galet har vi ingen bokskog i Skåne. Åkermarken och skogsmarken kommer att förödas. Det kan väl inte vara det som Lars-Erik Lövdén tycker är bra.</textBlock>
  </contentBlock>
  <contentBlock ix="798">
    <textBlock ix="0">Anf. 55 LARS-ERIK LÖVDÉN (s) replik:</textBlock>
  </contentBlock>
  <contentBlock ix="799">
    <textBlock ix="0">Fru talman! Egentligen skulle jag inte vilja föra den här debatten med Kjell-Arne Welin, eftersom det blir en träta mellan en Malmöbo och en nordvästskåning från Helsingborgsområdet.</textBlock>
  </contentBlock>
  <contentBlock ix="800">
    <textBlock ix="0">Sådana trätor har vi haft i den här frågan -- jag höll på att säga sedan urminnes tider. Det beror naturligtvis på regionala intressen och regionala hänsyn. Det är inte så särskilt märkligt att de mest aktiva motståndarna till en fast förbindelse mellan</textBlock>
    <textBlock ix="1">Malmö och Köpenhamn kommer just från nordvästra Skåne och Helsingborgsområdet.</textBlock>
  </contentBlock>
  <contentBlock ix="801">
    <textBlock ix="0">Jag vill göra ett par erinringar mot vad Kjell-Arne</textBlock>
    <textBlock ix="1">Welin har sagt.</textBlock>
  </contentBlock>
  <contentBlock ix="802">
    <textBlock ix="0">När det gäller mitt Europaperspektiv, som jag tog upp i mitt tal, är det väl alldeles självklart att en fast förbindelse, där man knyter samman Sverige och</textBlock>
    <textBlock ix="1">Danmark med en kombinerad väg- och järnvägsbro, skapar betydligt större möjligheter för en integration mellan Sverige och Europa. Framför allt skapar den ju betydligt större möjligheter för en integration av Malmöområdet och</textBlock>
    <textBlock ix="2">Köpenhamnsområdet. Med en sådan lösning kommer Malmöområdet och Köpenhamnsområdet att bli ett kraftcentrum i Norden. Det ser jag som något oerhört positivt, men Kjell-Arne Welin ser det kanske snarare som ett hot.</textBlock>
  </contentBlock>
  <contentBlock ix="803">
    <textBlock ix="0">Det har förts en lång debatt kring miljöfrågorna här i dag, och jag kan hänvisa till vad exempelvis Georg</textBlock>
    <textBlock ix="1">Andersson och Birger Rosqvist sade i sina anföranden. Det har gjorts många ingående utredningar om miljökonsekvenserna, både från svensk och från dansk sida. De utredningarna visar entydigt att det är fullt möjligt att genomföra projektet utan de konsekvenser för miljön som</textBlock>
    <textBlock ix="2">Kjell-Arne Welin talade om i sitt anförande och i sin replik.</textBlock>
  </contentBlock>
  <contentBlock ix="804">
    <textBlock ix="0">Så till frågan om subventioner. Jag tycker att det är konstigt att Kjell-Arne Welin fortsätter att hävda att förbindelsen skall subventioneras via skattemedel; det är ju inte så. Det räcker för Kjell-</textBlock>
    <textBlock ix="1">Arne Welin att läsa innantill i det avtal som är träffat mellan de svenska och danska regeringarna.</textBlock>
    <textBlock ix="2">Det avtalet baseras på att förbindelsen fullt ut skall finansieras av trafikanterna, och det gäller även anslutningsförbindelserna i projektet. Jag tycker att Kjell-Arne Welin skall sluta att använda de argumenten i debatten när det entydigt i avtalet --</textBlock>
    <textBlock ix="3">som riksdagen nu skall godkänna -- slås fast att förbindelsen skall finansieras med hjälp av avgifter från trafikanterna.</textBlock>
  </contentBlock>
  <contentBlock ix="805">
    <textBlock ix="0">Anf. 56 KJELL-ARNE WELIN (fp) replik:</textBlock>
  </contentBlock>
  <contentBlock ix="806">
    <textBlock ix="0">Fru talman! Jag har hållit ett anförande här, och jag tror att Lars-Erik Lövdén var inne i kammaren vid det tillfället. Jag har försökt att visa -- med rätt stor framgång, tycker jag -- att de uppgifter om ekonomin som lämnas i propositionen är undermåliga.</textBlock>
  </contentBlock>
  <contentBlock ix="807">
    <textBlock ix="0">När det gäller att känna samhörighet osv. menar</textBlock>
    <textBlock ix="1">Lars-Erik Lövdén att med en bro binds Sverige samman med Danmark och Europa, och då kommer Sverige att känna större samhörighet med</textBlock>
    <textBlock ix="2">Europa.</textBlock>
  </contentBlock>
  <contentBlock ix="808">
    <textBlock ix="0">Jag bor i Helsingborg, och jag känner utomordentligt stor samhörighet med</textBlock>
    <textBlock ix="1">Helsingörsborna, vilket jag inte alltid gör med</textBlock>
    <textBlock ix="2">Malmöborna. En bro och samhörighet har inte nödvändigtvis något samband.</textBlock>
  </contentBlock>
  <contentBlock ix="809">
    <textBlock ix="0">Bron utgör en utomordenligt stor fara för livet miljömässigt i Skåne, Öresund och Östersjön. Jag tycker inte att man skall fatta beslut om en fast förbindelse med så oerhört stora osäkerhetsfaktorer för framtiden. Lars-Erik</textBlock>
    <textBlock ix="1">Lövdén hävdar hela tiden att detta är bra i ett framtidsperspektiv. Jag hävdar motsatsen. Även om vi bara drabbas av delar av de de konsekvenser som vi nu löper risk att få på grund av bron, kommer framtiden att med denna bro att göra livet i Öresund, Östersjön och Skåne betydligt mycket sämre än vad det är i dag. Jag har inte samma oreserverade framtidstro som Lars-Erik Lövdén har.</textBlock>
  </contentBlock>
  <contentBlock ix="810">
    <textBlock ix="0">Anf. 57 LARS-ERIK LÖVDÉN (s) replik:</textBlock>
  </contentBlock>
  <contentBlock ix="811">
    <textBlock ix="0">Fru talman! Det hade varit intressant om Kjell-</textBlock>
    <textBlock ix="1">Arne Welin hade lagt ner samma miljöengagemang när det gäller den nuvarande trafiken över</textBlock>
    <textBlock ix="2">Öresund. Den nuvarande trafiken, som i huvudsak sker med färjor, släpper i realiteten ut mer än vad en kommande kombinerad väg- och järnvägsförbindelse mellan Malmö och</textBlock>
    <textBlock ix="3">Köpenhamn kommer att göra. Jag hade sett fram emot att Kjell-Arne Welin hade engagerat sig i den debatten. Men det har han inte gjort.</textBlock>
  </contentBlock>
  <contentBlock ix="812">
    <textBlock ix="0">Vidare har vi subventionerna och de beräkningar som Kjell-Arne Welin hänvisade till. Jag tror att han i sitt anförande nämnde 40--50 miljarder. De beräkningarna bygger på osakligt material. Ett exempel är att i den kalkylen har man räknat in de projekt som Malmö kommun har initierat kring citytunneln. Det har tagits med som en kostnad för broprojektet i de siffror som Kjell-Arne Welin nämnde. Men det är helt ovidkommande. Det är</textBlock>
    <textBlock ix="1">Malmö kommun som har initierat tunneln som en lösning för Malmös vidkommande. Den lösning som anvisas i Öresundsdelegationens förslag och i avtalet med Danmark utgör en annan trafiklösning i regionen som finansieras med hjälp av avgifter från trafikanterna.</textBlock>
  </contentBlock>
  <contentBlock ix="813">
    <textBlock ix="0">Fru talman! Jag skall inte ytterligare gå in på miljöfrågorna. De har belysts i den tidigare debatten. Den rad av utredningar som har genomförts visar klart att det är möjligt att genomföra broprojektet utan någon dramatisk påverkan på miljön på det sätt som görs gällande av</textBlock>
    <textBlock ix="1">Kjell-Arne Welin.</textBlock>
  </contentBlock>
  <contentBlock ix="814">
    <textBlock ix="0">Fru talman! Jag yrkar än en gång bifall till utskottets förslag.</textBlock>
  </contentBlock>
  <contentBlock ix="815">
    <textBlock ix="0">Förste vice talmannen anmälde att Kjell-Arne</textBlock>
    <textBlock ix="1">Welin anhållit att till protokollet få antecknat att han inte ägde rätt till ytterligare replik.</textBlock>
  </contentBlock>
  <contentBlock ix="816">
    <textBlock ix="0">Anf. 58 FÖRSTE VICE TALMANNEN:</textBlock>
  </contentBlock>
  <contentBlock ix="817">
    <textBlock ix="0">Jag vill anmäla att 9 timmar anmäld tid kvarstår på dagens föredragningslista, som vi måste klara av under eftermiddagens och kvällens lopp. Också ytterligare ärenden väntar på att bli debatterade här i kammaren. Jag skulle gärna vilja upprepa den vädjan som har gjorts från kvittningsmännens sida och som bl.a. innebär att replikskiftena skall bli korta och att man så långt som möjligt skall begränsa anförandena.</textBlock>
  </contentBlock>
  <contentBlock ix="818"/>
  <contentBlock ix="819">
    <textBlock ix="0">Anf. 59 PER STENMARCK (m):</textBlock>
  </contentBlock>
  <contentBlock ix="820">
    <textBlock ix="0">Fru talman! En bro mellan Malmö och Köpenhamn är inte bara en förbindelseled mellan två länder utan också visionen om en bättre framtid för två regioner som varit hårt prövade under de senaste decennierna.</textBlock>
  </contentBlock>
  <contentBlock ix="821">
    <textBlock ix="0">Denna vision blir förvisso inte verklig enbart med en bro mellan Malmö och Köpenhamn. Det krävs mycket annat också som kan binda samman folk på en mängd olika områden. Det gäller för industri och näringsliv. Men det gäller i precis lika stor utsträckning för universitet, forskning, turism och kultur.</textBlock>
  </contentBlock>
  <contentBlock ix="822">
    <textBlock ix="0">För att möjliggöra detta har en bro en stor betydelse. Men en dag som denna, när vi förhoppningsvis skall fatta ett historisk beslut i denna kammare, är det viktigt att vi har klart för oss att det krävs mer än så. Ingen enskild åtgärd kommer att ha så stor betydelse som just denna bro.</textBlock>
  </contentBlock>
  <contentBlock ix="823">
    <textBlock ix="0">Men utvecklingen av färjetrafiken både från</textBlock>
    <textBlock ix="1">Helsingborg till Helsingör och framför allt från</textBlock>
    <textBlock ix="2">Trelleborg och Ystad till Tyskland och Polen, kan för framtiden komma att utveckla Skåne, Själland och de norra delarna av Tyskland till en framtidsregion i ett snabbt framväxande nytt</textBlock>
    <textBlock ix="3">Europa.</textBlock>
  </contentBlock>
  <contentBlock ix="824">
    <textBlock ix="0">Den gamle danske författaren och nobelpristagaren</textBlock>
    <textBlock ix="1">Johannes Vilhelm Jensen lär vid något tillfälle ha sagt att ''Asien börjar i Malmö''. Därmed gav han förmodligen uttryck för det danska gemytets kulturkrock med andra sidan av Öresund.</textBlock>
  </contentBlock>
  <contentBlock ix="825">
    <textBlock ix="0">Alltför länge har detta sund, som i läget mellan</textBlock>
    <textBlock ix="1">Malmö och Köpenhamn ändå inte är mer än 17</textBlock>
    <textBlock ix="2">kilometer brett, inneburit avgörande negativa konsekvenser.</textBlock>
  </contentBlock>
  <contentBlock ix="826">
    <textBlock ix="0">I åtskilliga sammanhang är vi många som har konstaterat att om det hade varit land i stället för hav som skilt Sverige och Danmark åt, så hade vi byggt en väg och en järnväg för länge sedan. Ingen skulle, förmodligen, ha motsatt sig detta. Om det hade legat ett berg i vägen, så hade vi sprängt oss fram. Det har vi under årens lopp varit bra på i</textBlock>
    <textBlock ix="1">Sverige, och det finns ingen anledning att tro att vi hade gjort på något annat sätt just här. Men nu är det ett vattendrag på 17 kilometer, och det skiljer två länder åt. Då har vi i stället ägnat oss åt att utreda frågan. Det har vi gjort i över 100 år. Likväl finns det i dag krav på fortsatta utredningar.</textBlock>
  </contentBlock>
  <contentBlock ix="827">
    <textBlock ix="0">När en utredning varit klar så har det tillsatts en ny.</textBlock>
    <textBlock ix="1">När denna varit klar, har den fått tilläggsdirektiv.</textBlock>
    <textBlock ix="2">När utredningen har utrett även i enlighet med dessa tilläggsdirektiv, har det varit dags att börja om från början igen. Det har inte blivit bättre av att samma hanteringsprocedur dessutom har upprepats i två länder.</textBlock>
  </contentBlock>
  <contentBlock ix="828">
    <textBlock ix="0">Det är därför utomordentligt glädjande att det nu uppenbarligen finns en politisk majoritet som anser att frågan nu faktiskt har utretts tillräckligt och att vi i dag äntligen skall kunna fatta beslut.</textBlock>
  </contentBlock>
  <contentBlock ix="829">
    <textBlock ix="0">Fru talman! Jag har vid åtskilliga tillfällen, inte minst i denna kammare, klagat på den socialdemokratiska beslutsvåndan i denna fråga.</textBlock>
    <textBlock ix="1">Låt mig därför en dag som denna säga att kommunikationsminister Georg Andersson har, som jag ser det, all heder av det sätt som han har drivit frågan på fram till ett avtal med den danska regeringen och till dagens riksdagsbehandling.</textBlock>
    <textBlock ix="2">Utan detta handlag med frågan hade vi förmodligen fortfarande befunnit oss på utredningsstadiet.</textBlock>
  </contentBlock>
  <contentBlock ix="830">
    <textBlock ix="0">Det är många fördelar som vi kan uppnå med en förbättrad närhet över Öresund. Inom närområdet finns bl.a. universitetsstäderna Lund, Malmö,</textBlock>
    <textBlock ix="1">Köpenhamn och Roskilde, fyra stora sjukhus med avancerad medicinsk forskning och två moderna flygplatser, som kan utgöra varandras komplement.</textBlock>
  </contentBlock>
  <contentBlock ix="831">
    <textBlock ix="0">I ett område bestående av Skåne och Själland bor ca 3,5 miljoner människor. Genom den vallgrav som Öresund alltid utgjort har vi aldrig lyckats utnyttja den fördel som ligger just i denna närhet.</textBlock>
    <textBlock ix="1">Det är en del av detta som vi skall kunna uppnå med dagens beslut.</textBlock>
  </contentBlock>
  <contentBlock ix="832">
    <textBlock ix="0">Sverige behöver en fast förbindelselänk till kontinenten för att möjliggöra en utveckling där</textBlock>
    <textBlock ix="1">Skånes demografiska tyngdpunkt inte längre är 08-</textBlock>
    <textBlock ix="2">området utan Malmö--Köpenhamn.</textBlock>
    <textBlock ix="3">Framtidsregionen är Öresundsregionen och inte en korridor mellan Stockholm och Uppsala.</textBlock>
  </contentBlock>
  <contentBlock ix="833">
    <textBlock ix="0">Det avtal som träffats mellan den svenska och den danska regeringen är, som trafikutskottet påpekat, en strategisk och viktig satsning inför framtiden som också går att förena med höga miljökrav. För att följa upp detta är det också positivt att utskottet förutsätter att riksdagen, på grund av de vittgående ekonomiska mandaten, skall få en årlig ekonomisk redovisning av hur projektet fortskrider, men också en avrapportering av de miljömässiga avvägningar och insatser som kommer att göras.</textBlock>
  </contentBlock>
  <contentBlock ix="834">
    <textBlock ix="0">För att anspela på en tidigare debatt och ett tidigare beslut i denna kammare skulle jag kunna säga:</textBlock>
    <textBlock ix="1">Detta är varken steget eller steg ett. Det är ett steg bland väldigt många, men ett synnerligen betydelsefullt sådant.</textBlock>
  </contentBlock>
  <contentBlock ix="835">
    <textBlock ix="0">Det är viktigt att inte utgå från att allt är klart i och med att den svenska riksdagen fattar sitt beslut.</textBlock>
    <textBlock ix="1">Men utan detta beslut blir det aldrig någon fast förbindelse mellan Malmö och Köpenhamn. Det beslut som fattas i dag kommer förhoppningsvis att följas av ett likadant i det danska folketinget i mitten av augusti. Tillsammans kommer dessa båda beslut att möjliggöra en byggstart 1993 och en färdig förbindelse någonstans kring sekelskiftet.</textBlock>
  </contentBlock>
  <contentBlock ix="836">
    <textBlock ix="0">Fru talman! Jag inledde med att citera den danske författaren Johannes Jensens ord om att Asien börjar i Malmö. I dag kan vi förhoppningsvis konstatera att Sverige är på väg att bli en aktiv del i ett nytt framväxande Europa och att Malmö och</textBlock>
    <textBlock ix="1">Skåne är på väg att bli den spjutspets som deras geografiska närhet till kontinenten egentligen hela tiden berättigat till. Det beslut som riksdagen i dag står i begrepp att fatta kommer att möjliggöra detta.</textBlock>
  </contentBlock>
  <contentBlock ix="837">
    <textBlock ix="0">Fru talman! Jag ber att få yrka bifall till trafikutskottets hemställan i dess helhet.</textBlock>
  </contentBlock>
  <contentBlock ix="838">
    <textBlock ix="0">Anf. 60 GÖSTA LYNGÅ (mp) replik:</textBlock>
  </contentBlock>
  <contentBlock ix="839">
    <textBlock ix="0">Fru talman! Jag måste göra en mycket kort kommentar till Per Stenmarcks ansvarslösa tal om framtiden. Har inte Per Stenmarck hört ett ord om de problem som ett antal vetenskapsmän redovisat och som ledamöter här i kammaren timme efter timme har repeterat! Det steg Per Stenmarck talar om är ett steg som allvarligt kommer att påverka vår framtida miljö, och det är ansvarslöst att fatta sådana beslut. Det är inte fråga om beslutsvånda.</textBlock>
    <textBlock ix="1">Det är fråga om beslutsansvar.</textBlock>
  </contentBlock>
  <contentBlock ix="840">
    <textBlock ix="0">Anf. 61 PER STENMARCK (m) replik:</textBlock>
  </contentBlock>
  <contentBlock ix="841">
    <textBlock ix="0">Fru talman! För att någorlunda föra tillbaka debatten till ordningen vill jag påminna om att vi nu diskuterar en vägstump på 17 kilometer. Men denna debatt har kommit att handla om, som jag ser det, allt mellan torskar och piggvar i Östersjön till risken för en jordbävning i Malmö.</textBlock>
  </contentBlock>
  <contentBlock ix="842">
    <textBlock ix="0">Det är odiskutabelt att vi har miljöproblem i Skåne.</textBlock>
    <textBlock ix="1">Ingen skall förneka att det är på det viset. Vi har dessa problem trots att vi faktiskt fortfarande saknar denna väg på 17 kilometer. Däremot finns det tusentals andra broar runt omkring i Sverige som förmodligen även för Skånes del har ställt till med mer miljöproblem än vad denna bro mellan</textBlock>
    <textBlock ix="2">Malmö och Köpenhamn kommer att förorsaka.</textBlock>
  </contentBlock>
  <contentBlock ix="843">
    <textBlock ix="0">En allt större del av de miljöproblem vi har, har sitt ursprung utanför Skåne och i mycket stor utsträckning t.o.m. utanför vårt lands gränser. Det hindrar inte att vi även måste ta itu med våra egna miljöproblem och i detta fall naturligtvis med bilarna och alla de föroreningar som dessa förorsakar. Men jag känner mig ganska lugn i förvissningen om att tekniken aldrig står stilla och att i stort sett varenda personbil som kör över denna bro när den väl är färdig kommer att vara utrustad med katalytisk avgasrening.</textBlock>
  </contentBlock>
  <contentBlock ix="844">
    <textBlock ix="0">Anf. 62 SIW PERSSON (fp):</textBlock>
  </contentBlock>
  <contentBlock ix="845">
    <textBlock ix="0">Fru talman! Låt mig först få vända mig till Per</textBlock>
    <textBlock ix="1">Stenmarck. Vilken respektlöshet Per Stenmarck visar för liv! Liv är även torsk, liv är även sjögräs.</textBlock>
    <textBlock ix="2">Vi har en skyldighet att respektera allt liv här på jorden, inte bara ett eventuellt liv i en bil eller utanför den. Jorden består av människor, växter och djur. Vi har ansvar för allt.</textBlock>
  </contentBlock>
  <contentBlock ix="846">
    <textBlock ix="0">I dagens debatt diskuteras frågan om bro eller inte bro och konsekvenserna av en eventuell fast förbindelse. Det är i detta sammanhang viktigt att ställa sig frågan hur trafiken till och från Sverige skall planeras och ledas i framtiden. Hur skall vi ha det med våra tåg, bilar och båtar? Hur skall transporterna ske? Skall de ske över sundet, under sundet, genom sundet eller kanske förbi sundet?</textBlock>
  </contentBlock>
  <contentBlock ix="847">
    <textBlock ix="0">Vi måste också bestämma oss för hur vi skall ha det i den södra regionen i Sverige. Hur skall det se ut i</textBlock>
    <textBlock ix="1">Skåne i framtiden? Vi kanske inte behöver någon torsk, Per Stenmarck.</textBlock>
  </contentBlock>
  <contentBlock ix="848">
    <textBlock ix="0">En stor brist i den debatt som förs i dag är att uppmärksamheten alltför mycket fokuseras på gårdagens tekniska lösningar. Men de problem vi möter är morgondagens problem, och då måste vi naturligtvis också sträva efter lösningar som bygger på morgondagens teknik.</textBlock>
  </contentBlock>
  <contentBlock ix="849">
    <textBlock ix="0">Något som vi också måste komma ihåg är att kostnaderna för det vi gör inte får bli högre än den nytta vi får ut. Till dessa kostnader hör inte bara de byggnadstekniska kostnaderna, utan även kapitalkostnaderna för exploateringar, och det är viktigt att komma ihåg, av icke förnybara resurser som exempelvis naturtillgångar, t.ex. Skånes grusåsar. Det är fråga om kostnader för trolig irreversibel miljöförstöring och främst risken för sänkt grundvatten på grund av grusuttag, dvs. risk för vattenbrist i Skåne.</textBlock>
  </contentBlock>
  <contentBlock ix="850">
    <textBlock ix="0">Jag ställer mig frågan om det verkligen är försvarbart att fatta ett så viktigt beslut på grundval av en så dålig utredning. Kan vi verkligen binda så mycket kapital utan att ha garantier för motsvarande nytta? Vi vet faktiskt inte heller hur mycket det kostar.</textBlock>
  </contentBlock>
  <contentBlock ix="851">
    <textBlock ix="0">Fru talman! Det var med verklig bestörtning jag läste att jordbruksutskottets majoritet fattat beslutet att på grund av tidsbrist inte låta göra en miljökonsekvensbeskrivning av de eventuella fasta förbindelserna över Öresund. Hur vågar man gå till beslut i en sådan viktig fråga utan att miljökonsekvenserna är utredda? Skall man i framtiden konstatera: Tyvärr, det blev inte som vi hade tänkt oss. Vi beklagar att grundvattnet är förstört i Skåne, men självfallet sätter vi in räddningsaktioner. Det finns inga resurser i hela världen som kan räcka till för att reparera när man har förstört grundvattnet.</textBlock>
  </contentBlock>
  <contentBlock ix="852">
    <textBlock ix="0">Skall man också med sorg i hjärtat acceptera att</textBlock>
    <textBlock ix="1">Öresund till stora delar blir så förändrat att normalt liv är omöjligt? Vi måste komma ihåg att Öresund är ventilen som från Nordsjön släpper in salt syrerikt vatten till Östersjön. Vi måste också komma ihåg att utbytet styrs av fördelningen av hög- och lågtryck över Atlanten, och det är ganska slumpartat vilka effekter det blir och hur stor förändringen blir. Man vet inte förrän långt fram i tiden vilka dramatiska effekter det kan bli.</textBlock>
    <textBlock ix="2">Östersjöns vatten byts ut på ca 30--50 år, och det är kanske först då man ser de totala effekterna.</textBlock>
  </contentBlock>
  <contentBlock ix="853">
    <textBlock ix="0">Det är mycket, fru talman, som jag skulle kunna och vilja säga i den här frågan. Men många av de synpunkter och de invändningar som jag har är redan påtalade av flera talare. Låt mig då, på grund av den förkättrade tidsbristen som vi lever med de här sista dagarna, sluta med följande:</textBlock>
  </contentBlock>
  <contentBlock ix="854">
    <textBlock ix="0">Varför agerar så många miljöexperter och vetenskapsmän? Varför är de så oroliga? Det finns allvarliga skäl till eftertanke.</textBlock>
  </contentBlock>
  <contentBlock ix="855">
    <textBlock ix="0">Låt mig också, fru talman, säga att jag är för teknisk utveckling, men jag är inte för någon form av utveckling där man inte tar ansvar för sitt hanlande, där man inte inser att det man gör kan få konsekvenser på olika sätt och där man inte vinnlägger sig om att få konsekvenserna allsidigt belysta.</textBlock>
  </contentBlock>
  <contentBlock ix="856">
    <textBlock ix="0">Därför anser jag, fru talman, att hela frågan bör skickas tillbaka, och därför stöder jag yrkandet om återremiss.</textBlock>
  </contentBlock>
  <contentBlock ix="857">
    <textBlock ix="0">Anf. 63 HÅKAN HANSSON (c):</textBlock>
  </contentBlock>
  <contentBlock ix="858">
    <textBlock ix="0">Fru talman! Vi kan ju ha olika visioner om regionen Skåne och vilken betydelse en broförbindelse mellan Malmö och Köpenhamn kan ha. Men jag tror att det är viktigt, när vi fattar beslut i den här kammaren, att vi ändå på en rad punkter kommer ner på jorden och diskuterar verkligheten.</textBlock>
  </contentBlock>
  <contentBlock ix="859">
    <textBlock ix="0">Fru talman! Jag skulle vilja ägna mina minuter åt att koncentrera debatten om en Öresundsbro till frågan om projektets finansiella styrka, dess lönsamhet och det finansiella risktagande som projektet kan innebära för finansiärer och, kommunikationsministern, garantigivaren.</textBlock>
  </contentBlock>
  <contentBlock ix="860">
    <textBlock ix="0">Det innebär inte att jag på något sätt undervärderar de miljömässiga effekterna, men dem har många andra talare tagit upp här i dag, så dem tänker jag inte beröra.</textBlock>
  </contentBlock>
  <contentBlock ix="861">
    <textBlock ix="0">De ekonomiska frågorna kring Öresundsbron tycker jag är ganska viktiga att belysa. Det kan vara viktigt inte minst av det skälet att många av dem som är kategoriska förespråkare för en</textBlock>
    <textBlock ix="1">Öresundsbro i varje fall enligt egen utsago är rationella och pragmatiska människor som är intresserade av en del kalla fakta när det gäller ekonomi.</textBlock>
  </contentBlock>
  <contentBlock ix="862">
    <textBlock ix="0">Jag kan försäkra riksdagens ledamöter som sitter i kammaren nu -- och jag gör det med en viss insyn i hur de kommersiella och finansiella marknaderna fungerar och resonerar -- att det är inte med alldeles full respekt och beundran man ser politiker hantera investeringsprojekt av den här karaktären, det må vara Öresundsbron lika väl som andra projekt.</textBlock>
  </contentBlock>
  <contentBlock ix="863">
    <textBlock ix="0">Det må vara att dessa aktörer i den allmänna debatten framstår som tillskyndare av enskilda projekt. En helt annan sak är deras strikt affärsmässiga bedömningar av enskilda projekt när det kommer till kritan.</textBlock>
  </contentBlock>
  <contentBlock ix="864">
    <textBlock ix="0">Öresundsbron skall vara en investering. Det innebär att projektet skall bära sina egna kostnader och på sikt ge avkastning och räntabilitet på investerade resurser och också förhoppningsvis på sikt ett överskott, som enligt förslaget skall finansiera en del anslutningsvägar.</textBlock>
  </contentBlock>
  <contentBlock ix="865">
    <textBlock ix="0">Det innebär vidare att projektet skall finansieras med trafikavgifter och inte subventioneras via skattemedel. Det är intentionerna i det svenskdanska avtalet, som vi nu har att behandla. Jag tror att det är viktigt att fastslå detta, fru talman, då jag är den förste att erkänna att vi inte alltid i den här kammaren riktigt klart gör distinktionen mellan investeringar och utgiftsökningar i den statliga budget- och balansredovisningen.</textBlock>
  </contentBlock>
  <contentBlock ix="866">
    <textBlock ix="0">Enligt förslaget skall projekteringen och byggandet av Öresundsbron till uteslutande del ske genom upplåning på den öppna kapitalmarknaden och därigenom likviditetsmässigt inte belasta statsfinanserna. Som investering kommer därför också Öresundsbrons kommersiella och affärsmässiga styrka att bedömas och analyseras av presumtiva intressenter på den finansiella marknaden. Något annat har vi inte att vänta av dem.</textBlock>
  </contentBlock>
  <contentBlock ix="867">
    <textBlock ix="0">Kapitalmarknaden kommer att bedöma broprojektets räntabilitet med hänsyn till marknadsbedömningar, trafikutveckling, konkurrensförmåga för projektet, prissättning, priskänslighet och inte minst återbetalningsförmåga.</textBlock>
  </contentBlock>
  <contentBlock ix="868">
    <textBlock ix="0">I andra hand avgörs självfallet också kreditvärdigheten av den finansiella styrkan och uthålligheten hos ägarna bakom projektet, i det här fallet de båda staterna.</textBlock>
  </contentBlock>
  <contentBlock ix="869">
    <textBlock ix="0">Det intressanta är -- jag riktar mig nu till kommunikationsministern, eftersom han är den ende socialdemokraten som är i kammaren, och det är inte dåligt -- att liknande projekt internationellt många gånger har baserats på utställda garantier från samhälle och statsmakter snarare än på projektens direkta kommersiella affärsmässiga styrka. Det gäller projekt i USA, det gäller</textBlock>
    <textBlock ix="1">Eurotunneln och det gäller liknande broprojekt i</textBlock>
    <textBlock ix="2">Japan.</textBlock>
  </contentBlock>
  <contentBlock ix="870">
    <textBlock ix="0">Min poäng är alltså att erfarenheten av sådana här projekt, trots alla utfästelser om att de inte skall innebära någon likviditetsmässig belastning på statsmakterna och til syvende og sidst på skattebetalarna, tyder på att de garantiåtaganden som trots allt finns i det här projektet förr eller senare måste aktiveras.</textBlock>
  </contentBlock>
  <contentBlock ix="871">
    <textBlock ix="0">Många gånger visar det kanske inte på det negativa i projektet, men det visar på svårigheterna att göra korrekta analyser och kalkyler. Oftast överskattas intäktsutvecklingen, medan kostnaderna och investeringsnivån underskattas. Återbetalningseller, som vi säger, pay off-tiden förskjuts framåt.</textBlock>
    <textBlock ix="1">Ju fler osäkra faktorer som föreligger vad gäller trafikutveckling, konkurrenssituation etc., desto påtagligare framstår projektet för kapitalmarknaden som ett utpräglat högriskprojekt.</textBlock>
  </contentBlock>
  <contentBlock ix="872">
    <textBlock ix="0">Den tredje aspekten som inte är ointressant för det här projektet gäller kapitalmarkandens intresse över huvud taget att tillhandahålla riskvilligt kapital. Det hänger samman med den allmänna tillgången på kapital och situationen på kreditmarknaden i stort men inte minst med behovet av och efterfrågan på kapital på andra ställen när det gäller alternativa investeringar.</textBlock>
  </contentBlock>
  <contentBlock ix="873">
    <textBlock ix="0">Jag måste säga att inte minst med hänsyn till vad som har skett på kapitalmarknaden den senaste tiden och det som är kännetecknande för den internationella kreditmarknaden just nu framstår</textBlock>
    <textBlock ix="1">Öresundsbron som ett högriskprojekt. Tillgången på riskvilligt kapital just nu är inte så påtaglig ute i världen. Den har dramatiskt försämrats. Vi vet att ledande företrädare både för Riksbanken i Japan och för Deutsche Bank uttalar detta.</textBlock>
  </contentBlock>
  <contentBlock ix="874">
    <textBlock ix="0">Öresundsbron är, som jag sade, ett högriskprojekt.</textBlock>
    <textBlock ix="1">Avtalet och de ekonomiska kalkylerna -- många talare har varit inne på det tidigare -- bygger på ålderdomliga prognoser, som i sin tur bygger på oprecisa antaganden. Vi har ett betyande spann när det gäller intäkts- och kostnadskalkylerna för detta projekt. Det gör, fru talman och kommunikationsministern, att projektets attraktionskraft på marknaden inte är speciellt stor.</textBlock>
  </contentBlock>
  <contentBlock ix="875">
    <textBlock ix="0">Det framgår också av att finansiärerna inte står i kö. För några år sedan sade talesmän för näringslivet att bara det fattats beslut om bron, skulle de finansiera den. Det har också funnits ledamöter av den här kammaren som sagt att det behövs inga garantier, för det här kommer näringslivet och marknaden att klara av.</textBlock>
  </contentBlock>
  <contentBlock ix="876">
    <textBlock ix="0">Var finns de i dag? Tystnaden är total från näringslivet och från de här företrädarna. Det skall man inte klandra dem för, men skälet till tystnaden är sannolikt att man bedömer projektet strikt affärsmässigt, och därigenom är det inte heller så intressant.</textBlock>
  </contentBlock>
  <contentBlock ix="877">
    <textBlock ix="0">Det skulle vara intressant att fråga, eftersom kommunikationsministern är här: Vilka intressenter och finansiärer är det som kommunikationsministern ser framför sig, när nu det statliga bolaget skall bildas? Man hänvisar visserligen till att danskarna uttalat att det måste vara ett statligt konsortium, men även om vi vill ha en statlig majoritet i bolagen kunde vi bjuda in några av intressenterna som delägare i dem. Men var finns de?</textBlock>
  </contentBlock>
  <contentBlock ix="878">
    <textBlock ix="0">Är det AP-fondernas nya placeringsmöjligheter som skall användas för placering i broprojektet?</textBlock>
    <textBlock ix="1">För min del tror jag inte att möjligheterna att få en bra avkastning på pensionskapitalet då är så speciellt stora.</textBlock>
  </contentBlock>
  <contentBlock ix="879">
    <textBlock ix="0">Fru talman! Jag tror att de ekonomiska kalkylerna kring detta projekt är mycket osäkra. Även om det har bedyrats i denna debatt att detta är ett projekt som inte skall finansieras av skattebetalarna, är jag rädd för att de garantier för projektet som krävs av statsmakterna kommer att behöva aktiveras för detta projekt.</textBlock>
  </contentBlock>
  <contentBlock ix="880">
    <textBlock ix="0">Jag tycker också när jag lyssnar på debatten att det är litet oklart vad som skall täckas av trafikavgifterna. Ingår t.ex. den yttre ringvägen i</textBlock>
    <textBlock ix="1">Malmö i detta? Det framgår inte riktigt tydligt av beskrivningarna av projektet. Vad händer om projektets återbetalningstider förlängs etc.?</textBlock>
  </contentBlock>
  <contentBlock ix="881">
    <textBlock ix="0">Fru talman! Det finns, som jag sagt, många frågetecken omkring det här projektets ekonomi.</textBlock>
    <textBlock ix="1">För min del tror jag inte att möjligheterna att hitta externa finansiärer för detta projekt är speciellt stora, som läget ser ut i dag. Men det som oroar mig är att vi i förslaget till avtal ger möjligheter för dem som skall vara ägare till moderbolaget, i det här fallet banverket och vägverket, att fritt använda driftmedel för att köpa aktier i moderbolaget.</textBlock>
  </contentBlock>
  <contentBlock ix="882">
    <textBlock ix="0">Mot den bakgrunden infinner sig följande fråga:</textBlock>
    <textBlock ix="1">Vad händer när det blygsamma aktiekapitalet om</textBlock>
    <textBlock ix="2">200 milj.kr. -- 100 milj.kr. för Sverige och 100</textBlock>
    <textBlock ix="3">milj.kr. för Danmark -- snabbt har förbrukats?</textBlock>
    <textBlock ix="4">Detta aktiekapital är ju försumbart med tanke på den omslutning som moderbolagen skall ha. I det läget kan nytt ägarkapital behöva tillföras. Med den skrivning som jag har uppfattat i propositionen är det fritt fram för vägverket och banverket att använda sina ordinarie medel för att tillskjuta nytt aktiekapital. Detta kommer såvitt jag förstår gå ut över andra projekt som vägverket och banverket arbetar med.</textBlock>
  </contentBlock>
  <contentBlock ix="883">
    <textBlock ix="0">Fru talman! Med dessa ord vill jag yrka bifall till de reservationer som Elving Andersson tidigare har gjort. Jag vill med detta säga att jag för min del trots allt tror att det beslut som riksdagen i dag fattar i denna fråga kommer att bli lika historiskt som 1973</textBlock>
    <textBlock ix="1">års beslut.</textBlock>
  </contentBlock>
  <contentBlock ix="884"/>
  <contentBlock ix="885">
    <textBlock ix="0">Anf. 64 JAN STRÖMDAHL (v):</textBlock>
  </contentBlock>
  <contentBlock ix="886">
    <textBlock ix="0">Fru talman! Jag vill ta upp en huvudfråga och en detaljfråga. För att undvika att upprepa alla de argument och farhågor som har presenterats här av företrädare för centern, vänstern, miljöpartiet och folkpartiet nöjer jag mig med att hålla mig till dessa två preciserade frågor.</textBlock>
  </contentBlock>
  <contentBlock ix="887">
    <textBlock ix="0">Huvudfrågan är Öresundsbrobeslutets eller</textBlock>
    <textBlock ix="1">Öresundsförbindelsebeslutets karaktär och status.</textBlock>
    <textBlock ix="2">Jag syftar här på regeringsbeslutet om ett avtal med</textBlock>
    <textBlock ix="3">Danmark och på det förväntade riksdagsbeslutet.</textBlock>
  </contentBlock>
  <contentBlock ix="888">
    <textBlock ix="0">Enligt vad regeringen uttalar och vad som framgår av avtalet skall det tilltänkta projektet prövas mot ländernas miljölagstiftning. För svensk del avses härmed i första hand naturresurslagen och alla de lagar som är kopplade till den. Det innebär att regeringen har åtagit sig att -- en möjlighet som är inskriven i 4 kap. naturresurslagen -- göra en allsidig prövning av lokaliseringen och dess tillåtlighet. Detta skall alltså göras oberoende av de utredningar som har gjorts innan riksdagen nu fattar sitt beslut.</textBlock>
  </contentBlock>
  <contentBlock ix="889">
    <textBlock ix="0">Vid denna lokaliseringstillåtlighetsprövning skall prövning ske bl.a. mot 2 och 3 kap.</textBlock>
    <textBlock ix="1">naturresurslagen, där det bl.a. framhålls att ekologiskt särskilt känsliga vattenområden -- och dit måste Östersjön räknas -- skall skyddas så långt möjligt. Det föreskrivs bl.a. att vattenområden som har betydelse för yrkesfisket skall skyddas mot åtgärder som påtagligt kan försvåra näringens bedrivande. Det stadgas bl.a. att behovet av områden för friluftsliv i närheten av tätorter särskilt skall beaktas.</textBlock>
  </contentBlock>
  <contentBlock ix="890">
    <textBlock ix="0">Vid den här prövningen kan också det kommunala vetot, som vi har diskuterat tidigare i denna kammare, bli tillämpligt. Den framtida kommunala församlingen i Malmö kommun kommer alltså att ha vetorätt beträffande den tilltänkta lokaliseringen. Vi har hittills aldrig diskuterat vad detta kommunala veto innebär för projekt som också berör kommuner utanför Sveriges område, men det kunde vara intressant att i varje fall något fundera över om inte den berörda kommunen på den danska sidan borde ha en vetorätt på samma sätt som den svenska kommunen.</textBlock>
  </contentBlock>
  <contentBlock ix="891">
    <textBlock ix="0">Riksdagen har vidare helt nyligen beslutat att det vid en sådan här prövning enligt naturresurslagen skall göras noggranna miljökonsekvensbeskrivningar för olika alternativ, även för ett s.k. noll-alternativ. Prövningen innefattar bl.a. att koncesionsnämnden kopplas in för att göra en grov prövning av det hela mot miljöskyddslagen.</textBlock>
  </contentBlock>
  <contentBlock ix="892">
    <textBlock ix="0">Jag går in på detta rätt noggrant, eftersom man i några av anförandena tidigare i dag har berört denna aspekt men har avvisat den och sagt, att när regeringen har fattat beslutet om bron och även sedan skall fatta beslut om huruvida lokaliseringen skall tillåtas enligt naturresurslagen, är miljöprövningen meningslös.</textBlock>
  </contentBlock>
  <contentBlock ix="893">
    <textBlock ix="0">En sådan farhåga finns naturligtvis. Jag menar att vi måste ta vår miljölagstiftning på allvar. Den regering som tillträder efter valet kommer att vara tvungen att göra en noggrann prövning enligt gällande miljölagstiftning, i första hand naturresurslagen, för att se om det är möjligt att godkänna lokaliseringen och utformningen av det tilltänkta projektet. Ingen vet i dag hur den regeringen kommer att se ut och vilka partier som kommer att vara representerade i den. Detta ökar osäkerheten och villkorligheten i beslutet. Det illustrerar att det eventuella beslutet i riksdagen i dag måste ses som en slags avsiktsförklaring eller arbetshypotes; det är alltså villkorat genom att denna miljöprövning måste ske. Om den resulterar i att denna lokalisering inte kan tillåtas eller om en berörd kommun lägger in sitt veto, får man ju släppa det här beslutet och det här avtalet. Då</textBlock>
    <textBlock ix="1">''bidde'' det ingenting.</textBlock>
  </contentBlock>
  <contentBlock ix="894">
    <textBlock ix="0">Så till detaljerna i det hela. I bil. 3 i avtalet mellan</textBlock>
    <textBlock ix="1">Sverige och Danmark står det att länderna är överens om att byggandet av förbindelsen är momsbefriat. Min fundering är, och på den kan man kanske få svar direkt från Georg Andersson här: När kan en regering sätta sig över en skattelagstiftning på det här sättet och bara plötsligt momsbefria ett visst bygge? Om man nu skulle kunna göra detta, innebär det en skattesubvention på ca 1,5 miljarder kronor. Skulle inte en sådan skattesubvention behövas bättre för att se till att vi får ett fortsatt bostadsbyggande här i landet? Vi kan kanske få svar på den frågan. Kan regeringen på det här sättet sätta sig över skattelagstiftningen, och behövs en subvention i den storleksordningen bäst när det gäller detta brobygge jämfört med t.ex.</textBlock>
    <textBlock ix="2">bostadsbyggandet?</textBlock>
  </contentBlock>
  <contentBlock ix="895">
    <textBlock ix="0">Anf. 65 Kommunikationsminister GEORG</textBlock>
    <textBlock ix="1">ANDERSSON (s) replik:</textBlock>
  </contentBlock>
  <contentBlock ix="896">
    <textBlock ix="0">Fru talman! Man har i olika sammanhang gjort gällande att frågan om momsbefrielse skulle utgöra en gigantisk subvention. Låt mig bara påpeka att det här är ett internationellt projekt. Vi kommer att konkurrera med färjetrafiken. Då är det rimligt att samma villkor i fråga om moms gäller på färjetrafik och broförbindelse.</textBlock>
  </contentBlock>
  <contentBlock ix="897">
    <textBlock ix="0">Anf. 66 JAN STRÖMDAHL (v) replik:</textBlock>
  </contentBlock>
  <contentBlock ix="898">
    <textBlock ix="0">Fru talman! Jag hade två momsfrågor i det här sammanhanget. Det gäller dels momsen på bygget, på produktionen av den här anläggningen, dels momsen på verksamheten. Båda dessa frågor behandlas i avtalet. Man säger att man skall komma överens om momsen på verksamheten så småningom. När det gäller momsen på bygget står det uttryckligen att det inte skall vara någon moms där.</textBlock>
  </contentBlock>
  <contentBlock ix="899">
    <textBlock ix="0">Om man då skall göra en jämförelse med färjetrafiken undrar jag om det också är momsbefriat att bygga hamnar för färjetrafik i</textBlock>
    <textBlock ix="1">Helsingborg och om det är momsbefriat att bygga färjor på de varv där de skall byggas osv. Detta är visserligen ett internationellt projekt, men det är väl inget som hindrar att länderna ändå tar ut moms på sin resp. andel av det här bygget?</textBlock>
  </contentBlock>
  <contentBlock ix="900">
    <textBlock ix="0">Anf. 67 KJELL DAHLSTRÖM (mp):</textBlock>
  </contentBlock>
  <contentBlock ix="901">
    <textBlock ix="0">Fru talman! Jag vill tacka Jan Strömdahl för att han tog upp kraven på miljöanalys. I mitt öra ringer den lovande miljöministern Birgitta Dahls löften om att hela broprojektet självfallet skall miljöprövas enligt all svensk lagstiftning, men av det har det inte blivit en tumme ens -- jo, en tumme kan vi kanske säga -- i regeringens proposition.</textBlock>
  </contentBlock>
  <contentBlock ix="902">
    <textBlock ix="0">Fru talman! Inledningsvis vill jag, när vi har glädjen att ha kvar kommunikationsministern, spinna vidare på den här lagvägen som Jan Strömdahl har varit inne på. Enligt 1979 års trafikpolitiska beslut skall alla investeringar i infrastruktur inom transportsektorn föregås av en samhällsekonomisk värdering av projekten. Man brukar säga att vägprojekten skall föregås av en objektsanalys, beräkningar av restidsvinster, trafiksäkerhetsvinster och sådant som inkluderas i en samhällsekonomisk analys.</textBlock>
  </contentBlock>
  <contentBlock ix="903">
    <textBlock ix="0">Vägverket har inte, såvitt jag vet, gjort någon sådan utan hänvisar till kommunikationsdepartementet i den här frågan. Jag har hittills förgäves försökt att få ut dessa uppgifter. Det skulle vara intressant att få veta om man uppfyller 1979 års trafikpolitiska beslut i riksdagen om att genomföra en sådan samhällsekonomisk värdering.</textBlock>
  </contentBlock>
  <contentBlock ix="904">
    <textBlock ix="0">Sedan till en ordningsfråga, fru talman. Det förekommer propåer om att man skall korta ner sina anföranden och att man inte skall ta repliker osv. Jag förstår irritationen från riksdagsförvaltningen, kammarkansliet osv. över att det här tar lång tid. Men det är, fru talman och kära kammarkansli, inte mitt eller bromotståndarnas fel. Felet består i att vi har fått en undermålig proposition på vårt bord. Därefter har vi fått en dålig utskottsbehandling, och till råga på allt har ingen offentlig utfrågning skett. Tre eller fyra utskott har av tidsbrist bedömt att de inte kan svara på den här oerhört viktiga propositionen i ett yttrande till trafikutskottet. Detta är undermåligt, och detta är konsekvensen av en dålig utskottsbehandling. Vi får då den här debatten i kammaren. Jag är ledsen, jag hade kunnat komprimera mig mycket mer om vi hade kunnat ta upp det här uttömande på utskottsutfrågningar, i yttranden och diskussioner i olika utskott. Men detta har körts rakt igenom på rekordtid.</textBlock>
  </contentBlock>
  <contentBlock ix="905">
    <textBlock ix="0">Fru talman! Öresundsbron kan bli dess förespråkares Watergate. Hanteringen av detta gigantiska broförslag kan kanske inte i alla delar liknas vid Nixons skumraskaffärer i kontorshuset</textBlock>
    <textBlock ix="1">Watergate i Washington DC, men själva namnet,</textBlock>
    <textBlock ix="2">Watergate, gör ändå att man snuddar vid tanken.</textBlock>
    <textBlock ix="3">Brobygget förändrar vattenutbytet mellan</textBlock>
    <textBlock ix="4">Östersjön och Kattegatt i den känsliga vattenport, eller Watergate, som är Öresund.</textBlock>
    <textBlock ix="5">Kommunikationsminister Georg Andersson står kanske inte för inbrott i något kampanjhögkvarter, men han, regeringen och deras lakejer här i kammaren står definitivt för ett oöverskådligt och kriminellt brott mot naturen, mot Östersjön och mot människors och samhällens hälsa vid Öresund.</textBlock>
    <textBlock ix="6">När han i olika sammanhang har hävdat, och han fortsätter att hävda det här i debatten dess värre, att regeringen har anlitat all tillgänglig expertis och att denna expertis har godkänt broplanerna, så är det inte sant.</textBlock>
  </contentBlock>
  <contentBlock ix="906">
    <textBlock ix="0">Som politiker från samtliga riksdagspartier har påpekat i en tämligen unik gemensam artikel i</textBlock>
    <textBlock ix="1">Sydsvenska Dagbladet i måndags, har forskare och vetenskapsmän i en rad discipliner varnat för följderna av ett brobygge. ''Rör inte Öresund'', säger t.ex. professorn i marinekologi vid</textBlock>
    <textBlock ix="2">Stockholms unversitet, Bengt-Owe Jansson. Det har refererats till honom flera gånger tidigare här i dag. Ingen kan med bestämdhet förutse följderna av ingrepp i Öresund, menar han. Vi bromotståndare lyssnar, som man kanske kan förstå av debatten här, på vad kunskaparna har att säga och blir lätt tunnelförespråkare när vi får klart för oss att en borrad järnvägstunnel inte alls belastas av de uppenbara miljökonsekvenser som en bro får. En tunnel utför kanske ett lika gott trafikarbete som en bro någonsin gör.</textBlock>
  </contentBlock>
  <contentBlock ix="907">
    <textBlock ix="0">Fru talman! Jag vill tala om trafik- och samhällsstrukturen i Öresundsområdet. Jag vill påvisa att en kombinerad bil- och järnvägsförbindelse är ödesdiger vare sig vi talar om miljö, trafik eller ekonomi. Jag vill också göra klart hur väl en borrad järnvägstunnel skulle kunna lösa många av de problem som nu belastar vår</textBlock>
    <textBlock ix="1">Skåneregion och även Själland på den danska sidan.</textBlock>
  </contentBlock>
  <contentBlock ix="908">
    <textBlock ix="0">I de europeiska perspektivet är Öresundsområdet och de danska öarna ett ytterst miljökänsligt nålsöga mellan kontinenten och den skandinaviska halvön. Det har flyttfåglarna alltid vetat. Det var den nordligaste regionen som de klassiska grekerna hade kännedom om. Under Hansans guldålder var här en blomstrande handelskultur med den sjöfartstekniska utveckling som då rådde. Genom historiska öden kom här att bli en nationsgräns, vars barriäreffekter ytterligare förstärkts av landtransporternas utveckling under de senaste 150</textBlock>
    <textBlock ix="1">åren. Även genom världskrigens förbistring har den gemensamma sydbaltiska kulturen åtskilts, och den svenska kommunikationsministern kallar därför Öresund en vallgrav. Per Stenmarck sade också att det har varit en vallgrav under all överskådlig tid, vilket jag knappast kan hålla med om.</textBlock>
  </contentBlock>
  <contentBlock ix="909">
    <textBlock ix="0">Nu har vi ett helt nytt läge. Nationsbarriärerna upplöses, och närliggande regioner förstår mer och mer att samarbeta med varandra. Det samarbetet hoppas åtminstone jag skall utvecklas, oavsett vilka vägar den nysovjetiska EG-konstruktionen tar. Jag hoppas exempelvis kunna få läsa kongens by-aviser lika naturligt som Mälardrakarna till det skånska morgonkaffet; i dag kommer Berlingske Tidende och Politiken till Malmö dagen efter att Presam har centralbehandlat dem i Stockholm. Vet ni om det?</textBlock>
  </contentBlock>
  <contentBlock ix="910">
    <textBlock ix="0">Tysklands enande och Polens frihetsutveckling är andra glädjande företeelser i Öresunds närområde.</textBlock>
    <textBlock ix="1">Det breddar onekligen det skånska perspektivet.</textBlock>
    <textBlock ix="2">Handel och resande kommer att kunna ta många fler vägar till och från Skandinavien än dem man är hänvisad till genom efterkrigstidens koncentration mot Hamburg.</textBlock>
  </contentBlock>
  <contentBlock ix="911">
    <textBlock ix="0">I det nya Europa som växer fram spelar järnvägen åter en central roll. Enbart i EG finns beslut om järnvägssatsningar på 1 100 miljarder svenska kronor. I det lilla Schweiz satsar man så mycket som</textBlock>
    <textBlock ix="1">110 miljarder på avancerade järnvägar företrädesvis i tunnlar för att bli kvitt lastbilstrafiken och undvika hotande miljökatastrofer. Biltrafikens avgaser hotar nämligen den jordbindande skogen i alplandskapets sluttningar. Dör skogen kommer enorma jordskred att kunna begrava hela dalar, och</textBlock>
    <textBlock ix="2">Schweiz blir ett kalfjäll.</textBlock>
  </contentBlock>
  <contentBlock ix="912">
    <textBlock ix="0">Vilka slutsatser, fru talman, bör vi i Sydbaltikum dra av denna nya europeiska utveckling? Ja, jag har svårt att se att det skulle vara att vi skall fullfölja det europeiska motorvägseländet genom vår redan alltför försurade och miljödrabbade</textBlock>
    <textBlock ix="1">Öresundsregion. Om Schweiz riskerar att bli ett kalfjäll är hotet mot Skåne en form av nordisk öken. Den logiska konsekvensen är ju tvärtom att</textBlock>
    <textBlock ix="2">Öresund får bli en stoppbock för motorvägarna och i stället får bilda inkörsport till ett nytt ekologiskt</textBlock>
    <textBlock ix="3">Europa, oavsett från vilken sida man kommer. Då är det borrade järnvägstunnlar och moderna, renade färjor som vi skall satsa på. Gör vi inte det utan bygger vidare på efterkrigstidens slösande motorvägskultur drar vi på oss den lastbilstrafik som kontinentens länder är i färd med att befria sig från genom satsningarna på högkvalitativa järnvägsnätet.</textBlock>
  </contentBlock>
  <contentBlock ix="913">
    <textBlock ix="0">Jag avstår från att upprepa den förödande kritik som vi riktat mot broplaner ur klassiskt naturvårdsoch miljöperspektiv. Den kritiken har, tycker jag, bl.a. Roy Ottosson redan framfört kunnigt och väl.</textBlock>
    <textBlock ix="1">Jag vill i stället uppehålla mig vid några avgörande trafiktekniska och regionplanemässiga faktorer, som enbart de dömer ut broprojektet.</textBlock>
  </contentBlock>
  <contentBlock ix="914">
    <textBlock ix="0">Åkare, speditörer och transportarbetare är alla överens om att Öresundsbron inte betyder ett skvatt för deras verksamhet. Skall man använda den för Europatrafiken, på väg eller järnväg, tvingas man till en omväg på 17 mil över Stora Bält, så länge man inte bygger en motsvarande förbindelse över Femer Bält, och det finns det inget som helst beslut om, även om det finns en vänlig skrivning i den bilaterala avtalstexten. Den danska vägföreningen har dock lanserat vad jag vill kalla en högerextremistisk lösning med enbart en motorvägstunnel under Femer Bält. Skulle denna plan förverkligas vore katastrofen för</textBlock>
    <textBlock ix="1">Malmöområdet och de danska öarna fulländad.</textBlock>
    <textBlock ix="2">Långtradarna skulle få en orimlig konkurrensfördel gentemot tågen, som skulle tvingas gå hela omvägen över Jylland. Även om långtradarchaufförer behöver lagstadgad vila och bäst får det på de långa färjelinjerna mellan Skåne och Tyskland skulle konkurrensen driva upp en mycket omfattande lastbilstrafik genom Danmark.</textBlock>
    <textBlock ix="3">Detta kanske även om ingen fast förbindelse kommer till stånd över Femer Bält, eftersom långtradarna kan anpassa sig bättre än järnvägstrafiken. Samtidigt tvingas, som vi har hört här, SJ och DSB att avtalsmässigt betala 150</textBlock>
    <textBlock ix="4">milj.kr. per år för nyttjanderätten av</textBlock>
    <textBlock ix="5">Öresundsbron, vare sig man får transportunderlag eller inte.</textBlock>
  </contentBlock>
  <contentBlock ix="915">
    <textBlock ix="0">Både svenska och danska sjöfartstekniker har genom datorsimuleringar kommit fram till krav på ett seglingsfritt spann på minst 500 meter för samtidig passage av stora oceangående fartyg i båda riktningar. I dag har man bara räknat med 330</textBlock>
    <textBlock ix="1">meter. Ingen vågar säga att tunga godståg samtidigt och i båda riktningar skall kunna befara ett 500</textBlock>
    <textBlock ix="2">meter brett spann. Något sådant exempel finns inte någonstans i världen. Av denna anledning talas det om reglering av tågtrafiken som en lösning, vilken naturligtvis ytterligare försämrar järnvägens konkurrenssituation. Problemet med för stor rörlig last i beräkningssammanhang är för övrigt redan känt från Store Bält-förbindelsen, där man just av denna anledning tvingats borra en järnvägstunnel parallellt med den 70 meter höga högbron.</textBlock>
    <textBlock ix="3">Förvecklingarna med övriga Östersjöländer som hindras i sin passage genom Öresund har andra talare tagit upp.</textBlock>
  </contentBlock>
  <contentBlock ix="916">
    <textBlock ix="0">Anslutningsvägar och anslutningsjärnvägar till bron är ytterligare ett sorgligt och halvt bortglömt kapitel. På Amager förekommer allt envisare lokal kritik mot att motorvägarna kommer att slå sönder miljön än värre än vad som redan är fallet med störningarna från storflygplatsen Kastrup. Enligt en obekräftad uppgift är de danska socialdemokraterna nu så splittrade att de skulle vara beredda att genomföra en snabbutredning av en borrad järnbanetunnel.</textBlock>
  </contentBlock>
  <contentBlock ix="917">
    <textBlock ix="0">Malmö kommer att bli insnärjd av en enorm asfalts-, stål- och betonggördel, kantad med supermarknader, Eurostopp och liknande miljöstörande etableringar. Tyvärr har inte tillräckligt många malmöbor och än mindre deras företrädare insett att drömmen om Europabron kan bli en mardröm med en enorm trafikapparat för en återvändsbro till Själland, som nu fortfarande är en ö. Store Bält-förbindelsen har ju gått i stå och är för närvarande åratal försenad enligt vad man nu beräknar. Det mest makabra inslaget i denna vid det här laget sorglustiga historia är påhittet att bygga en sju kilometer lång s.k. citytunnel under</textBlock>
    <textBlock ix="1">Malmö för att knyta samman centralstationen med bron.</textBlock>
  </contentBlock>
  <contentBlock ix="918">
    <textBlock ix="0">Projektet är kostnadsberäknat till 5 miljarder kronor, och förslaget framförs på största allvar. Att tunneln behövs om man bygger bron förstår jag men det är ändå ett stilla vansinne som visar att broprojektet är helt fellokaliserat. För dessa 5</textBlock>
    <textBlock ix="1">miljarder kronor skulle man ju i stället få hela den svenska delen av en tunnel direkt till Kastrup från</textBlock>
    <textBlock ix="2">Malmö central -- om man drog den åt rätt håll vill säga. Om bron men inte citytunneln byggs tvingas alla tåg -- det är en viss risk för det från ekonomisk synpunkt, eller hur? -- till en mils rundkörning kring hela Malmö för att komma upp på bron. Jag hoppas att kammarens ärade ledamöter känner till något om Malmös stadsgeografi. Malmö central riskerar då att bli utan de nya och dyra snabbtågen, som i stället går direkt från Lund via den nya stationen Malmö Syd och Kastrup. Malmöborna borde inse att detta kan vara katastrofalt för stadens möjligheter till vital pånyttfödelse. Risken är ju uppenbar, ärade ledamöter på Skånebänken --</textBlock>
    <textBlock ix="3">att staden kommer att vittra inifrån och ut när stora investeringar läggs ute på den skånska myllan i stället för på förnyelse av områdena kring centralen och inre hamnområdet. Det är för mig en gåta att ingen av de tongivande Malmöpolitikerna har insett denna fara. De Malmöpolitiker som yttrat sig här talar som om det fortfarande var 1960-tal; man har en mycket luddig uppfattning om de här sakerna och förstår inte sitt eget bästa. Vi tycker från miljöpartiet att de företrädarna för Malmö är sorglustiga, både lokalt och här i riksdagen.</textBlock>
  </contentBlock>
  <contentBlock ix="919">
    <textBlock ix="0">I det bilaterala avtalets motivtext står att bron är till för att skapa en gemensam arbets- och bostadsmarknad i Öresundsregionen. Med mina utgångspunkter motsätter jag mig en sådan målsättning, för vilken förbindelse man än må skapa. Skall det dessutom ske via en bilbro kommer det miljöbelastade och tidskrävande transportarbetet att öka totalt sätt. Människor tvingas mer eller mindre in i denna gemensamma pendlingsregion och får, som i alla metropolregioner i världen, tillbringa en stor del av sin vakna tid i buss- och bilköer. Färden blir ofärd, långtifrån välfärd. Städer som Roskilde,</textBlock>
    <textBlock ix="1">Köpenhamn, Malmö och Lund har medeltida stadskärnor. De är redan gastkramade av cirkulerande och parkerande bilar. Det finns inget utrymme för en ytterligare ökning av denna biltrafik.</textBlock>
  </contentBlock>
  <contentBlock ix="920">
    <textBlock ix="0">En allvarlig farhåga är också att busstrafiken kommer att gynnas på bekostnad av den önskvärda ökningen av tågtrafiken. Trafik från Söderslätt i</textBlock>
    <textBlock ix="1">Skåne kommer regionalt att ha lättare att leta sig upp på bron via väg än järnväg. Busscharter av olika slag kan förväntas ta en stor del av trafiken.</textBlock>
    <textBlock ix="2">Denna farhåga gäller särskilt om inte citytunneln kommer till utförande. Pågatågstrafiken får ju då en föga attraktiv säckstation i Malmö Central.</textBlock>
    <textBlock ix="3">Kravet från resenärer norrifrån med destination</textBlock>
    <textBlock ix="4">Kastrup, Köpenhamn eller bortom blir ju rimligen att tågen inte skall gå in och vända vid Malmö</textBlock>
    <textBlock ix="5">Central. Uppfylls inte detta krav kommer bussar att ta marknadsandelar även norrifrån i Skåne och</textBlock>
    <textBlock ix="6">Sydsverige.</textBlock>
  </contentBlock>
  <contentBlock ix="921">
    <textBlock ix="0">Herr talman! Ett kulturellt och ekonomiskt samarbete, som också motiverar avtalet, kan dock -- menar jag -- vara till gagn för båda folken.</textBlock>
    <textBlock ix="1">Innan nationsgränsen och de utvecklade landtransporterna kom till har regionen -- som jag tidigare berörde -- samverkat ekonomiskt och kulturellt. Det kan inte vara fel att återuppliva denna historiska bas för samverkan, men det kan ske på helt andra sätt än med en bilbro. Carl Frick och jag föreslår i motion T92 att man utreder det alternativ som vi kallar miljölänken. Förslaget har -- som allt annat i detta misshandlade ärende --</textBlock>
    <textBlock ix="2">avslagits på ett summariskt vis. Jag skall därför nu redovisa detta alternativ.</textBlock>
  </contentBlock>
  <contentBlock ix="922">
    <textBlock ix="0">Mellan Hamburg och Malmö byggs en högklassig elektrifierad och dubbelspårig järnväg med borrade tunnlar för enbart tåg under Öresund och Femer</textBlock>
    <textBlock ix="1">Bält. Från Malmö är avståndet till Hamburg bara</textBlock>
    <textBlock ix="2">36 mil, eller litet drygt halva sträckan Stockholm--</textBlock>
    <textBlock ix="3">Malmö. Med svenska snabbtåg klaras alltså färden på två timmar med stopp i Kastrup, Köpenhamn och Lübeck. Denna bana förtjänar att kallas miljölänken. Den skulle nämligen ge tågen effektiva konkurrensfördelar gentemot bilar, bussar, lastbilar, flygbåtar, svävare, helikoptrar och kortdistansflyg på och kring denna sträcka.</textBlock>
    <textBlock ix="4">Miljölänken skulle medföra att de fossilbränsledrivna trafikslagen mer eller mindre slås ut. Undantaget är förstås bilfärjetrafiken</textBlock>
    <textBlock ix="5">Helsingborg--Helsingör, som i stället blomstrar, och direktfärjorna Skåne--Tyskland. Någon ren bilförbindelse byggs nämligen inte, utan bara en ren järnvägsförbindelse.</textBlock>
  </contentBlock>
  <contentBlock ix="923">
    <textBlock ix="0">Den rena järnvägsförbindelsen kan förväntas reducera den långväga lastbilstrafiken väsentligt.</textBlock>
    <textBlock ix="1">Den ger flygplatsen Kastrup direkt spårförbindelse såväl med Skåne som Köpenhamn och övriga delar av Sverige och Danmark. Detta torde i södra</textBlock>
    <textBlock ix="2">Skandinavien reducera pendlingstrafiken både på väg och i luften och ge motsvarande ökning för tågen. Kostnaden för hela miljölänken torde inte överstiga kostnaderna för enbart Öresundsbron med anslutningar. Man talar ju om en kostnad uppemot 40 miljarder kronor. För den summan skulle man utan vidare klara både borrad tunnel i</textBlock>
    <textBlock ix="3">Öresund och Femer Bält och en elektrifiering av övrig järnväg mellan Malmö, Köpenhamn och</textBlock>
    <textBlock ix="4">Hamburg.</textBlock>
  </contentBlock>
  <contentBlock ix="924">
    <textBlock ix="0">Tunnlarna borras längs en rät linje från Saab-</textBlock>
    <textBlock ix="1">Kockumsområdet under Saltholm till Kastrup.</textBlock>
    <textBlock ix="2">Längden blir 20 kilometer. Förutsättningarna för kontinuerlig s.k. fullortsborrning är särdeles gynnsamma i södra Öresund, eftersom det mäktiga och lättbearbetade kalksedimentet ger bättre förutsättningar än t.ex. vid Store Bält, där ett lager med lera och morän för närvarande har stoppat borrningarna. Man bör observera att tunnelvolymerna bara är en tredjedel av de volymer som man i den s.k. nollösningen skall muddra från sundets botten -- tre i stället för nio tio miljoner kubikmeter. Kalkstenen kan för övrigt malas ned och spridas över våra försurade sjöar --</textBlock>
    <textBlock ix="3">det kanske är ett tips. En reservhållplats anläggs dolt under Saltholm. Från den nybyggda men nedlagda och utbjudna -- det lär för närvarande vara en jakt på köpare i USA -- Saab-fabriken går järnvägen helt enkelt i markplanet via Malmö västra bangård längs det befintliga industrispåret in till Malmö Central. Man behöver inte bygga ned detta i en tunnel under Malmö Central. Det finns sådana idéer, men det finns ingen anledning att göra det. I direkt anslutning till den nuvarande säckstationen byggs en ny terminal mellan posthuset och stationsbyggnaden. Biltrafiken mellan hamnområdet och stadskärnan kan klaras genom någon bro eller kort tunnel -- dock inte i läget vid Skeppsbron, där troligen bara gång- och cykeltrafik bör klaras i ett tråg under järnvägen.</textBlock>
  </contentBlock>
  <contentBlock ix="925">
    <textBlock ix="0">På detta vis kan faktiskt nedläggningen av Saabfabriken påpassligt utnyttjas. Anläggningen har en utomordentlig placering för prefabricering av de mantelelement som behövs till tunnlarna. Detta i sundet redan utfyllda område kan också användas för övrig tunnelanknuten verksamhet. Området kan efter byggtiden återställas för bostäder -- som malmöborna helst vill ha --, mindre tillverkningsindustri och kontor. Kockums fritidsanläggning ligger alldeles intill och blir en utomordentlig tillgång för tunnelarbetarna på deras fritid under flera års arbete.</textBlock>
  </contentBlock>
  <contentBlock ix="926">
    <textBlock ix="0">Herr talman! Med särskild hänvisning till min motion T92 yrkandena 2 och 3 yrkar jag bifall till reservation 1, som tre partier står bakom.</textBlock>
  </contentBlock>
  <contentBlock ix="927">
    <textBlock ix="0">I och med att Malmö Central med den borrade järnvägstunneln får genomgående tåg mellan</textBlock>
    <textBlock ix="1">Själland, Köpenhamn, Kastrup och övriga Skåne stimuleras uppbyggnaden av gamla och nya järnvägar i hela landskapet. I en solfjäder runt</textBlock>
    <textBlock ix="2">Malmö och Lund från väster kan nämnas nya västkustbanan genom Landskrona och</textBlock>
    <textBlock ix="3">Helsingborg -- med den nya knutpunkt som nyss har invigts --, en ny bana till Höganäs och -- som planerat -- en tunnel under Hallandsåsen, förstås.</textBlock>
    <textBlock ix="4">Den gamla banan Lund--Svanlöv--Åstorp--</textBlock>
    <textBlock ix="5">Ängelholm skall självfallet med pågatåg -- tösatåg, som vi ibland säger -- fortsätta att verka för den regionala trafiken. Vi har den befintliga södra stambanan, eventuellt skall vi satsa på en ny bana</textBlock>
    <textBlock ix="6">Lund--Hörby--Kristianstad. Man bör bygga upp den gamla Simrisbanan med länk till Lund.</textBlock>
    <textBlock ix="7">Ystadsbanan skall elektrifieras -- som alla andra banor --, naturligtvis med direktförbindelse till</textBlock>
    <textBlock ix="8">Köpenhamn och Bornholm. Dubbelspår mellan</textBlock>
    <textBlock ix="9">Malmö och Trelleborg är en självklarhet och eventuellt också en ny bana till Skanör--Falsterbo via Vällinge -- och stoppa för Guds skull bygget av väg 100. Denna nya bana skulle med fördel kunna gå genom Limhamn på den s.k. Sillabanan. Om alla dessa banor byggs ut får i stort sett alla Skånes 33</textBlock>
    <textBlock ix="10">kommuner järnvägsförbindelse med varandra. Det innebär att kollektivtrafiksandelen i Skåne bör kunna komma upp i nivå med Göteborgs 30 % och</textBlock>
    <textBlock ix="11">Stockholms 50 % -- eller däremellan -- av den totala persontrafiken. Detta skulle kunna ske till en kostnad på några miljarder. Det kan lätt inlemmas i den stora planen för järnvägsinvesteringar i</textBlock>
    <textBlock ix="12">Sverige. Den planen står miljöpartiet för. För denna plan har vi också nu fått en viss respons från de flesta partier i riksdagen. Det är -- jämfört med</textBlock>
    <textBlock ix="13">Mälardalens investeringar -- ett rättvisekrav att motsvarande investeringar fastställes för Skåne.</textBlock>
  </contentBlock>
  <contentBlock ix="928">
    <textBlock ix="0">Herr talman! Jag har nu sakligt argumenterat mot broprojektet och dessutom redovisat en trafik- och miljömässigt överlägset -- för att inte säga oslagbart -- alternativ, nämligen den s.k.</textBlock>
    <textBlock ix="1">miljölänken mellan Malmö och Hamburg. Jag har även tidigare i olika sammanhang framfört kritiken mot kommunikationsministerns låsning vid broalternativet och framför allt hans oförmåga att sakligt argumentera för detsamma. När man för fram tunnelalternativet sakligt och motiverat får man, utan några hållbara ekonomiska antaganden eller kalkylförutsättningar, svaret att det inte ekonomiskt håller. Jag har inte heller i dag hört några sådana. Det framförs mest som en besvärjelse. Georg Andersson säger att det är fascinerande att man kan bygga en sådan här stor bro. I TV-programmet Miljöbilder sade han -- med ett lån från industriförbundets senaste kampanj --</textBlock>
    <textBlock ix="2">att det är ett lyft för Sverige. Men av någon outgrundlig anledning ser han samtidigt inte särskilt glad ut.</textBlock>
  </contentBlock>
  <contentBlock ix="929">
    <textBlock ix="0">När jag under våren bad att få förklarat hur taxepolitiken skulle bedrivas fick jag till svar att det skulle framgå av propositionen, vilket det sannerligen inte gjorde. I stället förs det fram som ett ledande motiv för förslaget att frågan om bron har utretts så länge att man inte kan utreda den längre och att vi av den anledningen nu måste fatta ett beslut. Tydligen skall detta ske helt oberoende av utredningarnas kvalitet genom åren och oberoende av att utredningarnas resultat ibland ändå har visat på stora svårigheter med detta gigantiska broprojekt. En del svårigheter har man fått stoppa i Malmöhus läns styrelses lådor på grund av att de inte passade in. Man tar sig för pannan.</textBlock>
  </contentBlock>
  <contentBlock ix="930">
    <textBlock ix="0">Herr talman! Varför är det nu så bråttom att fatta det här beslutet om bron? Är riksdagen möjligen en lekstuga för Georg Anderssons personliga prestige i sammanhanget? Vill han kunna skriva på sin gravsten att han drev igenom beslutet om ett brofiasko?</textBlock>
  </contentBlock>
  <contentBlock ix="931">
    <textBlock ix="0">Danskarnas stöd för bron är kanske på väg att rämna, vilket jag har nämnt tidigare. I alla händelser tänker man på danskt håll inte fatta något beslut i folketinget förrän möjligen den 14 augusti, och då kommer man kanske att tveka på grund av det nära förestående svenska valet -- vad vet jag?</textBlock>
  </contentBlock>
  <contentBlock ix="932">
    <textBlock ix="0">Är Georg Andersson rädd för att de sakliga argumenten skall hinna upp hans skygglappsförsedda expressbeslut? Har kommunikationsministern otillbörliga kopplingar till bilindustrin och näringslivet efter samma mönster som Kjell-Olof Feldt? Hur stort är, Jan</textBlock>
    <textBlock ix="1">Andersson, det egentliga stödet inom socialdemokratin för denna halsstarriga låsning vid den mest miljöfientliga lösning man kan tänka sig?</textBlock>
    <textBlock ix="2">Hemma i Lund liksom i Helsingborg är hela arbetarkommunen mot bron. Hur är det med kvinnorna, ungdomarna, broderskaparna och facken? Detta frågar jag mig, och jag kommer i den mån jag behöver att delta aktivt med repliker under resten av den här debatten.</textBlock>
  </contentBlock>
  <contentBlock ix="933">
    <textBlock ix="0">Herr talman! Jag yrkar bifall till samtliga miljöpartiets reservationer och följer därmed Roy</textBlock>
    <textBlock ix="1">Ottossons tidigare yrkande. I första hand stöder jag liksom Roy Ottosson och flera andra talare återremissyrkandet.</textBlock>
  </contentBlock>
  <contentBlock ix="934"/>
  <contentBlock ix="935">
    <textBlock ix="0">Anf. 68 JAN ANDERSSON (s):</textBlock>
  </contentBlock>
  <contentBlock ix="936">
    <textBlock ix="0">Herr talman! Frågan om en Öresundsbro, en bilbro över Öresund, har föregåtts av en långvarig och till stora delar polariserad debatt. Anhängarna till en bro har beskrivit den som en tulipanaros, som löser i stort sett alla problem som finns i regionen. Det är naturligtvis inte sant. Bron har emellertid också, av dem som varit motståndare till den, beskrivits som en katastrof huvudsakligen för miljön.</textBlock>
  </contentBlock>
  <contentBlock ix="937">
    <textBlock ix="0">Jag skulle inte vilja gå så långt som till att säga att en bilbro över Öresund skulle vara en katastrof för området, men den får tillräckligt stora negativa konsekvenser för miljön i ett redan hårt ansträngt område. Därför är en tunnel att föredra.</textBlock>
  </contentBlock>
  <contentBlock ix="938">
    <textBlock ix="0">Enligt propositionen är ett argument för en bilbro att den ur kommunikationssynpunkt för oss närmare Europa. Det är knappast sant. Det är bara att titta på kartan och konstatera att om man skall komma ned till Europa, är den närmaste vägen att åka från södra delen av Skåne ner till Tyskland, till</textBlock>
    <textBlock ix="1">Rügen och Rostock, eller att åka från Ystad ner till</textBlock>
    <textBlock ix="2">Polen. Det är den närmaste vägen. Inte ens om man väljer vägen över Danmark kommer en bilbro över</textBlock>
    <textBlock ix="3">Öresund att vara den närmsta vägen. Fortfarande är H--H-leden, dvs. leden mellan Helsingborg och</textBlock>
    <textBlock ix="4">Helsingör, närmare. Där har man för övrigt också gjort stora investeringar i terminaler och nya färjor för att kunna förbättra kommunikationerna.</textBlock>
  </contentBlock>
  <contentBlock ix="939">
    <textBlock ix="0">Nu sägs det att det skulle gå snabbare att färdas över bilbron än att ta färjan över H--H-leden. Men för dem som färdas långt och som då och då behöver ta en paus -- det behöver man ju när man färdas långt ned till kontinenten -- är det naturligt att göra det just på färjan. Även om man i framtiden skulle färdas över en bro skulle det bli nödvändigt med pauser, och bron kommer därmed inte att innebära någon tidsvinst för de personer som färdas ned till kontinenten.</textBlock>
  </contentBlock>
  <contentBlock ix="940">
    <textBlock ix="0">Talet om de dåliga förbindelserna över Öresund är bara delvis sant. Det stämmer inte när det gäller den norra delen av Öresund. Där finns i dag mycket goda förbindelser.</textBlock>
  </contentBlock>
  <contentBlock ix="941">
    <textBlock ix="0">När man kommer över Öresund till Danmark befinner man sig på en ö, och man kan ta sig vidare till ytterligare en ö via en bro och via en tunnel ner till Lolland. Men sedan är det stopp, sedan finns ingen förbindelse.</textBlock>
  </contentBlock>
  <contentBlock ix="942">
    <textBlock ix="0">Det sägs i propositionen att danskarna har lovat att arbeta för en fast förbindelse över Femer bält.</textBlock>
    <textBlock ix="1">Allvarligt talat tror jag inte att det är särskilt realistiskt att danskarna kommer att arbeta särskilt aktivt för detta. Jag tror att danskarna har ett intresse av att få trafiken att gå över Danmark, över bron och tunneln över Stora bält och Lilla bält. Det är ett danskt intresse.</textBlock>
  </contentBlock>
  <contentBlock ix="943">
    <textBlock ix="0">Det tyska intresset av att satsa på de väginvesteringar som en fast förbindelse över</textBlock>
    <textBlock ix="1">Femer bält innebär är i dag också minimalt med tanke på de stora investeringar Tyskland måste göra mellan de västra och östra delarna av landet.</textBlock>
  </contentBlock>
  <contentBlock ix="944">
    <textBlock ix="0">Det är alltså inte särskilt troligt att en förbindelse snart blir av över Femer bält.</textBlock>
  </contentBlock>
  <contentBlock ix="945">
    <textBlock ix="0">Då återstår en lokal förbindelse mellan Malmö och</textBlock>
    <textBlock ix="1">Köpenhamn, där förbindelserna i dag är dåliga, det skall jag villigt erkänna. Detta beror mycket på att man nere i den regionen har väntat på ett brobeslut och varit synnerligen inaktiv när det gäller investeringar som skulle kunna förbättra förbindelserna.</textBlock>
  </contentBlock>
  <contentBlock ix="946">
    <textBlock ix="0">Vidare är det inte heller, med tanke på dagens trafiksituation i Köpenhamn och trafiksituationen i</textBlock>
    <textBlock ix="1">Malmö--Lundområdet, särskilt välbetänkt att bygga en förbindelse som ytterligare stimulerar biltrafiken. Man skulle i stället vidta infrastrukturåtgärder som försvårar biltrafiken.</textBlock>
    <textBlock ix="2">Det hade varit bättre med en spårbunden förbindelse.</textBlock>
  </contentBlock>
  <contentBlock ix="947">
    <textBlock ix="0">Tunnelalternativet avfärdas väldigt snabbt av ekonomiska skäl. Det är naturligtvis svårt att över huvud taget göra ekonomiska bedömningar i fråga om både bron och tunneln. Jag kan bara konstatera att Öresundsdelegationerna inte var lika tvärsäkra.</textBlock>
    <textBlock ix="1">Den danska Öresundsdelegationen var tvärtom ganska optimistisk om att en tunnel skulle löna sig med den avskrivningstid på 30 år som beräkningarna var gjorda på. Om man hade överfört den svenska delegationens beräkningar till en avskrivningstid på 50 år skulle även det gå ihop.</textBlock>
    <textBlock ix="2">Alla har alltså inte varit lika kategoriska som man nu är i propositionen.</textBlock>
  </contentBlock>
  <contentBlock ix="948">
    <textBlock ix="0">Det avgörande skälet mot en bilbro är trots allt miljökonsekvenserna, bl.a.</textBlock>
    <textBlock ix="1">vattengenomströmningen. Det har i dag talats mycket om detta. Vi kan konstatera att experterna är oeniga om den s.k. nollösningen. De som har förordat en nollösning bygger sitt resonemang på en teoretisk modell. Detta är att spela hasard med det viktiga liv som finns i Öresund och Östersjön.</textBlock>
  </contentBlock>
  <contentBlock ix="949">
    <textBlock ix="0">En annan miljökonsekvens är de föroreningar bilismen orsakar i luften och vattnet. Det har också i detta sammanhang talats om någon form av nollösning. Man säger då att detta projekt ger upphov till ny biltrafik som ger negativa konsekvenser men att andra åtgärder då måste kompensera för detta. Men räcker den ambitionen i det område där vi har de suraste jordarna och där skogsdöden är som störst? Nej, givetvis inte.</textBlock>
    <textBlock ix="1">Ambitionen borde vara att miljön i västra Skåne skall förbättras avsevärt. Den medvetenheten finns förmodligen -- annars hade väl inte</textBlock>
    <textBlock ix="2">Miljödelegationen västra Skåne tillsatts.</textBlock>
  </contentBlock>
  <contentBlock ix="950">
    <textBlock ix="0">Anhängarna till en bilbro brukar säga om trafiken över bron att de inte är märkvärdigt, vare sig man räknar med att 6 000 eller 8 000 bilar skall gå över bron på ett dygn -- vi vet inte vilken av siffrorna som kommer att bli den riktiga. Men det är ju inte det som är det intressanta. Det konstaterar</textBlock>
    <textBlock ix="1">Öresundsdelegationen, och det sägs också i propositionen. Det intressanta är hur en bilbro påverkar det samlade trafikflödet i hela regionen.</textBlock>
    <textBlock ix="2">På vilket sätt påverkar detta biltrafiken i hela regionen? Trots allt utredande har ingen förutom</textBlock>
    <textBlock ix="3">Miljödelegationen västra Skåne undersökt de aspekterna, och delegationens analys visade att det blir fråga om stora negativa konsekvenser. Det är alltså fråga om motorvägar runt Malmö, där det kommer att etableras verksamheter som i sin tur innebär ytterligare biltrafik och ytterligare luftföroreningar.</textBlock>
  </contentBlock>
  <contentBlock ix="951">
    <textBlock ix="0">Med tanke på detta har ett antal socialdemokrater från nordvästra Skåne och från Kvinnoförbundet,</textBlock>
    <textBlock ix="1">SSU och broderskapsrörelsen väckt motioner i denna fråga, och vi har sagt att man borde göra en miljökonsekvensanalys innan man fattar beslut om vilket förbindelsealternativ som är det bästa.</textBlock>
    <textBlock ix="2">Analysen skall dels på ett bättre sätt än vad som i dag har gjorts undersöka miljöfrågorna, bl.a.</textBlock>
    <textBlock ix="3">vattengenomströmningen, dels göra en samlad bedömning av hur trafikutvecklingen i regionen påverkas av olika alternativ. Detta skall alltså göras innan ett beslut fattas.</textBlock>
  </contentBlock>
  <contentBlock ix="952">
    <textBlock ix="0">Vi hade tänkt lägga fram ett eget yrkande med denna innebörd, men vi fann sent omsider att våra motioner omfattas av reservation nr 1 i beslutsunderlaget, och vi kommer att yrka bifall till denna reservation.</textBlock>
  </contentBlock>
  <contentBlock ix="953">
    <textBlock ix="0">Vi kommer också att yrka bifall till reservation nr 2</textBlock>
    <textBlock ix="1">som gäller avtalet. Vi vill emellertid göra en markering. Det finns en passus som rör skattebetalarna som vi faktiskt inte kan ställa oss bakom. Vi tror att bron kan finansieras via avgifter.</textBlock>
    <textBlock ix="2">I en passus i reservationen sägs att skattebetalarna kommer att drabbas hårt. Det är ologiskt att hävda att en bilbro inte skulle gå ihop ekonomiskt och att skattebetalarna får träda in i efterhand och att samtidigt hävda att en tågtunnel klarar sig ekonomiskt. Jag vill markera att vi inte står bakom den passusen. För övrigt stöder vi således reservation nr 1 och 2.</textBlock>
  </contentBlock>
  <contentBlock ix="954">
    <textBlock ix="0">Anf. 69 KJELL--ARNE WELIN (fp) replik:</textBlock>
  </contentBlock>
  <contentBlock ix="955">
    <textBlock ix="0">Herr talman! Jan Andersson uttrycker mycket som jag ställer mig bakom. Det gäller i stort sett allt.</textBlock>
    <textBlock ix="1">Däremot säger han att han inte tror att miljön kommer att hamna i en situation som kan närma sig katastrof. Det kanske jag inte heller tror, men, Jan</textBlock>
    <textBlock ix="2">Andersson, när det gäller miljön finns det ingen som egentligen kan säga vad som händer när den här bron väl är ett faktum. Om det blir katastrof eller ej vet vi inte. Däremot vet vi att det kommer att bli en mycket försämrad miljö. Eftersom Jan</textBlock>
    <textBlock ix="3">Andersson visar så stor klokhet när det gäller att förbättra beslutsunderlaget, begärde jag replik för att visa att osäkerheten inför framtiden är utomordentligt stor.</textBlock>
  </contentBlock>
  <contentBlock ix="956">
    <textBlock ix="0">Jan Andersson sade vidare att experterna är oeniga när det gäller vattengenomströmningen. Det är inte alls så. Experterna är oerhört eniga om att man inte kan garantera någonting i framtiden. Man vet faktiskt inte vad som händer när man förändrar vattengenomströmningarna i Öresund. Om Jan</textBlock>
    <textBlock ix="1">Andersson eller någon annan kan visa på en enda expert på det här området som är beredd att garantera att det inte kommer att bli några konsekvenser för vattengenomströmningen i</textBlock>
    <textBlock ix="2">Östersjön, skulle jag vara mycket tacksam. Trots idogt letande har jag inte lyckats hitta en enda sådan expert.</textBlock>
  </contentBlock>
  <contentBlock ix="957">
    <textBlock ix="0">Avslutningsvis sade Jan Andersson att han tror att bron kan självfinansieras via avgifter. Det är en dröm, och det finns redan tillräckligt mycket underlag för att man skall sluta ha sådana drömmar.</textBlock>
  </contentBlock>
  <contentBlock ix="958">
    <textBlock ix="0">Anf. 70 KJELL DAHLSTRÖM (mp) replik:</textBlock>
  </contentBlock>
  <contentBlock ix="959">
    <textBlock ix="0">Herr talman! Om jag förstod Jan Andersson rätt så kommer han och som han säger vi -- jag hoppas att vi innebär nästintill 156 socialdemokrater -- att yrka bifall till reservationerna nr 1 och 2, rätta mig om jag har fel. Detta gläder mig oerhört. Det innebär att det finns politiker i kammaren som visar personlig integritet i politiken. Det krävs politisk råg i ryggen för att stå upp för sina åsikter. Jag tycker att det är en strongare linje än att i alla avseenden hålla sig till något slags partipiska eller partilinje. Jag utvecklar detta litet grand för att förklara min egen inställning och min tidigare framställning.</textBlock>
  </contentBlock>
  <contentBlock ix="960">
    <textBlock ix="0">Miljöpartiet de gröna har kongressbeslut på att säga nej till både förbindelse över och under</textBlock>
    <textBlock ix="1">Öresund. Jag har alltid hyst uppfattningen att en borrad järnvägstunnel troligen efter utredning kan visa sig vara den bästa lösningen för förbindelser via</textBlock>
    <textBlock ix="2">Öresund, och jag har hävdat det. Alla vet att jag har den uppfattningen, och jag fortsätter att hävda den här. Men det krävs som sagt politisk råg i ryggen för att framföra sina åsikter gentemot stora partier. Jag vill med detta visa uppskattning för Jan</textBlock>
    <textBlock ix="3">Andersson och hans inlägg.</textBlock>
  </contentBlock>
  <contentBlock ix="961">
    <textBlock ix="0">För övrigt vill jag korrigera mitt yrkande något. Jag yrkade nämligen bifall till det som Roy Ottosson för vår del yrkat bifall till, vilket inte innefattar vår reservation nr 9 om ekonomisk kompensation till</textBlock>
    <textBlock ix="1">SJ. Vi kan hoppa över den.</textBlock>
  </contentBlock>
  <contentBlock ix="962">
    <textBlock ix="0">Anf. 71 JAN ANDERSSON (s) replik:</textBlock>
  </contentBlock>
  <contentBlock ix="963">
    <textBlock ix="0">Herr talman! Jag får tacka Kjell Dahlström för de vänliga orden.</textBlock>
  </contentBlock>
  <contentBlock ix="964">
    <textBlock ix="0">Jag vet inte om det framgick av mitt anförande men jag avsåg att yrka bifall till reservation nr 1 och 2.</textBlock>
  </contentBlock>
  <contentBlock ix="965">
    <textBlock ix="0">Till Kjell-Arne Welin vill jag säga att vi är överens i sak såvitt jag förstår. Det är bara så att jag inte tycker om överdrifter i debatten. Därför sade jag att jag inte vill ta ordet katastrof i min mun. Jag tror att en bilbro kommer att medföra negativa konsekvenser för ett område som redan är hårt belastat ur miljösynpunkt. Det är min uppfattning, och det tycker jag räcker.</textBlock>
  </contentBlock>
  <contentBlock ix="966">
    <textBlock ix="0">När det gäller vattengenomströmningen är det bara att läsa innantill. Det finns ett antal experter som säger att en nollösning inte är möjlig, och det finns en del andra som säger att det är möjligt på teoretiska grunder. Det är en teoretisk modell, och det betonar vi också. Så ser faktiskt verkligheten ut.</textBlock>
    <textBlock ix="1">Bristen är att vi faktiskt inte vet, eftersom vi bara har en teoretisk modell.</textBlock>
  </contentBlock>
  <contentBlock ix="967">
    <textBlock ix="0">Anf. 72 KJELL-ARNE WELIN (fp) replik:</textBlock>
  </contentBlock>
  <contentBlock ix="968">
    <textBlock ix="0">Herr talman! Det är egentligen hårklyverier som vi håller på med nu, Jan Andersson. Jag tycker dock att det är oerhört viktigt att man markerar att det finns en osäkerhet inför framtiden när det gäller miljön och vattengenomströmningen. I dag kan man inte säga om det kommer att bli si eller så. Man kan bara tro på olika sätt.</textBlock>
  </contentBlock>
  <contentBlock ix="969">
    <textBlock ix="0">Jag delar helt den uppfattning som framfördes. Det är mycket glädjande att Jan Andersson som socialdemokrat yrkar bifall till reservation nr 1 och</textBlock>
    <textBlock ix="1">2. Jag hoppas att han får med sig många partibröder.</textBlock>
  </contentBlock>
  <contentBlock ix="970">
    <textBlock ix="0">Anf. 73 INGELA MÅRTENSSON (fp):</textBlock>
  </contentBlock>
  <contentBlock ix="971">
    <textBlock ix="0">Herr talman! Jag är inte någon bromotståndare.</textBlock>
    <textBlock ix="1">Jag anser tvärtom att det är mycket positivt att bygga broar mellan människor antingen det gäller rent andligt eller bokstavligt. Jag har svårt att tro att människor i grunden är emot brobyggen. Om ett brobygge innebär stora risker för att vattenströmmar i ett mycket känsligt sund förändras, muddring kommer att medföra förändringar för naturen på ett mycket negativt sätt, biltrafiken kommer att öka i en tid då koldioxidutsläppen står för de största bidragen till luftföroreningarna och alla är överens om att dessa utsläpp måste minskas, kostnaderna blir så stora att de kommersiella intressena och broförespråkarna inte kan garantera att bron kan finansiera sig själv utan att staten måste gå in med garantier i ett läge då statens finanser är mycket ansträngda, kan jag inte ställa mig bakom ett beslut om att bygga den bron.</textBlock>
  </contentBlock>
  <contentBlock ix="972">
    <textBlock ix="0">Trafikutskottets betänkande har inte övertygad mig om att hänsynen till miljön har tillvaratagits på ett tillfredsställande sätt. Jag är således inte beredd att lämna fullmakt till regeringen att fortsätta förhandlingarna om bron och på det viset lämna carte blanche till Georg Andersson, särskilt inte efter det inlägg som Georg Andersson hade i debatten på förmiddagen. Jag tycker inte att kommunikationsministerns inlägg gav tecken på att man verkligen bekymrar sig om miljön i regeringen.</textBlock>
  </contentBlock>
  <contentBlock ix="973">
    <textBlock ix="0">För tolv år sedan blev jag för första gången invigd i turerna kring brofrågan. Jag var på ett årsmöte i</textBlock>
    <textBlock ix="1">Lund då den internationellt kände professorn i kulturgeografi Torsten Hägerstrand höll ett anförande och redogjorde för de olika turerna och gjorde en samhällsvetenskaplig analys av brofrågan. Hans slutsats var att det inte var samhällsvetenskapligt försvarbart att bygga en bro.</textBlock>
    <textBlock ix="2">För mig var det en mycket övertygande redovisning.</textBlock>
  </contentBlock>
  <contentBlock ix="974">
    <textBlock ix="0">Vad har då hänt under de senaste 10--15 åren som gör att det är så angeläget just nu att bygga en bro?</textBlock>
    <textBlock ix="1">Miljömedvetandet är mycket större i dag än det var för 10--15 år sedan. Luftföroreningarna är ett allvarligt problem, som vi inte kan lösa genom att stimulera till ännu mer biltrafik. Dessutom har integrationen i Europa och sammanslagningen av</textBlock>
    <textBlock ix="2">Öst- och Västtyskland inneburit att helt nya resvägar har öppnat sig. Det verkar inte som om broförespråkarna bryr sig särskilt mycket om de förändrade möjligheterna och hoten. De stirrar sig blinda på att alla svenskar och norrmän skall resa genom Danmark till vilket pris som helst, till priset av en försämrad miljö och höga kostnader. Det kommer också påverka att västkusten som är mycket känslig och mycket drabbad av luftföroreningar. Vi kommer att få en ökad trafik på västkusten. Inte minst med tanke på de djupa spår luftföroreningarna har satt i skogarna på västkusten kan man inte heller ställa sig bakom en sådan stimulans som bron skulle innebära.</textBlock>
  </contentBlock>
  <contentBlock ix="975">
    <textBlock ix="0">Jag har också hört påståenden om att om man är motståndare till bron så skulle man vara för en isolationistisk hållning. Man skulle då anse att vi skall vara oss själva nog här i Sverige och att vi skall isolera oss med vattnet. Jag tror inte alls att det stämmer. Tidigare talare har t.ex. jämfört Öresund med berg. Det går inte att jämföra på ett sådant sätt. Vattnet utgör också ett kommunikationsmedel och ett sätt att ta sig fram. Vi är i dag inte isolerade.</textBlock>
    <textBlock ix="1">Det finns förbindelser mellan Danmark och</textBlock>
    <textBlock ix="2">Sverige. När man hör broförespråkarna tala verkar det som om sådana förbindelser inte existerar. Det verkar som om man tror att sundet består av en</textBlock>
    <textBlock ix="3">Berlinmur som plötsligt skall raseras. Det är dock inte en verklighetsbeskrivning, åtminstone inte en som jag kan ställa mig bakom.</textBlock>
  </contentBlock>
  <contentBlock ix="976">
    <textBlock ix="0">När vissa broförespråkare, framför allt från</textBlock>
    <textBlock ix="1">Malmöregionen, talar om att man skall slå ihop</textBlock>
    <textBlock ix="2">Malmö och Köpenhamn och forma en Örestad, ser jag det också litet som en illusion. Det gäller olika kulturer. Vi har i dag ett kulturutbyte, men jag tror att det är en illusion att inbilla sig att det skall bli en enhet.</textBlock>
  </contentBlock>
  <contentBlock ix="977">
    <textBlock ix="0">Med det underlag vi har i dag kan jag inte ställa mig bakom och förespråka att regeringen skall gå vidare med ett brobygge.</textBlock>
  </contentBlock>
  <contentBlock ix="978">
    <textBlock ix="0">Anf. 74 MAGGI MIKAELSSON (v):</textBlock>
  </contentBlock>
  <contentBlock ix="979">
    <textBlock ix="0">Herr talman! Vad kan en Öresundsbrodebatt angå en västerbottning? Det vill jag ta ett par minuter av kammarens tid i anspråk för att tala om.</textBlock>
  </contentBlock>
  <contentBlock ix="980">
    <textBlock ix="0">En bro över Öresund kommer att få konsekvenser också för oss som bor i Västerbotten eller andra</textBlock>
    <textBlock ix="1">Norrlandslän. Det gäller t.ex. kostnaderna. Jag förutsätter, trots vad som sägs, att bron kommer att kosta skattemedel i en eller annan form -- statliga eller kommunala. Det är kostnader som förstärker tendensen att stora samhällsinvesteringar koncentreras till södra och mellersta Sverige -- i detta fall södra Sverige. Utifrån principen att vi bara har en kaka att dela på måste detta innebära att nödvändiga satsningar i norra Sverige får stå tillbaka. Vi har nyligen haft en uppslitande debatt om inlandsbanan. Då ansågs kostnaderna för fortsatt drift och framtida investeringar vara oöverkomliga att klara för socialdemokrater och moderater, trots att dessa kostnader jämfört med detta projekt är en spottstyver.</textBlock>
  </contentBlock>
  <contentBlock ix="981">
    <textBlock ix="0">Det gäller också miljöeffekterna -- dels de storskaliga skador på miljön som en ökande trafik och stora trafikanläggningar orsakar, dels skador på mikronivå för livet i havet och på land. Jag kan inte förstå, Georg Andersson, hur en bro över Öresund kan förenas med de målsättningar om en bra trafikmiljö och en bra miljö i övrigt som riksdagen beslutade om i enlighet med den trafikpolitiska propositionen år 1988. Det har sagts flera gånger i dag och det är oomtvistligt att den här bron kommer att medföra ökad trafik i ett område som är allvarligt skadat av nedsläpp och försurningar.</textBlock>
    <textBlock ix="1">Jag har själv varit i södra Sverige och Skåne och sett urlakningen i jordlagret. Man är där nere på pH-</textBlock>
    <textBlock ix="2">nivåer som är mycket allvarliga, och enligt vissa forskare riskeras en total kolaps.</textBlock>
  </contentBlock>
  <contentBlock ix="982">
    <textBlock ix="0">Till de allvarligaste invändningarna mot</textBlock>
    <textBlock ix="1">Öresundsbron hör de som handlar om hotet mot</textBlock>
    <textBlock ix="2">Östersjöns överlevnad. Östersjön är ett hotat hav även utan ett brobygge. Därom råder det inga tvivel. De låga salthalterna och den ringa genomströmningen, som nämnts av flera talare före mig, är problem som borde leda till kraftfulla åtgärder för att förbättra situationen. I stället är man nu eventuellt beredd att satsa på ett brobygge.</textBlock>
  </contentBlock>
  <contentBlock ix="983">
    <textBlock ix="0">Nu kommer jag till det som gäller oss som bor i norra Sverige. Östersjön är den livsmiljö där laxen -- den naturproducerande och den odlade --</textBlock>
    <textBlock ix="1">lever, innan den går tillbaka till de Norrlandsälvar där den föddes. Under ett antal år har man satsat tid och pengar för att bygga upp de stora och livskraftiga laxstammar som en gång fanns i dessa områden. Ett antal stora projekt är på gång i</textBlock>
    <textBlock ix="2">Norrbotten och Västerbotten och även längre ned utefter kusten. Man har arbetat med att skapa förutsättningar för att varje älv skall kunna återuppbygga de laxstammar som är artegna. De skall där kunna leva ett naturligt liv och reproducera sig av egen kraft. Östersjön är en nödvändig del i laxens livscykel. Om Östersjön förstörs kommer laxen inte att kunna leva vidare.</textBlock>
  </contentBlock>
  <contentBlock ix="984">
    <textBlock ix="0">Dessa satsningar görs också för att öka turismen.</textBlock>
    <textBlock ix="1">Fisketurismen är en viktig näring för</textBlock>
    <textBlock ix="2">Norrlandslänen och utgör en ökande del av turismen. Av en undersökning SCB har gjort för fiskeristyrelsens räkning framgår att 2,2 miljoner människor fritidsfiskat under det senaste året. 42 %</textBlock>
    <textBlock ix="3">av dessa har fiskat i åar och älvar. För oss i norra</textBlock>
    <textBlock ix="4">Sverige är detta en icke föraktlig del av turism. Vi är rädda om den och vi vill inte se den förstöras.</textBlock>
  </contentBlock>
  <contentBlock ix="985">
    <textBlock ix="0">Om en bro över Öresund innebär att miljön i</textBlock>
    <textBlock ix="1">Östersjön ytterligare försämras och kanske t.o.m.</textBlock>
    <textBlock ix="2">får till resultat att Östersjön dör -- det finns tecken som tyder på det -- rycker man undan benen för det växande fritidsfisket och försvårar en positiv turismutveckling i Västerbotten och övriga</textBlock>
    <textBlock ix="3">Norrlandslän.</textBlock>
  </contentBlock>
  <contentBlock ix="986">
    <textBlock ix="0">Därför är en bro över Öresund en angelägenhet också för oss som bor i norra Sverige. Därför finns det också i Västerbotten en kraftig opinion mot en bro över Öresund.</textBlock>
  </contentBlock>
  <contentBlock ix="987">
    <textBlock ix="0">Efter alla argument som har förts fram här i dag är det svårt att tro att det över huvud taget skall finnas någon som är beredd att ta det här beslutet i dag.</textBlock>
    <textBlock ix="1">Jag skulle vilja vädja till fler socialdemokrater än</textBlock>
    <textBlock ix="2">Jan Andersson att stödja reservation 1 och 2.</textBlock>
    <textBlock ix="3">Frågan om den här bron behöver utredas ytterligare.</textBlock>
  </contentBlock>
  <contentBlock ix="988">
    <textBlock ix="0">Anf. 75 PAUL CISZUK (mp):</textBlock>
  </contentBlock>
  <contentBlock ix="989">
    <textBlock ix="0">Herr talman! Debatten hittills har klargjort att</textBlock>
    <textBlock ix="1">Öresundsbron är en mycket stor miljöfara och att broförespråkarna blundar för detta. Man blundar också för de försvarspolitiska aspekterna. Broar är av stor militärstrategisk betydelse, och transporter blir alltmer betydelsefulla för försörjningen i kris och krig. Men i propositionen sägs ingenting om brons försvarspolitiska betydelse. Det görs det inte heller i det betänkande vi har på bordet. Jag försökte förgäves få försvarsutskottet att yttra sig.</textBlock>
    <textBlock ix="2">Men majoriteten ville inte när det kom till kritan.</textBlock>
    <textBlock ix="3">Varför? I försvarsutskottet hade vi tid. Vi var färdiga med vårt stora betänkande om försvarspolitiken.</textBlock>
  </contentBlock>
  <contentBlock ix="990">
    <textBlock ix="0">Inte heller massmedia har tagit upp försvarsaspekterna i anslutning till en eventuell</textBlock>
    <textBlock ix="1">Öresundsbro. Det som finns på detta område är</textBlock>
    <textBlock ix="2">ÖCBs yttrande den 20 november 1987 över betänkandet SOU 1987:41 och en upprepning av detta med anledning av den svensk-danska</textBlock>
    <textBlock ix="3">Öresundsdelegationens betänkande 1989. På motsvarande sätt finns två yttranden med likartat innehåll från överbefälhavaren av den 30 november</textBlock>
    <textBlock ix="4">1987 och den 23 maj 1989.</textBlock>
  </contentBlock>
  <contentBlock ix="991">
    <textBlock ix="0">I regeringens sammanställning av remissyttranden,</textBlock>
    <textBlock ix="1">Ds1988:39, refereras dessa yttranden från försvaret mycket summariskt.</textBlock>
  </contentBlock>
  <contentBlock ix="992">
    <textBlock ix="0">Mot den här bakgrunden, dvs. regeringens och försvarsutskottsmajoritetens försök att förtiga försvarsproblemet, måste jag ta upp tiden med att något lyfta fram dessa yttranden från ÖCB och ÖB.</textBlock>
    <textBlock ix="1">Det räcker inte med att bara konstatera att myndigheterna sammanfattningsvis inte avstyrker broföretaget. Man måste se vad det kostar ur försvarssynpunkt att genomföra brobygget.</textBlock>
  </contentBlock>
  <contentBlock ix="993">
    <textBlock ix="0">Överbefälhavaren visar på att ett brobygge kräver kompenserande försvarsåtgärder. Jag citerar:</textBlock>
  </contentBlock>
  <contentBlock ix="994">
    <textBlock ix="0">''En fast förbindelse över Öresund får under inga förhållanden oförstörd disponeras av en eventuell angripare. Den måste därför förses med förstöringsanordningar. Beredskapsåtgärder måste vidtagas för försvar respektive förstöring av förbindelsen.''</textBlock>
  </contentBlock>
  <contentBlock ix="995">
    <textBlock ix="0">Min fråga till broförespråkarna blir då: Hur skall försvaret ordnas? Har det kostnadsberäknats?</textBlock>
  </contentBlock>
  <contentBlock ix="996">
    <textBlock ix="0">Försvar kan inte vara alldeles lätt. Hur skyddar man sig mot ubåtstorpeder och kryssningsmissiler?</textBlock>
    <textBlock ix="1">Vi kan inte minera hela Öresund. Sundet skall hållas öppet enligt internationella konventioner.</textBlock>
    <textBlock ix="2">Har vi råd att köpa in och sätta upp antimissilskydd typ Patriot? Nej, försvar av bron är inte realistiskt.</textBlock>
    <textBlock ix="3">Det måste bli fråga om att förstöra bron. Det tror jag att vi kan klara, men vi måste göra det ganska tidigt i en kris, medan vi ännu har kontroll över landfästet. Det är väl känt vad det betydde i andra världskriget att tyskarna missade att spränga bron över Rhen vid Remagen.</textBlock>
  </contentBlock>
  <contentBlock ix="997">
    <textBlock ix="0">ÖB säger vidare att en redan utbyggd försvarsanläggning måste flyttas. Har regeringen kostnadsberäknat detta?</textBlock>
  </contentBlock>
  <contentBlock ix="998">
    <textBlock ix="0">Som tredje punkt tar ÖB upp frågan om tillgången på fartyg. ÖB behöver i kris och krig många av de nuvarande färjorna för militära transporter och minutläggning. Hur skall detta klaras om minst tre av de nuvarande färjelinjerna försvinner? Skall färjor läggas i malpåse? Vad kostar det?</textBlock>
  </contentBlock>
  <contentBlock ix="999">
    <textBlock ix="0">ÖB påpekar vidare: ''Om bron förstörs genom fientlig bekämpning kan förflyttningar av vissa sjöstridskrafter samt större handelsfartyg mellan</textBlock>
    <textBlock ix="1">Västerhavet och Östersjön försvåras.''</textBlock>
  </contentBlock>
  <contentBlock ix="1000">
    <textBlock ix="0">Egentligen innebär det att västkust och östkust kan bli isolerade. Det är inte särskilt bra i en krigssituation.</textBlock>
  </contentBlock>
  <contentBlock ix="1001">
    <textBlock ix="0">ÖB nämner även de folkrättsliga aspekterna, som jag räknar med att andra ledamöter från mitt parti kommer att ta upp i den fortsatta debatten.</textBlock>
  </contentBlock>
  <contentBlock ix="1002">
    <textBlock ix="0">Så till yttrandet från Överstyrelsen för civil beredskap. Överstyrelsen skriver:</textBlock>
  </contentBlock>
  <contentBlock ix="1003">
    <textBlock ix="0">''Följande synpunkter betraktas därvid som grundläggande för ÖCBs uppfattning om en god civil beredskap.</textBlock>
  </contentBlock>
  <contentBlock ix="1004">
    <textBlock ix="0">--  En god civil beredskap förutsätter en stark samhällsekonomi, där basen utgörs av ett livskraftigt näringsliv med förmåga att anpassa sig till nya situationer. Sådana situationer kan vara krissituationer då samhällets funktionsförmåga ställs på svåra prov. En teknisk/ekonomisk utveckling som stärker samhällsekonomin och näringslivet är därför positiv. Den ökade sårbarhet och störkänslighet en sådan utveckling eventuellt medför måste dock beaktas och motverkas genom olika åtgärder, vilka i sig kan kräva särskilda ekonomiska resurser.</textBlock>
  </contentBlock>
  <contentBlock ix="1005">
    <textBlock ix="0">--  Den civila beredskapen gynnas i hög grad av om man inom olika samhällssektorer eftersträvar så flexibla och så litet sårbara lösningar som möjligt.</textBlock>
    <textBlock ix="1">Inom transportsektorn innebär det att många olika kommunikationssätt och många olika kommunikationsvägar är att föredra framför ett eller ett fåtal kommunikationsval. Ur sårbarhetssynpunkt är en tunnel att föredra framför en bro och i Öresundsfallet ett nordligt läge att föredra framför en sträckning Malmö--</textBlock>
    <textBlock ix="2">Köpenhamn. Det är bättre att separera järnvägsoch landsvägstransporter än att ha dem ihop.</textBlock>
  </contentBlock>
  <contentBlock ix="1006">
    <textBlock ix="0">Inom näringslivet pågår en internationalisering och en integrering mellan olika länder som kräver allt snabbare och effektivare transportmöjligheter. En fast förbindelse skulle i jämförelse med nuläget sannolikt ge snabbare transporter till kontinenten och därmed kunna stimulera näringslivet och förbättra Sveriges konkurrenskraft. Den största effekten skulle dock sannolikt vara av regionalpolitisk karaktär genom att en mer sammanhållen Öresundsregion skapas. Den ger förutsättningar för bl.a. en gemensam arbets- och bostadsmarknad och är troligen en god stimulans för utvecklingen i sydligaste Sverige. För Sveriges ekonomiska utveckling skulle en fast förbindelse sålunda sannolikt vara positiv. Den tyngdpunktsförskjutning av näringslivet mot sydspetsen av Sverige som detta medför kan dock ha vissa negativa effekter ur beredskapssynpunkt.</textBlock>
  </contentBlock>
  <contentBlock ix="1007">
    <textBlock ix="0">Fasta förbindelser via Öresund kommer -- om de genomförs -- att påverka hela transportinfrastrukturen långt utanför</textBlock>
    <textBlock ix="1">Skåneregionen. Transporttekniskt kommer järnvägens konkurrenskraft troligen att öka.</textBlock>
    <textBlock ix="2">Konsekvenserna för sjöfarten och hamnväsendet har inte närmare berörts i betänkandet. Det enda som diskuteras är effekterna för färjorna i</textBlock>
    <textBlock ix="3">Öresundsregionen. Enligt ÖCBs uppfattning torde minskningen av antalet färjor med stor sannolikhet vara underskattad. En fortsatt färjedrift kommer dessutom att vara mycket känslig för prisrelationen bro--färja.</textBlock>
  </contentBlock>
  <contentBlock ix="1008">
    <textBlock ix="0">Fasta förbindelsen kommer att medföra ökad överflyttning av transporter från sjöfart till järnväg, men framför allt till landsvägstransporter -- om motorvägen byggs. En överflyttning av transporter från sjöfart till järnväg skulle naturligtvis ytterligare försämra möjligheterna för en redan hårt pressad sjöfarts- och hamnnäring. Enligt flera bedömningar är handelsflottan redan i dag för liten för att klara Sveriges sjötransporter i ett kris- eller krigsskede. En bro är mycket sårbar och kommer sannolikt inte att vara i funktion vid ett neutralitetseller krigsläge.</textBlock>
  </contentBlock>
  <contentBlock ix="1009">
    <textBlock ix="0">De olika förslagen till fasta förbindelser ställs mot ett basalternativ som är den nuvarande färjetrafiken. Är detta rättvisande? Man bör betänka att nuvarande färjestandard har utvecklats under hotet av ett eventuellt kommande brobygge.</textBlock>
    <textBlock ix="1">En klar inriktning på färjeförbindelser under en längre tid skulle sannolikt medföra både bättre, snabbare och i hårt väder fungerande färjeförbindelser.</textBlock>
  </contentBlock>
  <contentBlock ix="1010">
    <textBlock ix="0">Bro/tunnelförslagen via Öresund ställs inte i relation till ett alternativ med utvecklad färjedrift till Danmark och framför allt Tyskland. Måhända finns stora fördelar i ett sådant alternativ från både kostnads-, energi- och miljösynpunkt.</textBlock>
  </contentBlock>
  <contentBlock ix="1011">
    <textBlock ix="0">ÖCB anser sammanfattningsvis de positiva effekterna av fasta förbindelser via Öresund sannolikt vara så stora för svenskt näringsliv att --</textBlock>
    <textBlock ix="1">även om förutsättningarna för den civila beredskapen försämras -- det inte finns tillräckliga motiv att avstyrka förslagen.</textBlock>
  </contentBlock>
  <contentBlock ix="1012">
    <textBlock ix="0">Den strukturförändring för näringslivet som blev följden måste dock följas och särskilda åtgärder kan från beredskapssynpunkt bli påkallade.</textBlock>
  </contentBlock>
  <contentBlock ix="1013">
    <textBlock ix="0">Allvarligare är de negativa effekterna för nuvarande färjetrafik samt för svensk sjöfart och hamnväsende. Dessa effekter är så allvarliga mot bakgrund av sjöfartens nuvarande kritiska situation att särskilda åtgärder kommer att bli nödvändiga för att säkerställa Sveriges behov av sjötransporter under kris och i en neutralitets- eller krigssituation.</textBlock>
    <textBlock ix="1">Hur stora kostnader detta kommer att medföra kan i dag inte bedömas. Till detta får ÖCB återkomma då ett slutligt beslut är aktuellt''.</textBlock>
  </contentBlock>
  <contentBlock ix="1014">
    <textBlock ix="0">Nu är det aktuellt med ett slutligt beslut, om jag har förstått saken rätt. ÖCB framhåller mycket tydligt den ökade sårbarhet som bron medför, även om man menar att bron är så värdefull för vårt näringsliv att man inte kan avstyrka förslaget, utan i stället bör ta kostnaderna för kompensatoriska åtgärder på grund av den ökade sårbarheten. Min fråga till regeringen blir: Har man beräknat vad dessa försvarsåtgärder kostar?</textBlock>
  </contentBlock>
  <contentBlock ix="1015">
    <textBlock ix="0">Sedan dessa yttranden från ÖB och ÖCB avgavs har en majoritet forcerat fram ekonomisk anpassning till EG och beslutat att ansöka om medlemskap. Detta betyder ytterligare arbetsfördelning inom näringslivet, så att vi blir oerhört beroende av fungerande just-in-timekommunikationer med Västeuropa. Dessa kommunikationer skall nu i mycket stor utsträckning kombineras till en enda bro.</textBlock>
    <textBlock ix="1">Färjekapacitet försvinner. Denna enda bro kommer i en krissituation att sprängas eller skjutas bort på några sekunder.</textBlock>
  </contentBlock>
  <contentBlock ix="1016">
    <textBlock ix="0">Herr talman! Är detta beredskapshänsyn i samhällsplaneringen? Är detta BIS, som vi med lock och pock försöker få kommunerna att ta? I</textBlock>
    <textBlock ix="1">försvarssammanhang är man överens om att beredskapshänsyn i samhällsplaneringen som regel blir billigare än att i efterhand söka hitta på kompensationsåtgärder. Har man inom kommunikationsdepartementet beräknat vad det kommer att kosta med de extra försvarsåtgärder bron kräver, nämligen att hålla färjor och hamnterminaler i malpåse?</textBlock>
  </contentBlock>
  <contentBlock ix="1017">
    <textBlock ix="0">(forts.)</textBlock>
  </contentBlock>
  <contentBlock ix="1018">
    <textBlock ix="0">Beslut om samlad votering</textBlock>
  </contentBlock>
  <contentBlock ix="1019">
    <textBlock ix="0">Beträffande pågående ärende, trafikutskottets betänkande TU31, samt de på föredragningslistan närmast upptagna ärendena, trafikutskottets betänkande TU35, bostadsutskottets betänkanden</textBlock>
    <textBlock ix="1">BoU20, BoU12 och BoU22, beslöt kammaren på förslag av talmannen att de skulle företas till avgörande i ett sammanhang sedan debatten i dessa ärenden avslutats.</textBlock>
  </contentBlock>
  <contentBlock ix="1020"/>
  <contentBlock ix="1021">
    <textBlock ix="0">4 § (forts.) Fast förbindelse över Öresund</textBlock>
    <textBlock ix="1">(forts. TU31)</textBlock>
  </contentBlock>
  <contentBlock ix="1022">
    <textBlock ix="0">Anf. 76 GRETHE LUNDBLAD (s):</textBlock>
  </contentBlock>
  <contentBlock ix="1023">
    <textBlock ix="0">Herr talman! Under flera år har jag på nära håll i</textBlock>
    <textBlock ix="1">Skåne följt diskussionerna och utredningsarbetet om fasta förbindelser över Öresund. Från att ha varit total motståndare till fast förbindelse i detta sammanhang har jag kommit fram till att en förbindelse som inte stör den känsliga vattenmiljön i Öresund och som inte ökar det redan kraftiga luftföroreningsproblem som finns på båda sidor om</textBlock>
    <textBlock ix="2">Öresund bör kunna accepteras.</textBlock>
  </contentBlock>
  <contentBlock ix="1024">
    <textBlock ix="0">Efter flera års intensivt arbete med frågorna kring</textBlock>
    <textBlock ix="1">Östersjöns miljö, internationellt, nordiskt och nationellt svenskt, vet jag dock att livet under vattenytan i egentliga Östersjön, i Öresund och i</textBlock>
    <textBlock ix="2">Kattegatt, är starkt hotat. Det är hotat av utsläpp men också genom att utbytet av saltblandat resp.</textBlock>
    <textBlock ix="3">bräckt vatten har störts allvarligt samt av den starkt ökande trafiken nära kusterna. Är det då underligt att man reagerar när en proposition om en bro --</textBlock>
    <textBlock ix="4">som enligt många forskare kommer att störa vattengenomströmningen -- tar så pass lätt på miljöfrågorna? Man förklarar också ganska frankt att 8 000--9 000 bilar per dygn skall åka över bron.</textBlock>
    <textBlock ix="5">Det är faktiskt en ökning med 50 % i förhållande till det antal som i dag fraktas med färjorna. Detta trots att Miljödelegationen Västra Skåne har utnämnt trafikens föroreningar till det allvarligaste miljöproblemet i västra Skåne. Så gott som alla trafikorganisationer och miljöorganisationer har också avstyrkt avtalsförslaget, på grund av att det var för dåligt underbyggt vad gäller miljökonsekvenser och i viss mån även vad gäller ekonomiska konsekvenser. Vi ser också att många av Sveriges havsforskare varnar för brobygget.</textBlock>
  </contentBlock>
  <contentBlock ix="1025">
    <textBlock ix="0">Man skulle kunna tänka sig att frågan ändå kunde lösas, om det gjordes en ordentlig prövning ur miljösynpunkt innan projektet påbörjades, där man tog hänsyn till alla de svårigheter som kan finnas. Men jag har blivit starkt oroad av att man i propositionen endast nämner en miljöprövning enligt, som det står, naturresurslagen. Vi har nyligen haft en stor debatt här i kammaren om miljöpolitiken. Där har vi faktiskt sagt att man bör pröva sådan mänsklig verksamhet som kan vara miljöfarlig enligt både miljöskyddslagen och vattenlagen. Kommunikationsministern har nyligen själv sagt att all mänsklig verksamhet är miljöfarlig. Jag tycker nog att denna bro i allra högsta grad kan ge aningar om att det här kan finnas faror.</textBlock>
  </contentBlock>
  <contentBlock ix="1026">
    <textBlock ix="0">Man måste också fråga sig vad det tilläggsarbete som det sägs skall till för att anpassa bron mer till miljön kommer att innebära. Vad har muddring för inverkan på vattenlivet? Vad betyder en konstgjord ö i en känslig vattenström? Nej, jag är inte övertygad av det som har utlovats när det gäller miljöprövningen. Därför har jag skrivit en motion där jag har begärt att man skall stärka miljöprövningen. Därför tänker jag också rösta med reservation 1 och 2.</textBlock>
  </contentBlock>
  <contentBlock ix="1027">
    <textBlock ix="0">Jag har också i en motion tagit upp frågan om de rent folkrättsliga problemen. Utrikesutskottet har lugnat mig på den punkten. Det finns inga krav på en konsultation med andra stater. Ändå säger utrikesutskottet att man bör underrätta andra stater om beslutet om ett brobygge.</textBlock>
  </contentBlock>
  <contentBlock ix="1028">
    <textBlock ix="0">Jag måste ändå säga att vi ofta står i denna talarstol och i varma ordalag talar om Östersjösamarbetet och om det nordiska samarbetet. När vi håller på med ett stort projekt, som alla andra länder i</textBlock>
    <textBlock ix="1">Östersjöområdet och i Norden kan ha synpunkter på, tycker jag att det är självklart att vi måste ha en diskussion med dem innan vi går att fatta beslut.</textBlock>
  </contentBlock>
  <contentBlock ix="1029">
    <textBlock ix="0">Nu hinner vi inte med det. Men jag hoppas att kommunikationsminstern kan lova mig att vi efter det att beslut har fattats kommer att ta kontakt med andra Östersjöstater och nordiska stater för att med dessa öppet diskutera hur man kan utforma en förbindelse, så att den inte stör vare sig trafikförhållanden eller miljö. Jag tror att det är mycket viktigt.</textBlock>
  </contentBlock>
  <contentBlock ix="1030">
    <textBlock ix="0">Men, som sagt, på grund av rådande osäkerhet kring miljöprövningen kan jag inte stödja utskottsmajoritetens skrivning. Jag tänker alltså rösta för reservationerna 1 och 2.</textBlock>
  </contentBlock>
  <contentBlock ix="1031">
    <textBlock ix="0">I detta sammanhang vill jag också passa på att säga att det inte är länge sedan -- vi hade ju en miljödebatt här i riksdagen den 3 juni --</textBlock>
    <textBlock ix="1">miljöpartiet och folkpartiet i en särskild reservation underströk att vad naturen långsiktigt tål skall vara styrande för vilka verksamheter som skall tillåtas.</textBlock>
    <textBlock ix="2">Därför förvånar det mig att dessa partier i dag, med tanke på nyss nämnda reservation, är beredda att utan vidare fatta beslut om en verksamhet där miljöpåverkan enligt många miljöforskare är betydande.</textBlock>
  </contentBlock>
  <contentBlock ix="1032">
    <textBlock ix="0">Anf. 77 KJELL DAHLSTRÖM (mp) replik:</textBlock>
  </contentBlock>
  <contentBlock ix="1033">
    <textBlock ix="0">Herr talman! Det gläder mig att också Grethe</textBlock>
    <textBlock ix="1">Lundblad deklarerar att hon kommer att rösta för reservationerna 1 och 2. Jag har dock ett par frågor till Grethe Lundblad.</textBlock>
  </contentBlock>
  <contentBlock ix="1034">
    <textBlock ix="0">Först och främst finns det i den här debatten sedan i morse ett återförvisningsyrkande, som skulle kunna innebära att riksdagen tar ansvar för situationen och således verkligen kräver en noggrannare behandling av det här ärendet innan vi fattar ett verkligt överlagt beslut. Det finns alltså möjigheter att återförvisa ärendet om en tredjedel av kammarens närvarande ledamöter stöder ett sådant yrkande. Jag vill gärna veta hur Grethe</textBlock>
    <textBlock ix="1">Lundblad ser på detta med att stöda det framställda återförvisningsyrkandet.</textBlock>
  </contentBlock>
  <contentBlock ix="1035">
    <textBlock ix="0">Så något om Grethe Lundblads anslag som hon gjorde allra sist i sitt anförande och som var riktat bl.a. mot oss i miljöpartiet. Enligt Grethe</textBlock>
    <textBlock ix="1">Lundblad skulle vi vara beredda att utan någon miljöprövning medverka till ett beslut. Jag förstår inte riktigt vad Grethe Lundblad därmed menar, om hon avser tunnelförslaget eller vad det nu kan vara. Men om det gäller tunnelförslaget, vill jag framhålla att vi bara har krävt en utredning av det förslaget. Vi säger nämligen bara att tunnelförslaget inte har blivit lika brett utrett som förslaget om en kombinerad bil- och järnvägsbro.</textBlock>
  </contentBlock>
  <contentBlock ix="1036">
    <textBlock ix="0">Jag vill alltså gärna höra vad Grethe Lundblad egentligen menar med sitt anslag mot miljöpartiet och, i viss mån, även mot folkpartiet.</textBlock>
  </contentBlock>
  <contentBlock ix="1037">
    <textBlock ix="0">Anf. 78 GRETHE LUNDBLAD (s) replik:</textBlock>
  </contentBlock>
  <contentBlock ix="1038">
    <textBlock ix="0">Herr talman! Jag har inte sagt att jag tänker rösta för framställda återförvisningsyrkande. Jag har nämligen erfarenhet här i riksdagen av hur det kan bli i sådana sammanhang. Om man begär återförvisning av ett ärende och det trots allt finns en betryggande majoritet i det utskott som får tillbaka förslaget i fråga, innebär det bara att förslaget återkommer nästa dag i samma skick. Jag tycker att det är en onödig omgång.</textBlock>
  </contentBlock>
  <contentBlock ix="1039">
    <textBlock ix="0">I stället tycker jag att det är bättre att vi genom vårt agerande i dag försöker pressa på, så att vi tvingar alla berörda myndigheter att göra en mycket noggrann miljöprövning av det här förslaget. Det kan ju leda till att man upptäcker att ändringar måste göras.</textBlock>
  </contentBlock>
  <contentBlock ix="1040">
    <textBlock ix="0">I övrigt, som jag tidigare har sagt, accepterar jag numera en fast förbindelse över Öresund. Jag hoppas att den rejäla prövning som kan bli av ur miljösynpunkt kan bidra till att vi får till stånd en förbindelse som inte skadar miljön. Vidare hoppas jag att alla myndigheter som har att arbeta med den här prövningen är så pass ärliga att de, om bro- och tunnelförslaget skulle visa sig vara mycket starkt miljöstörande, överväger att enbart bygga tunnel.</textBlock>
    <textBlock ix="1">Jag har en stark tilltro till myndigheterna och deras ärlighet på detta område. Vad som förutsätts är att det görs en rejäl miljöprövning. Det är på den punkten som jag har varit osäker.</textBlock>
  </contentBlock>
  <contentBlock ix="1041">
    <textBlock ix="0">Anf. 79 KJELL DAHLSTRÖM (mp) replik:</textBlock>
  </contentBlock>
  <contentBlock ix="1042">
    <textBlock ix="0">Herr talman! Både Grethe Lundblad och jag är tydligen hoppfulla personer, men i olika sammanhang just nu, konstaterar jag.</textBlock>
  </contentBlock>
  <contentBlock ix="1043">
    <textBlock ix="0">Efter den genomlysande debatt som vi äntligen har fått och som alltså visar att förslaget om en kombinerad bil- och järnvägsbro har mycket allvarliga brister hyser jag hopp om att en återförvisning till trafikutskottet ändå skulle kunna innebära att man inser att detta måste prövas ytterligare litet grand. Det går inte att rusa i väg i expressfart. Det går alltså inte att i dag sammankalla trafikutskottet för att i morgon få tillbaka förslaget hit till kammaren efter partiledardebatten eller när det nu kan bli och sedan så att säga klubba ett beslut. Jag hoppas således att trafikutskottet har minst den sinnesnärvaro som Grethe Lundblad uppenbarligen hoppas och tror att regeringen och berörda myndigheter har.</textBlock>
  </contentBlock>
  <contentBlock ix="1044">
    <textBlock ix="0">Men, kära Grethe Lundblad, vi vet ju inte vad det är för regering som om några månader skall ta ansvar för det som vi nu fattar beslut om.</textBlock>
  </contentBlock>
  <contentBlock ix="1045">
    <textBlock ix="0">Anf. 80 GRETHE LUNDBLAD (s) replik:</textBlock>
  </contentBlock>
  <contentBlock ix="1046">
    <textBlock ix="0">Herr talman! Jag har lyssnat på vad talesmännen för utskottet i dag här har sagt, och utifrån vad jag då har hört är jag helt säker på att de inte tänker ändra sig i brådrasket. Det behövs säkert en noggrann miljöprövning. Jag vet att man exempelvis på naturvårdsverket är mycket intresserad av att ta itu med en miljöprövning i detta sammanhang. Jag tror att man i det avseendet kan ha förhoppningar om att det går att göra sådana förbättringar eller ändringar beträffande förslaget som kan innebära att det hela blir acceptabelt ur miljösynpunkt.</textBlock>
  </contentBlock>
  <contentBlock ix="1047">
    <textBlock ix="0">Anf. 81 JAN JENNEHAG (v):</textBlock>
  </contentBlock>
  <contentBlock ix="1048">
    <textBlock ix="0">Herr talman! I stort sett håller jag med min kollega i försvarsutskottet Paul Ciszuk om att underlaget när det gäller effekterna för försvatet är bristfälligt.</textBlock>
    <textBlock ix="1">I försvarsutskottet har nämligen miljöpartiet, centerpartiet och vänsterpartiet framfört önskemål om att vi i utskottet skall titta på dessa saker.</textBlock>
  </contentBlock>
  <contentBlock ix="1049">
    <textBlock ix="0">Det finns en mängd aspekter här som definitivt inte är utredda. Jag har en liten fundering i detta sammanhang, och jag tycker att den något illustrerar vad det är fråga om. Paul Ciszuk nämnde att färjetrafiken kommer att minska. Kapaciteten kommer alltså att minska när en större andel av transporterna sker över bron. Dock kan man fundera över det politiska läge som uppstår vid en sprängning av bron. Skulle det då vara möjligt med färjetrafik? Det är utomordentligt tveksamt. Detta belyser just hur värdefullt det hade varit om en försvarspolitisk belysning hade gjorts.</textBlock>
  </contentBlock>
  <contentBlock ix="1050">
    <textBlock ix="0">Öresundsbron har av broförespråkarna framställts som ett projekt som är av vikt för hela landet, och det är naturligtvis riktigt. Bron ingår i en struktur.</textBlock>
    <textBlock ix="1">Syftet med denna struktur är att öka biltrafiken, att öka möjligheterna för en större andel transporter med bil.</textBlock>
  </contentBlock>
  <contentBlock ix="1051">
    <textBlock ix="0">När det gäller Norrland ser vi som representerar den delen av landet effekterna av det här projektet från de mest skilda håll. Maggi Mikaelsson talade för en stund sedan om fisket. För Västnorrlands del, och jag representerar just Västernorrland, är andra samband aktuella. I och för sig försiggår fiske längs hela Östersjökusten. Detta har belysts tidigare i dag i många inlägg.</textBlock>
  </contentBlock>
  <contentBlock ix="1052">
    <textBlock ix="0">E 4-ans sträckning över Sandöbron har för dålig kapacitet. Nu planeras den s.k. Höga kusten-bron.</textBlock>
    <textBlock ix="1">Det här ingår i den struktur som jag inledningsvis talade om.</textBlock>
  </contentBlock>
  <contentBlock ix="1053">
    <textBlock ix="0">Varje ökning av kapaciteten på E 4-an och andra stora vägar genererar naturligtvis en allt större trafik. Det finns få exempel i historien som talar för motsatsen.</textBlock>
  </contentBlock>
  <contentBlock ix="1054">
    <textBlock ix="0">Man kan dra paralleller med bostadssituationen.</textBlock>
    <textBlock ix="1">Det sägs ju att det råder brist på bostäder i</textBlock>
    <textBlock ix="2">Stockholm. Så är det naturligtvis inte alls. Det är få platser här i landet där det finns så många bostäder som det finns just i Stockholm. Det är i stället fråga om att det är många människor som efterfrågar bostäder i Stockholm. Vi kan alltså vända på det hela och säga att det inte råder brist på bostäder i</textBlock>
    <textBlock ix="3">Stockholm utan att det är för många människor som bor här.</textBlock>
  </contentBlock>
  <contentBlock ix="1055">
    <textBlock ix="0">Vi kan överföra detta till vägtrafiken. Det är inte brist på kapacitet på vägarna, det är för många bilar. Vilka åtgärder vidtar vi för att gynna andra sätt att transportera? Det är hela frågan och grunden för den här debatten.</textBlock>
  </contentBlock>
  <contentBlock ix="1056">
    <textBlock ix="0">Det är naturligtvis inte slut med detta. När</textBlock>
    <textBlock ix="1">Öresundsbron finns där och när Höga kusten-bron finns där, är det naturligtvis ytterligare flaskhalsar i detta nät som skall ha så hög kapacitet --</textBlock>
    <textBlock ix="2">bilförespråkarna anser ju att man måste öka kapaciteten. Vad blir det nästa gång? Det hela kommer naturligtvis aldrig att ta slut. Det är definitionsmässigt så, liksom det aldrig kommer att gå att bygga bort bostadsbristen i områden där det sker en ständig inflyttning.</textBlock>
  </contentBlock>
  <contentBlock ix="1057">
    <textBlock ix="0">Herr talman! Öresundsbron är en del av denna nya struktur. Vi kan alltså inte bygga oss bort från det, utan vi måste bygga oss bort från föreställningen att vi kan låta biltrafiken expandera efter sin egen kraft.</textBlock>
  </contentBlock>
  <contentBlock ix="1058">
    <textBlock ix="0">Anf. 82 KRISTER SKÅNBERG (mp):</textBlock>
  </contentBlock>
  <contentBlock ix="1059">
    <textBlock ix="0">Herr talman! Det här är väl som en debatt i en stor fråga skall vara i Sveriges riksdag. Här debatterar plötsligt folk från olika partier. Det finns inga enhetliga ståndpunkter ännu, utan man kan höra olika företrädare för samma parti ha olika uppfattningar. Det blir naturligtvis så i en så här stor fråga som berör så många områden. Det är härligt att vi har tillfälle att debattera frågan grundligt.</textBlock>
  </contentBlock>
  <contentBlock ix="1060">
    <textBlock ix="0">Jag vill ta upp litet olika saker och vill börja med att kommentera den socialdemokratiska presskonferensen som man höll när partistyrelsen hade beslutat att säga ja till Öresundsbron. Jag var där, och journalisterna frågade om bl.a. brons och trafikens påverkan på miljön. Miljöministern svarade att trafikarbetet i regionen kommer att minska. Jag tror att kommunikationsministern instämde, men jag är litet osäker där. Min minnesbild är just av vad Birgitta Dahl sade, alltså att trafikarbetet i området kommer att minska.</textBlock>
    <textBlock ix="1">Journalisterna hade tydligen väldigt svårt att tro detta eftersom de fortsatte att ställa frågor. För säkerhets skull vill jag fråga kommunikationsministern: Trodde han då och tror han fortfarande att trafikarbetet kommer att minska när man bygger denna bro?</textBlock>
  </contentBlock>
  <contentBlock ix="1061">
    <textBlock ix="0">En annan fråga från pressen var då: Oroar sig inte socialdemokraterna för vad miljörörelsen kommer att säga? Igen kommer jag ihåg vad Birgitta Dahl sade. Hon var övertygad om att miljörörelsen, när den väl satt sig in i frågan, skulle förstå att</textBlock>
    <textBlock ix="1">Öresundsbron inte skulle hota miljön.</textBlock>
    <textBlock ix="2">Miljöförbundets ordförande reste sig då, möjligen något okonventionellt, fullständigt rasande och skrek: Öresundsbrobeslutet är en krigsförklaring mot hela miljörörelsen. Det väckte naturligtvis en viss uppmärksamhet -- jag hörde det senare i radio och TV. Regeringen verkade inte heller den gången ha någon kontakt med verkligheten. Anade inte regeringen hur många människor den förolämpade -- gör man det inte heller nu -- eller att man retade upp människor genom att behandla dem som idioter?</textBlock>
  </contentBlock>
  <contentBlock ix="1062">
    <textBlock ix="0">Det går inte att bluffa hur som helst. Nog måste regeringen veta mer om hur man kan vänta sig att trafiken i regionen kommer att ändra sig om man bygger en bro eller en tunnel. Det finns ett riksdagsbeslut om att alla investeringar i infrastrukturen inom trafiksektorn skall föregås av en samhällsekonomisk värdering av projektet. Det ingick i 1979 års trafikpolitiska beslut. Vägbyggen brukar också föregås av en objektanalys, en beräkning av restidsvinster, trafiksäkerhetsvinster och sådant som ingår i en samhällsekonomisk analys. Vägverket har inte gjort någon sådan utan hänvisar till kommunikationsdepartementet. Jag har inte sett kommunikationsdepartementets analys. Det är inte säkert att den finns officiellt, jag har bara hört rykten om att de resultat man har kommit fram till inte är så roliga.</textBlock>
  </contentBlock>
  <contentBlock ix="1063">
    <textBlock ix="0">Jag vill passa på att fråga Georg Andersson om det finns en samhällsekonomisk värdering av</textBlock>
    <textBlock ix="1">Öresundsbrons lönsamhet och vilka resultat analysen gav. Alltså: Vad har man gjort i enlighet med 1979 års trafikpolitiska beslut? Jag skulle vara tacksam för besked på denna punkt.</textBlock>
  </contentBlock>
  <contentBlock ix="1064">
    <textBlock ix="0">Herr talman! Ett allvarligt och växande miljöproblem är växthuseffekten. Andra talare har redan tagit upp frågan i debatten och påpekat att ökad trafik leder till ökade koldioxidutsläpp. Bl.a.</textBlock>
    <textBlock ix="1">tog Ingela Mårtensson upp detta för en stund sedan. Både moderaterna och folkpartisterna talade mycket bekymrade om just koldioxidutsläppen och växthuseffekten i en energipolitisk debatt, senast i går. Det gör de rätt i.</textBlock>
    <textBlock ix="2">Därför borde de för övrigt stödja miljöpartiets förslag om att varje år minska användningen av fossila bränslen. Min fråga blir då: Varför är moderaterna och folkpartisterna inte lika bekymrade över koldioxidutsläppen i trafiken?</textBlock>
    <textBlock ix="3">Förstår de inte att det också påverkar växthuseffekten? Jo, det är klart att de förstår. Inte kan väl t.ex. Gunnar Hökmark och Hadar Cars vara så okunniga eller dumma att de inte förstår.</textBlock>
    <textBlock ix="4">Tror de att väljarna är så dumma? Vad säger t.ex.</textBlock>
    <textBlock ix="5">Anders Castberger? Varför talar man om växthuseffekten och koldioxidutsläppen i en debatt men inte i en annan?</textBlock>
  </contentBlock>
  <contentBlock ix="1065">
    <textBlock ix="0">Herr talman! Flera talare har tagit upp den internationella aspekten. Jag tror inte att det är möjligt att låtsas som om Sverige och Danmark inte behöver rådgöra med Östersjöstaterna därför att brobygget och bron inte skulle skapa miljöproblem. Det är bl.a. just därför vi debatterar i dag. Jordbruksutskottet har inte ens tagit sig tid att behandla frågan. Det kommer för övrigt, herr talman, vara ett av mina värsta minnen från riksdagen. Jag har många ljusa minnen också, men idén att vi i Sveriges riksdag skulle fatta ett beslut där inte jordbruksutskottet, som så att säga är riksdagens miljöutskott, inte har haft tillfälle att ens diskutera frågan är för mig fullständigt grotesk. Det är möjligt att det ger en försmak av riksdagens arbete när vi, om det allvarligaste skulle inträffa, går med i EG. Då spelar det egentligen ingen roll vad vi säger och tycker. Men det finns alltså miljöproblem, och nu säger Georg Andersson att vi kommer att göra en konsekvensanalys när de tekniska förutsättningarna är fastlagda, då vi så att säga vet vad vi skall analysera. Betyder det att vi skall ha konsultationer med Östersjöstaterna,</textBlock>
    <textBlock ix="1">Georg Andersson, då vi har gjort en miljöanalys?</textBlock>
    <textBlock ix="2">Då är vi vid startpunkten ingen, och det kan i och för sig vara bra, för då finns det fortfarande en chans att få det hela behandlat.</textBlock>
  </contentBlock>
  <contentBlock ix="1066">
    <textBlock ix="0">En sak till som har med miljöproblemen att göra, ett problem som inte har diskuterats så mycket men som Ny teknik tog upp relativt nyligen. Det är att muddringsarbetet i samband med broarbetet vid</textBlock>
    <textBlock ix="1">Stora Bält hade lett till stora slamutsläpp. Det hade man inte räknat med. Man räknar inte nu med att det kommer att skapa miljöproblem. Det finns så mycket som händer när man ger sig in på stora projekt. Visst kommer miljön på olika sätt att påverkas. Det verkar litet märkligt att hävda att det saknas miljöproblem och att vi därför inte behöver rådgöra med våra grannstater. Dessutom förefaller det litet ohövligt mot t.ex. våra nordiska grannländer, naturligtvis även mot alla</textBlock>
    <textBlock ix="2">Östersjöstater, att inte rådgöra även om vi inte är alldeles tvungna.</textBlock>
  </contentBlock>
  <contentBlock ix="1067">
    <textBlock ix="0">Lars-Erik Lövdén sade tidigare i debatten att den nordiska samhörigheten skulle stärkas. Jag tycker att det är ett egendomligt sätt att stärka den samhörigheten att köra över grannländerna och inte rådgöra i en sådan här stor fråga som gäller den gemensamma resursen Östersjön.</textBlock>
  </contentBlock>
  <contentBlock ix="1068">
    <textBlock ix="0">Jag har en fråga till, herr talman, till Georg</textBlock>
    <textBlock ix="1">Andersson. I början av debatten skrattade kommunikationsministern när Viola Claesson citerade Birgitta Dahl. Jag blev förvånad, för jag tycker kanske att Georg Andersson inte borde ha någon anledning alls att skratta i dag. Jag har försökt att gissa varför han skrattade. Skrattade han för att han tyckte att det var festligt att man kan lura folk så lätt som Birgitta Dahl gjorde den gången? Eller tyckte han att det var lustigt att hon kunde säga något så löjligt? Skrattade han för att han tänkte på hur naiva de var på den tiden när de talade om miljöproblemen på det sätt som hon gjorde, innan man visste att man egentligen bara hade att ta instruktioner från EG och från ''Round</textBlock>
    <textBlock ix="2">Table of European Industrialist''? Detta är en</textBlock>
    <textBlock ix="3">''missing link'' som skall fyllas med en bro, och det är inget att diskutera. Ja, det finns frågestecken.</textBlock>
  </contentBlock>
  <contentBlock ix="1069">
    <textBlock ix="0">Lars-Erik Lövdén talade med stor glöd om bron och vad den kan ge Skåne. Handelsutbytet kommer att öka, vilket leder till en ökad pendling. Jag vill då fråga: Innebär det, Lars-Erik Lövdén, att det kanske också blir en ökad trafik?</textBlock>
  </contentBlock>
  <contentBlock ix="1070">
    <textBlock ix="0">Herr talman! Jag har ställt en del frågor och jag hoppas att de som fortfarande är kvar i kammaren kan ge mig svar på dem.</textBlock>
  </contentBlock>
  <contentBlock ix="1071">
    <textBlock ix="0">Anf. 83 ANNELI HULTHÉN (s):</textBlock>
  </contentBlock>
  <contentBlock ix="1072">
    <textBlock ix="0">Herr talman! På måndag har jag kastat dräkten och i stället dragit på mig mina jeans. Då har jag bytt utsikten över kammarens bänkrader till mörkgröna bokskogar. Då hör jag näktergalen i stället för bullret från Stockholmstrafiken. Då kan jag känna syrenerna utan att doften blandas med avgaser från förbipasserande bilar.</textBlock>
  </contentBlock>
  <contentBlock ix="1073">
    <textBlock ix="0">Herr talman! Det är lycka, och den lyckan och friheten vill jag kunna uppleva också om tio år, om</textBlock>
    <textBlock ix="1">20 år -- ja, så länge som jag lever. Frågan är bara vilket som överlever längst, jag eller min bokskog och Östersjöns vatten. Beslutet som vi skall fatta i kammaren i dag handlar inte bara om 17 km betong mellan Sverige och Danmark.</textBlock>
  </contentBlock>
  <contentBlock ix="1074">
    <textBlock ix="0">Som så många har sagt har diskussionen om en fast förbindelse mellan Sverige och Danmark pågått länge. En av anledningarna är just frågan om miljön. Det gäller såväl påverkan av ytterligare biltrafik i ett redan hårt belastat område som påverkan på vattengenomströmningen i ett hav som till stora delar redan är dött.</textBlock>
  </contentBlock>
  <contentBlock ix="1075">
    <textBlock ix="0">Utskottsmajoriteten påpekar i betänkandet att många prövningar och undersökningar är gjorda även när det gäller en framtida Öresundsbros inverkan på miljön. Man påpekar också att</textBlock>
    <textBlock ix="1">Öresundsdelegationen i sitt yttrande menar att utsläppsökningarna kommer att bli marginella i förhållande till nivån på övriga utsläpp i Skåne.</textBlock>
  </contentBlock>
  <contentBlock ix="1076">
    <textBlock ix="0">Herr talman! Men denna marginella inverkan är tillräcklig för mig för att fortfarande säga nej till bron. Minsta tvekan eller osäkerhet vad gäller miljöaspekterna är skäl nog.</textBlock>
  </contentBlock>
  <contentBlock ix="1077">
    <textBlock ix="0">Herr talman! I vår motion 1990/91:T93 har vi anfört vår tveksamhet inför de miljömässiga aspekterna och dessutom de ekonomiska konsekvenserna av en bro mellan Sverige och Danmark. Jag vill därför i likhet med Jan Andersson och Grethe Lundblad yrka bifall till reservationerna 1 och 2.</textBlock>
  </contentBlock>
  <contentBlock ix="1078">
    <textBlock ix="0">Anf. 84 ANITA STENBERG (mp):</textBlock>
  </contentBlock>
  <contentBlock ix="1079">
    <textBlock ix="0">Herr talman! Jag bor i Malmö. Det är där bron skall ligga. Därför talar jag med litet extra känsla om ett eventuellt brobygge.</textBlock>
  </contentBlock>
  <contentBlock ix="1080">
    <textBlock ix="0">Jag börjar med att anföra ett citat av Kjell-Olof</textBlock>
    <textBlock ix="1">Feldt från 1970. Jag har hittat det i ett examensarbete från Journalisthögskolan i</textBlock>
    <textBlock ix="2">Göteborg. Citatet är aktuellt för broförespråkarna även i dag, efter vad jag har hört under dagens debatt i kammaren. Så här lyder citatet:</textBlock>
  </contentBlock>
  <contentBlock ix="1081">
    <textBlock ix="0">''Det är uppenbart att vi ska offra västkusten. Vi vill ha ekonomisk tillväxt. Vi struntar i om vi förstör några tiotal mil kust här i landet. Det finns hundratals mil kuster längs Medelhavet och andra hav.'' Så sade Kjell-Olof Feldt 1970.</textBlock>
  </contentBlock>
  <contentBlock ix="1082">
    <textBlock ix="0">Per Stenmarck känner sig säker på att tekniken kommer att lösa de eventuella problem som ökad bilkörning genom Malmö kommer att medföra. Per</textBlock>
    <textBlock ix="1">Stenmarck tänker förmodligen likadant som en</textBlock>
    <textBlock ix="2">Malmöbo som jag känner till. Han heter Cavalli-</textBlock>
    <textBlock ix="3">Björkman.</textBlock>
  </contentBlock>
  <contentBlock ix="1083">
    <textBlock ix="0">Vid en intervju med Cavalli-Björkman, f.d. VD för</textBlock>
    <textBlock ix="1">SE-Banken, Malmös don Cavalli, säger han i sin nuvarande egenskap av styrelseordförande i AB</textBlock>
    <textBlock ix="2">Scansped -- som är dotterbolag till Sveriges största speditionsföretag Bilspedition -- att Scansped inte är intresserat av bron och att lastbilstransporterna till kontinenten aldrig kommer att gå över den. Det är bara personbilstrafik som kommer att gå över bron och den måste då kompensera de färre godstransporterna.</textBlock>
  </contentBlock>
  <contentBlock ix="1084">
    <textBlock ix="0">Det uppgavs vid intervjutillfället att man räknar med att det för en långtradare skulle kosta 860 kr.</textBlock>
    <textBlock ix="1">att åka över bron och 125 kr. för en personbil. Det behövs alltså sju personbilar för att ersätta varje långtradare som i stället väljer färjan, enligt de ursprungliga prognoserna för bron. Det innebär en ökning med drygt 2 miljoner ytterligare personbilar för att den beräknade lönsamheten skall kunna uppnås.</textBlock>
  </contentBlock>
  <contentBlock ix="1085">
    <textBlock ix="0">År 2000 kommer 5 milj. personbilar att passera bron per år. Men delegationen räknar bara med att</textBlock>
    <textBlock ix="1">2,9 milj. bilar. Hur skall vi i Malmö tåla dessa avgaser? Arma Malmöbor!</textBlock>
  </contentBlock>
  <contentBlock ix="1086">
    <textBlock ix="0">Hans Cavalli-Björkman fick frågan: ''Menar du att bilarna är rena år 2000?'' Han svarade: ''Vi har satt folk på månen och att vi inte år 2000 skulle ha fått bort bilarnas avgaser skall ingen försöka få in i min skalle.''</textBlock>
  </contentBlock>
  <contentBlock ix="1087">
    <textBlock ix="0">Han fick frågan: ''Menar du att bilarna är rena år</textBlock>
    <textBlock ix="1">2000?'' Han svarade: ''Ja, absolut. Har vi inte tagit bort avgaserna på tio år, så äter jag upp min hatt.''</textBlock>
  </contentBlock>
  <contentBlock ix="1088">
    <textBlock ix="0">Räddhåga, ängslan, isolationism och pessimism betecknar bromotståndarna, enligt Georg</textBlock>
    <textBlock ix="1">Andersson. Men hur vågar någon vettig människa tro på broförespråkarna, när de resonerar som de gör? Det är därför som jag yrkar bifall till reservationerna 1 och 2.</textBlock>
  </contentBlock>
  <contentBlock ix="1089">
    <textBlock ix="0">Vad är det egentligen för fel på Skåne? Kan man inte längre klara sig själv i Skåne? Har vi i Skåne möjligen fått storebrorskomplex? Sida upp och sida ner, dag ut och dag in talas det om hur dåligt det numera står till i Skåne.</textBlock>
  </contentBlock>
  <contentBlock ix="1090">
    <textBlock ix="0">Vi måste ha ett Sturup som kan tävla med Arlanda.</textBlock>
    <textBlock ix="1">Tyngdpunkten måste flyttas från Stockholm till</textBlock>
    <textBlock ix="2">Västra Skåne, åtminstone måste vi göra ett försök.</textBlock>
    <textBlock ix="3">Vi måste bygga en bro över Öresund så att trafiken tvingas att gå igenom Malmö, annars tappar vi kontakten med de övriga Europa. Vi kommer på efterkälken. Vi är för små. Vi hör knappt till</textBlock>
    <textBlock ix="4">Europa. Ibland låter det som om man tror att</textBlock>
    <textBlock ix="5">Sverige kommer att slängas ut ur Europa, om vi inte går med i EG och om vi inte bygger en bro.</textBlock>
    <textBlock ix="6">Detta är ju ett sjukt resonemang, som på en gång är överlaga, storsvenskt och ''storebrorskomplexigt''.</textBlock>
  </contentBlock>
  <contentBlock ix="1091">
    <textBlock ix="0">Egentligen är Skåne sjukt på ett helt annat sätt, och ett beslut att bygga en Öresundsbro skulle verkligen inte göra vår landända friskare. Malmö vill nämligen inte bli en stor avgastratt för den samlade biltrafiken till och från kontinenten.</textBlock>
  </contentBlock>
  <contentBlock ix="1092">
    <textBlock ix="0">Tror ni att malmöborna frivilligt utsätter sig för en sådan ökning av luftföroreningarna som har kommit fram i diskussionen i dag? Varför skulle vi göra det?</textBlock>
  </contentBlock>
  <contentBlock ix="1093">
    <textBlock ix="0">Från en SPRI-rapport 1988 kommer siffror som är allvarliga. Malmö landsting har redan 20 % fler dödsfall bland män i leukemi, dvs. blodcancer,</textBlock>
    <textBlock ix="1">30 % fler dödfödda barn, 70 % fler dödsfall bland män i lungcancer och 90 % fler fall i bronkit, astma och emfysem, dvs. blåsbildning i lungorna, än andra landsting.</textBlock>
  </contentBlock>
  <contentBlock ix="1094">
    <textBlock ix="0">En läkare vid Malmö allmänna sjukhus sade i december 1989 att 30 % av barnen i Malmö har astma eller allergi. Det är nästan en tredjedel av barnen. Det är faktiskt nödvändigt att ta itu med miljön, annars kommer snart halva Sverige att vara sjukt.</textBlock>
  </contentBlock>
  <contentBlock ix="1095">
    <textBlock ix="0">I fiskehamnen i Limhamn har man vid prov inför en kommande muddring konstaterat höga halter gift i bottenproverna.</textBlock>
  </contentBlock>
  <contentBlock ix="1096">
    <textBlock ix="0">Enligt Jon Larsson på länsstyrelsens naturvårdsenhet är siffrorna skrämmande.</textBlock>
    <textBlock ix="1">Konsekvenserna för djur- och växtlivet kan bli mycket allvarliga om gifterna sprids i vattnet, vilket de gör vid en muddring. Kvicksilverhalten är 25</textBlock>
    <textBlock ix="2">gånger högre än naturvårdsverkets alarmvärden, kadmiumhalten är 10 % högre, och PCB-halten fyra gånger högre än motsvarande alarmvärden som naturvårdsverket anger.</textBlock>
  </contentBlock>
  <contentBlock ix="1097">
    <textBlock ix="0">Om alarmvärderna överskrids måste speciella åtgärder alltid vidtas. Om man fortsätter att muddra kan muddringsmassorna därför inte dumpas i havet som man brukar göra. De måste i stället förvaras på land. Eventuellt får man bädda in dem i en lerkista på soptippen Lernacken. Den ligger omedelbart söder om badplatsen Sibbarp i</textBlock>
    <textBlock ix="1">Malmö.</textBlock>
  </contentBlock>
  <contentBlock ix="1098">
    <textBlock ix="0">Strax söder om Limhamn skall brofästet till</textBlock>
    <textBlock ix="1">Öresundsbron ligga. Vilka muddermassor kommer inte detta att kräva. Det har i dag talats om 9,2</textBlock>
    <textBlock ix="2">miljoner kubikmeter muddermassa. Var skall de läggas?</textBlock>
  </contentBlock>
  <contentBlock ix="1099">
    <textBlock ix="0">Av miljömässiga, av mänskliga och av ekonomiska skäl har vi inte råd att bygga en Öresundsbro.</textBlock>
  </contentBlock>
  <contentBlock ix="1100">
    <textBlock ix="0">Av miljömässiga skäl måste avgaserna från transportfordon minska i regionen för att försurningen, med bl.a. åtföljande träddöd, markurlakning, vattenförstöring och tungmetallförgiftning, inte skall förstöra vår landsända alldeles. Det vill vi inte. Dessutom får vi en höjning av koldioxidhalten som ger mer växthuseffekt. Som om detta inte vore nog ligger</textBlock>
    <textBlock ix="1">Skåne så till att man också måste importera andra länders industriutsläpp, som med vindarna kommer svepande över oss.</textBlock>
  </contentBlock>
  <contentBlock ix="1101">
    <textBlock ix="0">Av mänskliga skäl måste vi höja, inte sänka, livskvaliteten i området. Här drabbas barnen särskilt hårt av astma, eksem och allergier. Inte skall vi väl behöva bli sjuka i vår strävan att öka välfärden. Det står faktiskt i vår grundlag att den offentliga makten som utgår från folket skall verka för social omsorg, trygghet och en god levnadsmiljö. Det står också att demokratins idéer skall bli vägledande inom samhällets alla områden.</textBlock>
    <textBlock ix="1">Det gäller alltså även vid ett beslutsfattande om en eventuell bro. Hur blir det med demokratin, och hur blir det med den goda levnadsmiljön i det här fallet?</textBlock>
  </contentBlock>
  <contentBlock ix="1102">
    <textBlock ix="0">Av ekonomiska skäl kan vi inte låta sjukvårdskostnaderna växa oss över huvudet. Det har vi helt enkelt inte råd med. Vi måste hålla oss friskare, inte tvärtom öka riskerna för sjukdom i vår strävan efter mer och mer pengar.</textBlock>
  </contentBlock>
  <contentBlock ix="1103">
    <textBlock ix="0">Nej, vi har inte råd att bygga någon bro över</textBlock>
    <textBlock ix="1">Öresund och inte heller någon förbindelse som förorsakar mer trafikavgaser. Detta är inte bara en fråga om pengar. Det är faktiskt en fråga om liv eller död, om vilken sorts liv vi vill leva och om vilka förutsättningar vi ger våra efterkommande att få föra en dräglig tillvaro.</textBlock>
  </contentBlock>
  <contentBlock ix="1104">
    <textBlock ix="0">Vi vill inte heller bygga Citytunneln litet grand i onödan. Utan bro behövs den nämligen inte. De 5</textBlock>
    <textBlock ix="1">miljarder som den kostar har vi bara inte råd med.</textBlock>
  </contentBlock>
  <contentBlock ix="1105">
    <textBlock ix="0">Vi vill inte expandera ytterligare i Sydvästskåne, ett område som redan är så utsatt. Vi vill i stället styra utvecklingen i en naturresurssnål riktning när det gäller både trafik och energi. Vi vill satsa på förbättrade tågförbindelser och renare färjeförbindelser utefter hela västkusten. Vi måste sprida överfarterna och inte samla ihop bilarna till ett enda ställe. Sprid dem i stället utefter hela kusten där det skall finnas färjor.</textBlock>
  </contentBlock>
  <contentBlock ix="1106">
    <textBlock ix="0">Vi vill att också andra delar av Skåne skall väckas till mer liv än i dag och få ta del av ett miljövänligt industriutbud så att hela och inte bara en överhettad region i Sydvästskåne få möjlighet att överleva.</textBlock>
  </contentBlock>
  <contentBlock ix="1107">
    <textBlock ix="0">Till slut: Vi vill ha en lugn och trivsam stad som heter Malmö. Där skall naturen bli bevarad, och i omgivningarna skall det finnas fina strövområden och bra badstränder. Och i de planerna passar inte alls en Öresundsbro in.</textBlock>
  </contentBlock>
  <contentBlock ix="1108"/>
  <contentBlock ix="1109">
    <textBlock ix="0">Anf. 85 MARGARETA WINBERG (s):</textBlock>
  </contentBlock>
  <contentBlock ix="1110">
    <textBlock ix="0">Herr talman! Förra måndagen debatterade vi miljön här i riksdagen. Vad man då kunde glädjas åt, trots den stora mängden reservationer, var en gemensam ambition, från alla partier, att bidra till att skapa en långsiktig och hållbar utveckling, för att våra barn och barnbarn skall få leva kvar på den här jorden. Och med barn och barnbarn menar jag inte bara mina eller andra svenskars barn, utan jordens barn -- alla barn.</textBlock>
  </contentBlock>
  <contentBlock ix="1111">
    <textBlock ix="0">Det finns en glädjande tendens i den politiska debatten i dag, nämligen att allt fler människor söker något nytt, något annat och djupare än ytterligare mer, fler och större. Jag är övertygad om att när detta nya blir omsatt i ord, begrepp och värderingar, är det denna nya insikt om att just jordens överlevnad och den sneda, ja helt sjuka, fördelningen av jordens tillgångar som blir den nya kompassriktningen.</textBlock>
  </contentBlock>
  <contentBlock ix="1112">
    <textBlock ix="0">Vi är inte där ännu. De flesta människor i Sverige tycks fortfarande tro att jordens resurser, som i realiteten räcker till 500 miljoner, om alla skall leva på vår nivå och om vi inte skall förbruka jorden, egentligen räcker till 5,5 miljarder. Eller också tycker att de 5 miljarder människor som blir över om vi 500 miljoner skall gå på i gamla hjulspår inte har rätten till ett värdigt liv.</textBlock>
  </contentBlock>
  <contentBlock ix="1113">
    <textBlock ix="0">Vi är ännu inte där. Den nya insikten och den nya värdeskalan finns inte. Hade vi varit där, hade debatten om Öresundsbron och dess miljökonsekvenser sannolikt förts på ett helt annat sätt.</textBlock>
  </contentBlock>
  <contentBlock ix="1114">
    <textBlock ix="0">I vårt kvinnoförbund, det socialdemokratiska, är en stor majoritet motståndare till bron. Vi är det av miljöskäl.</textBlock>
  </contentBlock>
  <contentBlock ix="1115">
    <textBlock ix="0">Under arbetet i vårt kvinnoförbund har vi fått ta del av mycket material från sakkunniga på området.</textBlock>
    <textBlock ix="1">Jag skall bara beskriva ett av dem. Där står bl.a.</textBlock>
    <textBlock ix="2">följande:</textBlock>
  </contentBlock>
  <contentBlock ix="1116">
    <textBlock ix="0">''Under några årtionden har den skånska skogsmarken, landets mest högavkastande och bäst producerande skogsjord, förlorat mer än hälften av sin näringsreserv och i vissa fall så mycket näringsämnen att symptom på näringsbrist redan uppkommit. Samtidigt har Skånes tidigare kalkhaltiga skogsjordar omvandlats till landets suraste jordar, till och med surare än de jordar som ursprungligen har bildats av sura bergarter.''</textBlock>
  </contentBlock>
  <contentBlock ix="1117">
    <textBlock ix="0">Litet längre fram kan man läsa:</textBlock>
  </contentBlock>
  <contentBlock ix="1118">
    <textBlock ix="0">''Det mest allvarliga i dagens situation är kanske inte skadorna som sådana utan det förhållandet att skadorna på skogen och skogsmarken kunnat uppkomma och få den omfattning som de numera faktiskt har, inte bara i Skåne utan i hela södra och sydvästra Sverige. Den skånska naturen har aldrig tidigare varit så sårbar som i dag. Situationen blir ännu allvarligare om inte åtgärder snarast vidtas för att drastiskt minska mängden skadeframkallande ämnen i vår luft. Enda sättet att komma till rätta med dessa problem är att mycket kraftigt minska föroreningsutsläppen i luften.''</textBlock>
  </contentBlock>
  <contentBlock ix="1119">
    <textBlock ix="0">Längre ned står det:</textBlock>
  </contentBlock>
  <contentBlock ix="1120">
    <textBlock ix="0">''I denna situation är det inte försvarbart att göra stora ekonomiska investeringar i projekt som långsiktigt motverkar målet att snabbt minska utsläppen i luften och därmed minska belastningen på vår miljö.''</textBlock>
  </contentBlock>
  <contentBlock ix="1121">
    <textBlock ix="0">Detta är som sagt ett av de många dokument som har arbetats fram under förberedelserna för det här beslutet. Vad är det då för dokument? Är det,</textBlock>
    <textBlock ix="1">Svenska naturskyddsföreningens? Nej, är det ett dokument från Greanpeace eller någon annan miljöorganisation? Nej, herr talman, det är från länsstyrelsen i Malmöhus län, naturvårdsenheten.</textBlock>
    <textBlock ix="2">Det är ett underlag till Öresundsdelegationen -84, ett underlag som Öresundsdelegationen-84 aldrig fick sig tillsänt.</textBlock>
  </contentBlock>
  <contentBlock ix="1122">
    <textBlock ix="0">Herr talman! Med detta instämmer jag i Jan</textBlock>
    <textBlock ix="1">Anderssons yrkande och också i den röstförklaring som han gjorde.</textBlock>
  </contentBlock>
  <contentBlock ix="1123">
    <textBlock ix="0">(forts.)</textBlock>
  </contentBlock>
  <contentBlock ix="1124">
    <textBlock ix="0">Ajournering</textBlock>
  </contentBlock>
  <contentBlock ix="1125">
    <textBlock ix="0">Kammaren beslöt kl. 17.50 att ajournera förhandlingarna till kl. 19.00 för middagsuppehåll.</textBlock>
  </contentBlock>
  <contentBlock ix="1126">
    <textBlock ix="0">Återupptagna förhandlingar</textBlock>
  </contentBlock>
  <contentBlock ix="1127">
    <textBlock ix="0">Förhandlingarna återupptogs kl. 19.00.</textBlock>
  </contentBlock>
  <contentBlock ix="1128">
    <textBlock ix="0">4 § (forts.) Fast förbindelse över Öresund</textBlock>
    <textBlock ix="1">(forts. TU31)</textBlock>
  </contentBlock>
  <contentBlock ix="1129">
    <textBlock ix="0">Anf. 86</textBlock>
  </contentBlock>
  <contentBlock ix="1130">
    <textBlock ix="0">VIOLA CLAESSON (v) replik:</textBlock>
  </contentBlock>
  <contentBlock ix="1131">
    <textBlock ix="0">Fru talman! Jag vill börja med att tacka Margareta</textBlock>
    <textBlock ix="1">Winberg för det anförande hon höll här. Jag tycker att det var mycket bra. Det var klarläggande, och det lade tonvikten vid miljöaspekterna, som så många av oss andra också har talat om i dag -- vi som har talat emot Öresundsbron.</textBlock>
  </contentBlock>
  <contentBlock ix="1132">
    <textBlock ix="0">När jag hör Margareta Winberg tänker jag också på att man kan gratulera Socialdemokratiska kvinnoförbundet som har en ordförande som står här i talarstolen och talar på detta sätt.</textBlock>
    <textBlock ix="1">Kvinnoförbundet har många medlemmar, och på det sättet också ett visst inflytande via de kvinnoklubbister som finns här i riksdagen när det gäller att fatta beslut. Utöver de socialdemokratiska kvinnor som har yttrat sig i talarstolen, varav samtliga har talat emot bron, och det är några utöver Margareta Winberg, finns det faktiskt 60 socialdemokratiska kvinnor till. Utan att jag är hundraprocentigt säker, tror jag att kanske i varje fall 50 av dem har ett medlemskap, aktivt eller passivt, som kvinnoklubbister.</textBlock>
  </contentBlock>
  <contentBlock ix="1133">
    <textBlock ix="0">Vad jag också tänker på när jag hör Margareta</textBlock>
    <textBlock ix="1">Winbergs klara ord är att jag verkligen hoppas att</textBlock>
    <textBlock ix="2">Margareta Winberg har medlemmarna i kvinnoförbundet som sitter i riksdagen i sin hand, i varje fall dem som aldrig tidigare har visat sig vilja förespråka bron utan som står för den miljöpolitiska och ekologiska linjen. För att hjälpa</textBlock>
    <textBlock ix="3">Margareta Winberg att säga det som kan vara svårt att säga, vill jag framföra en vädjan till alla dessa socialdemokratiska kvinnor. De kan faktiskt använda sin möjlighet som riksdagsledamot att rösta på rätt sätt.</textBlock>
  </contentBlock>
  <contentBlock ix="1134">
    <textBlock ix="0">När riksdagen har fattat beslut i kväll, lutar det ganska tydligt åt ett visst håll. Även om majoriteten av talarna har talat för miljön och mot bron, kommer en majoritet i kammaren att trycka på voteringsknappen för bron. Även med hjälp av dessa kvinnoklubbister kommer vi kanske inte att klara den här matchen.</textBlock>
  </contentBlock>
  <contentBlock ix="1135">
    <textBlock ix="0">Precis som alla de demonstranter som har funnits utanför riksdagen hela dagen har hävdat, fältbiologer, miljöförbundare osv., är det inte</textBlock>
    <textBlock ix="1">''kört'' med detta beslut. Jag tror att Margareta</textBlock>
    <textBlock ix="2">Winberg och de socialdemokratiska kvinnorna i övrigt också förstår det.</textBlock>
  </contentBlock>
  <contentBlock ix="1136">
    <textBlock ix="0">Fru talman! Det här blir en valfråga av första rang.</textBlock>
    <textBlock ix="1">De som röstar mot bron kommer säkert att klara sig bättre inför höstens riksdagsval. Det är jag helt övertygad om.</textBlock>
  </contentBlock>
  <contentBlock ix="1137">
    <textBlock ix="0">Anf. 87 KJELL DAHLSTRÖM (mp) replik:</textBlock>
  </contentBlock>
  <contentBlock ix="1138">
    <textBlock ix="0">Fru talman! Jag faller gärna Viola Claesson i talet.</textBlock>
    <textBlock ix="1">Jag hade i stort sett samma tankegångar när jag hörde Margareta Winbergs fina anförande tidigare.</textBlock>
    <textBlock ix="2">Hon citerade en naturvårdstjänstemans,</textBlock>
    <textBlock ix="3">Matiassons, mycket engagerade skrivning till</textBlock>
    <textBlock ix="4">Öresundsdelegationens utredning, dvs. den som lades i byrålådan. Jag nämnde själv den utredningen i mitt tidigare anförande.</textBlock>
  </contentBlock>
  <contentBlock ix="1139">
    <textBlock ix="0">Man kan fråga sig vad partilojalitet har för betydelse när ens parti går kräftgång i opinionen.</textBlock>
    <textBlock ix="1">Det kan vara en allvarlig varningsklocka om att man kanske skall lyssna mer till sin inre röst än på en utsmetad partiståndpunkt, som till slut kanske ingen står för. Vi känner väl alla som har deltagit i denna debatt på oss att ärligheten, sanningen och kunskapen finns på bromotståndarnas och tunnelförespråkarnas sida i dag. Jag tror att vi alla nästan besjälat känner det i dag.</textBlock>
  </contentBlock>
  <contentBlock ix="1140">
    <textBlock ix="0">Jag vill upprepa det jag sade till Jan Andersson. Jag har själv i viss mån gått emot mitt partis ståndpunkt, vilken är ingen fast förbindelser, varken över eller under Öresund. Det är flera med mig som gör det i miljöpartiet. Men det kräver ett visst rakryggat beteende. Jag skulle vilja vädja till kvinnoförbundare inom socialdemokratin och alla andra som lyssnar på denna debatt via TV-</textBlock>
    <textBlock ix="1">monitorerna på rummen, att verkligen observera att debatten har gjort en svängning. Det finns en förståelse för att detta betänkande inte är grundmurat baserat på sakkunskap. Sakkunskapen har framförts av motståndarna och reservanterna i debatten. Jag vill vädja till alla som hör detta, inte minst till Margareta Winberg, att utnyttja sin integritet som politiska människor att i första hand yrka för återremiss och rösta för det. I andra hand välkomnar vi så många som möjligt att rösta på reservationerna 1 och 2. Jag hoppas att de vinner gehör.</textBlock>
  </contentBlock>
  <contentBlock ix="1141">
    <textBlock ix="0">Anf. 88 KRISTER SKÅNBERG (mp)</textBlock>
    <textBlock ix="1">replik:</textBlock>
  </contentBlock>
  <contentBlock ix="1142">
    <textBlock ix="0">Fru talman! När jag reste mig efter Margareta</textBlock>
    <textBlock ix="1">Winbergs anförande var det egentligen för att instämma i det. Det Margareta Winberg sade var fint och bra för miljön och mot Öresundsbron.</textBlock>
    <textBlock ix="2">Sedan tänkte jag att det ändå var bra med en replik, för då kan jag be Margareta Winberg om hjälp att få svar på de frågor som jag ställde till Georg</textBlock>
    <textBlock ix="3">Andersson och som han inte svarade på. Margareta</textBlock>
    <textBlock ix="4">Winberg kanske vet om det finns en samhällsekonomisk värdering av Öresundsbrons lönsamhet och vilka resultat den analysen har gett.</textBlock>
    <textBlock ix="5">I den analysen skulle man också titta på vad som händer med trafiken osv. Det var något som skulle göras enligt 1979 års trafikpolitiska beslut.</textBlock>
  </contentBlock>
  <contentBlock ix="1143">
    <textBlock ix="0">Jag mötte sedan Georg Andersson under middagspausen. Det visade sig att han inte skulle vara med längre. Om Margareta Winberg inte har svaret själv, lär vi få vänta på det.</textBlock>
  </contentBlock>
  <contentBlock ix="1144">
    <textBlock ix="0">Fru talman! På vägen tillbaka till kammaren träffade jag de sista demonstranterna. Det har för andra dagen i rad varit livliga demonstrationer. I</textBlock>
    <textBlock ix="1">går var det mot kärnkraften, och i dag är det mot</textBlock>
    <textBlock ix="2">Öresundsbron. Det visade sig att demonstranterna hade kommit från hela landet. Några hade kanske kommit från Margareta Winbergs region. De kom från längst upp i norr och längst ner i söder och hela landet däremellan. Demonstranterna påpekade att det var inte bara bron som sådan demonstrationen gällde -- även om det var huvudändamålet -- utan även allt som bron stod för. Den var ett konkret exempel på en av de saker som drabbar Sverige med en EG-anslutning, nämligen den våldsamt ökade trafiken. Demonstranterna begärde av oss politiker att tänka efter före. Det har Margareta</textBlock>
    <textBlock ix="3">Winberg gjort, och jag tackar henne för det.</textBlock>
  </contentBlock>
  <contentBlock ix="1145">
    <textBlock ix="0">Anf. 89 CARL FRICK (mp):</textBlock>
  </contentBlock>
  <contentBlock ix="1146">
    <textBlock ix="0">Fru talman! Även jag gladde mig åt Margareta</textBlock>
    <textBlock ix="1">Winbergs anförande.</textBlock>
  </contentBlock>
  <contentBlock ix="1147">
    <textBlock ix="0">Jag vill börja med att travestera en väl känd före detta finansminister: Denna skit har baxats ända hit, tyvärr.</textBlock>
  </contentBlock>
  <contentBlock ix="1148">
    <textBlock ix="0">Att Östersjön är ett döende hav har konstaterats väldigt många gånger. Vi vet att det beror på att vi förorenar så förtvivlat mycket. Vi vet också att vi svenskar är en av de allra främsta förorenarna runt</textBlock>
    <textBlock ix="1">Östersjön. Vi släpper ut cirka fyra gånger mer förkvävande och dödande kväve per capita än vad polacker gör. Regeringen ger tillstånd till oljeletning utanför Gotland trots att den mycket väl vet att det kommer att leda till oljeutsläpp till ett redan härjat hav. Riksdagen kan inte tänka sig att ställa elementära säkerhetskrav på de oljefartyg som går på svenskt territorialvatten. Den kan inte tänka sig att ställa krav på dubbla bottnar.</textBlock>
  </contentBlock>
  <contentBlock ix="1149">
    <textBlock ix="0">I min barndom var Östersjön ett rent och rikt hav.</textBlock>
    <textBlock ix="1">I dag är det ett smutsigt och allt fattigare hav. Det är länge sedan jag nere på Falsterbonäset hörde säl.</textBlock>
    <textBlock ix="2">Anledningen till den ökande fattigdomen är alla de förgiftande utsläpp som vi tillåter oss för att kunna öka den ekonomiska tillväxten och den materiella förbrukningen. Östersjön är ett tydligt exempel på hur industrisamhället förgiftar de ekologiska systemen och minskar den biologiska produktionen och mångfalden. Det är trots allt den biologiska produktionen som vi allihop lever av.</textBlock>
  </contentBlock>
  <contentBlock ix="1150">
    <textBlock ix="0">Vi har även bilismen med dess stora och ökande förbränning av fossil energi, som binder kväve i stigande mängder trots all katalysatorrening.</textBlock>
    <textBlock ix="1">Trafikpolitiken främjar ju vägtransporter framför spårburna transporter. Det visar sig inte minst i beslutet att momsbelägga kollektivtrafiken. Det var ett av de sämsta besluten i riksdagen under denna mandatperiod. De som kan ha anledning att jubla över detta är bilindustrin och de som säljer drivmedel.</textBlock>
  </contentBlock>
  <contentBlock ix="1151">
    <textBlock ix="0">Vad detta leder till blev jag varse för tre år sedan då jag återbesökte S:t Annas skärgård och Lars</textBlock>
    <textBlock ix="1">Norberg efter ett uppehåll på tio år. Där det tidigare var ett klart vatten fanns det nu stora mängder slemmiga grönalger. När jag flyger mellan</textBlock>
    <textBlock ix="2">Stockholm och Visby ser jag från luften hur de gröna bältena breder ut sig.</textBlock>
  </contentBlock>
  <contentBlock ix="1152">
    <textBlock ix="0">Förskämningen av miljön är i full gång. Den är ett resultat av en medveten politik som de stora riksdagspartierna står bakom.</textBlock>
  </contentBlock>
  <contentBlock ix="1153">
    <textBlock ix="0">Bilismen har även andra skadeverkningar än enbart utsläpp av kväveoxider och koldioxid. Den bidrar till att döda våra skogar. Billingensluttningarna mot</textBlock>
    <textBlock ix="1">Skara kallas nu allmänt dieseldödens dal. Från</textBlock>
    <textBlock ix="2">Skåne kommer nu alltmer alarmerande rapporter om skogsskador på såväl barrträd som lövträd. Det har gått så långt att skogsindustrins företrädare är djupt oroade. Även de har bidragit till att protestera mot brobygget.</textBlock>
  </contentBlock>
  <contentBlock ix="1154">
    <textBlock ix="0">Hälsotillståndet hos dem som bor i Malmö är dåligt på grund av fordonstrafiken. Detta har Anita</textBlock>
    <textBlock ix="1">Stenberg vältaligt redogjort för.</textBlock>
  </contentBlock>
  <contentBlock ix="1155">
    <textBlock ix="0">Det har sagts så väldigt mycket i denna fråga att jag tänker stryka en del av det jag tänkte säga. Men jag vill ta upp några saker som har med finansutskottet att göra.</textBlock>
  </contentBlock>
  <contentBlock ix="1156">
    <textBlock ix="0">Också för mig som sitter i finansutskottet är det yttrande som finansutskottet har avlämnat i denna fråga mycket märkligt. Därmed har utskottet medvetet frångått ett riksdagsbeslut om att ställa garantier för stora projekt. Finansutskottet har i sitt betänkande 1984/85:37 angivit riktlinjer, som godkänts av riksdagen, för utfärdande av statliga garantier. Dessa riktlinjer innebär bl.a. att förslag om nya garantiformer skall underkastas samma restriktiva prövning som gäller för utgiftsåtaganden. Vid en sådan prövning bör särskilt uppmärksammas de risker som är förknippade med den tilltänkta garantigivningen.</textBlock>
  </contentBlock>
  <contentBlock ix="1157">
    <textBlock ix="0">Det finns inga motiv angivna till varför dessa riktlinjer i riksdagsbeslutet skall frångås när det gäller Öresundsbroprojektet. Det gäller garantier på nära 20 miljarder kronor som skall behandlas på samma sätt som vilket annat utgiftsåtagande som helst. Så har inte skett. Det har inte kommit någon väl genomtänkt proposition som beskriver på vilket sätt det skall gå till, som man gör med andra utgiftsåtaganden som regeringen föreslår i budgetpropositionen. Det finns inget genomarbetat betänkande i denna fråga. Det är helt enkelt mycket upprörande att man tar så lätt på detta när det är fråga om så stora pengar.</textBlock>
  </contentBlock>
  <contentBlock ix="1158">
    <textBlock ix="0">Detta projekt är utomordentligt finansiellt riskfyllt.</textBlock>
    <textBlock ix="1">Det betyder att det til syvende og sidst med all säkerhet blir skattebetalarna, vi vanliga medborgare, som får betala detta, på samma sätt som vi får betala annat genom skatten. Skatter behandlas ju på ett alldeles speciellt sätt i Sveriges riksdag, som vi alla väl känner till. Det är ett fantatiskt stort belopp. Regeringen begär i propositionen in blanco-bemyndigande på närmare</textBlock>
    <textBlock ix="2">20 miljarder kronor. Det är ett belopp som är av samma storleksordning som det budgetunderskott som var aktuellt bara för några månader sedan. Nu har det tyvärr ökat våldsamt till minus 35 miljarder.</textBlock>
  </contentBlock>
  <contentBlock ix="1159">
    <textBlock ix="0">Såvitt jag förstår strider detta Öresundsbrobeslut mot andra riksdagsbeslut, nämligen beslutet om utfärdande av statliga garantier. Egentligen borde det gamla beslutet om finansieringsprinciper rivas upp innan man fattar ett sådant här beslut. I och för sig har riksdagen rätt att fatta vilka beslut den vill, men det borde nogsamt klargöras att man här frångår ett tidigare riksdagsbeslut till förmån för finansieringen av detta projekt. Jag anser att det är mycket upprörande att det inte klart och tydligt anges att man inte behandlar detta projekt som vilket annat utgiftsåtagande som helst.</textBlock>
  </contentBlock>
  <contentBlock ix="1160">
    <textBlock ix="0">Det finns en annan fråga som varit upp i debatten tidigare här i dag, nämligen att man skall momsbefria detta projekt. Inte heller här har det kommit någon proposition eller något betänkande.</textBlock>
    <textBlock ix="1">Vi vet ju själva hur det diskuteras när vi skall sänka momsen med några ynka procent och vilken fantastisk procedur det är. Men här är det minsann inga procedurer när man skall avstå från momsbelopp, och det rör sig om miljardbelopp som kommer att försvinna från statskassan. Man kan fråga sig om inte dessa pengar kunnat användas på något annat lämpligt sätt, t.ex. till investering i miljövänlig, miljöanpassad spårburen kollektivtrafik. Det hade vi ansett vara bra.</textBlock>
  </contentBlock>
  <contentBlock ix="1161">
    <textBlock ix="0">Men det finns också andra problem. De internationella aspekterna på brobygget är mycket viktiga. Sverige och Danmark tar med bron ett strypgrepp på Östersjön som ett levande hav.</textBlock>
    <textBlock ix="1">Östersjön är inte bara ett svensk-danskt innanhav.</textBlock>
    <textBlock ix="2">Det skulle man nästan kunna tro med tanke på den diskussion som förts. Det finns rader av länder som har Östersjön som sitt innanhav: Tyskland, Polen,</textBlock>
    <textBlock ix="3">Litauen, Lettland, Estland, Sovjetunionen och</textBlock>
    <textBlock ix="4">Finland med Åland. Alla dessa länder är beroende av vad som sker med Östersjön och dess liv. I</textBlock>
    <textBlock ix="5">vanliga fall brukar vi vara så solidariska och tala om internationellt ansvar. Men i det näraliggande konkreta fallet är solidariteten som bortblåst eftersom det nu gäller snäva kortsiktiga nationella intressen.</textBlock>
  </contentBlock>
  <contentBlock ix="1162">
    <textBlock ix="0">Jag anser också att de partier, bl.a. moderata samlingspartiet och folkpartiet liberalerna, som nästan varje vecka har intressanta möten på</textBlock>
    <textBlock ix="1">Norrmalmstorg, skulle intressera sig och fråga dessa människor i Baltikum vad de anser om detta.</textBlock>
    <textBlock ix="2">Är de tillfrågade och vet de på något sätt om vad vi svenskar faktiskt kommer att ställa till med i deras livsmiljö utmed Östersjön? Jag anser att detta är fruktansvärt dåligt. Med det kommande riksdagsbeslutet planerar vi enligt min mening ett internationellt övergrepp mot andra länder och deras ekologi och därmed deras ekonomi. Det är sensationellt att Sverige och Danmark vill tillåta sig detta i en tid då internationalism, samarbete och ansvar står högt i kurs vid konferenser och middagstal.</textBlock>
  </contentBlock>
  <contentBlock ix="1163">
    <textBlock ix="0">Jag undrar om Gorbatjov tog upp bron i diskussionen med regeringen när han var här på blixtvisit. Det är synd om så inte var fallet. Det borde han ha gjort. Det kan aldrig långsiktigt vara bra när man begår ovänliga handlingar mot andra länder. Jag kan inte finna att det finns några utrikespolitiska konsekvensbedömningar i betänkandet av någon betydelse.</textBlock>
  </contentBlock>
  <contentBlock ix="1164">
    <textBlock ix="0">Om det nu är så att man prompt vill ha en fast förbindelse mellan Sverige och Danmark borde allt tala för en borrad tunnel under Öresund. Det är en rimlig och miljöanpassad lösning. Då förhindrar man genomströmningsproblemen. Det finns då möjlighet att frakta massor av gods till och från kontinenten på räls i stället för på lastbil, och mycket miljöelände skulle kunna undvikas. Det hade onekligen varit av stort intresse om regeringen och utskottet hade velat beakta en tunnel och gjort ordentliga finansiella, ekonomiska och ekologiska konsekvensbeskrivningar.</textBlock>
  </contentBlock>
  <contentBlock ix="1165">
    <textBlock ix="0">Brobeslutsunderlaget är så uselt och svagt att det bara finns en möjlig lösning, och det är att återremittera ärendet till utskottet för en ordentlig och ansvarsfull behandling. Det skall vara en behandling som tar upp de aktuella alternativen:</textBlock>
    <textBlock ix="1">bro, tunnel och färjetrafik. Man skall göra rimliga trafikbedömningar, fullständiga miljökonsekvensbeskrivningar för alla alternativen och fullständiga finansieringsbedömningar och bedömningar av skattekonsekvenser. Man bör även göra fullständiga försvarspolitiska bedömningar, något som Paul Ciszuk berörde, och dessutom göra andra internationella bedömningar och se vad man kan tänka sig i andra länder.</textBlock>
  </contentBlock>
  <contentBlock ix="1166">
    <textBlock ix="0">Utskottet bör föreslå beslut som står i överensstämmelse med tidigare fattade riksdagsbeslut. Om utskottet inte vill göra detta måste gamla beslut rivas upp, och det måste motiveras. Härmed yrkar jag bifall till miljöpartiets återremissyrkande.</textBlock>
  </contentBlock>
  <contentBlock ix="1167"/>
  <contentBlock ix="1168">
    <textBlock ix="0">Anf. 90 LARS NORBERG (mp):</textBlock>
  </contentBlock>
  <contentBlock ix="1169">
    <textBlock ix="0">Fru talman! Trafikutskottet har berett finans-, skatte-, utrikes-, försvars-, jordbruks- och näringsutskotten tillfälle att yttra sig över broförslaget. Endast finans- och utrikesutskottet har ansett det motiverat att yttra sig. I själva verket hade naturligtvis även arbetsmarknadsutskottet bort tillfrågas. Vad kommer bron att betyda för en gemensam arbetsmarknad mellan Köpenhamn och</textBlock>
    <textBlock ix="1">Malmö? Dansk arbetslöshet i Malmö eller vad?</textBlock>
  </contentBlock>
  <contentBlock ix="1170">
    <textBlock ix="0">Och vad betyder bron ur regionalpolitisk synpunkt? Ökad befolkningskoncentration till ett redan trångbott område? Där kunde bostadsutskottet ha haft anledning att yttra sig.</textBlock>
  </contentBlock>
  <contentBlock ix="1171">
    <textBlock ix="0">Socialutskottet har inte tillfrågats. Vad betyder bron, kommer danska knarkproblem och andra sociala problem att sprida sig till Malmö? Vilka hälsoproblem kommer den ökande bilismen att leda till? Och vad betyder bron ur demografisk synpunkt -- i utbyggnaden av ett Örestad? Det borde bostadsutskottet ha haft synpunkter på.</textBlock>
  </contentBlock>
  <contentBlock ix="1172">
    <textBlock ix="0">Att ärendet är så illa berett inom riksdagen att inte ens jordbruksutskottet, vårt miljöutskott, och näringsutskottet har uttalat sig är inte bara sakligt sett en skandal. Det är också bevis på att riksdagen inte inser sitt eget demokratiska ansvar. Jag skulle kunna räkna upp ett stort antal exempel på hur riksdagen genom sina beslut urholkar demokratin och flyttar besluten från denna kammare till slutna rum på olika håll. Detta broärende har varit aktuellt i över hundra år. Riksdagen har inte haft något skäl att hetsa fram det med en undermålig beredning.</textBlock>
  </contentBlock>
  <contentBlock ix="1173">
    <textBlock ix="0">Jag anser det vara min skyldighet som medlem av näringsutskottet att säga vad jag förhindrades att säga i utskottet på grund av utskottets oansvariga nonchalans och regeringens dåliga planering.</textBlock>
  </contentBlock>
  <contentBlock ix="1174">
    <textBlock ix="0">Det har ju påståtts att bron skulle vara av stor betydelse för handel och näringsliv. Varför har då näringsutskottet inte yttrat sig? Det finns flera tänkbara svar. Jag har inte fått något i utskottet.</textBlock>
    <textBlock ix="1">Man har bara sagt att man inte hade lust, att man inte hade tid, att man inte ville yttra sig.</textBlock>
  </contentBlock>
  <contentBlock ix="1175">
    <textBlock ix="0">Ett tänkbart svar är att man inte trodde på påståendet att bron hade betydelse för näringsliv och utrikeshandel men att man inte ville avslöja detta.</textBlock>
  </contentBlock>
  <contentBlock ix="1176">
    <textBlock ix="0">Ett annat tänkbart svar är att man inte begrep sig på ärendet. Det var för svårt.</textBlock>
  </contentBlock>
  <contentBlock ix="1177">
    <textBlock ix="0">Ett tredje alternativ: Man var lat.</textBlock>
  </contentBlock>
  <contentBlock ix="1178">
    <textBlock ix="0">Eller ett fjärde: Man hann inte.</textBlock>
  </contentBlock>
  <contentBlock ix="1179">
    <textBlock ix="0">Ingen mer än jag av näringsutskottets ledamöter har anmält sig till denna debatt, så jag blir ensam om att försöka tolka orsaken till näringsutskottets tystnad.</textBlock>
  </contentBlock>
  <contentBlock ix="1180">
    <textBlock ix="0">Artigheten förbjuder mig att påstå att utskottet var okunnigt, ointresserat eller lättjefullt, eller att bron skulle vara totalt ointressant för näringsliv och utrikeshandel.</textBlock>
  </contentBlock>
  <contentBlock ix="1181">
    <textBlock ix="0">Återstår då förklaringen att det var tidsbrist som orsakade utskottets tystnad. Detta är ett verkligt starkt skäl för återremiss, inte bara till trafikutskottet utan till samtliga berörda riksdagsutskott, för en grundlig beredning. Jag yrkar alltså på återremiss.</textBlock>
  </contentBlock>
  <contentBlock ix="1182">
    <textBlock ix="0">Det hindrar inte att jag vill säga något om bron ur näringslivets synpunkt, utifall att återremiss inte skulle villfaras oss, synpunkter som jag hellre hade velat ge i skriftlig form i utskottet.</textBlock>
  </contentBlock>
  <contentBlock ix="1183">
    <textBlock ix="0">Det har visat sig omöjligt att finna privata finansiärer till projektet, vilket visar att näringslivet inte tror på lönsamheten i projektet. Och näringslivet förstår sig faktiskt bättre på lönsamhetsfrågor än regeringen -- det är i varje fall min övertygelse. Det är ett bra skäl för avslag.</textBlock>
  </contentBlock>
  <contentBlock ix="1184">
    <textBlock ix="0">Näringslivets ointresse att ställa upp som finansiär beror kanske delvis på att näringslivet vet att sådana här stora engångsprojekt blir mycket dyrare än de ser ut att bli enligt de första kalkylerna. Jag vill påminna om den s.k. pi-regeln, som jag har haft anledning att studera under min verksamhet i näringslivet och på annat håll. Pi-regeln är att man när det gäller stora och okända projekt tar den första beräknade kostnaden och multiplicerar den med pi, dvs. 3,14. Då kommer man fram till den verkliga slutliga kostnaden. Det kan hända att det är överdrivet i detta fall -- det kanske finns bättre underlag -- men en fördubbling av kostnaden skulle ingalunda överraska mig.</textBlock>
  </contentBlock>
  <contentBlock ix="1185">
    <textBlock ix="0">För utrikeshandel och näringsliv är bron enligt min uppfattning inte särskilt betydelsefull.</textBlock>
    <textBlock ix="1">Godsströmmarna, som i och för sig enligt vår uppfattning som miljöpartister inte bör öka, kommer i mycket begränsad omfattning att ha glädje av bron. Ingen annan än vi miljöpartister påpekar detta, att i det resurssnålare, energisnålare och småskaligare framtidssamhälle som är villkoret för global överlevnad kan vi inte fortsätta att transportera mer och mer. Vi måste i själva verket transportera mindre. Att vi miljöpartister är ensamma om att påpeka detta är beviset för att det dess värre finns bara ett miljöparti i riksdagen.</textBlock>
  </contentBlock>
  <contentBlock ix="1186">
    <textBlock ix="0">Men även ur konventionenll synpunkt är bron en tvivelaktig affär. Åkerinäringen är inte intresserad.</textBlock>
    <textBlock ix="1">SJ är inte intresserat.</textBlock>
  </contentBlock>
  <contentBlock ix="1187">
    <textBlock ix="0">Det finns dock en del av näringslivet som är intresserad. Det är bilintressena med bilförsäljare</textBlock>
    <textBlock ix="1">Gyllenhammar i spetsen. Han är övertygad om att bron blir en betydande vitamininjektion till ökad massbilism. Han har sannolikt rätt. Hans ointresse för ett energisnålt, resurshushållande och ekologiskt sunt samhälle är väl dokumenterat, senast förra veckan i Dagens Nyheter.</textBlock>
  </contentBlock>
  <contentBlock ix="1188">
    <textBlock ix="0">För dessa intressen har regeringen och utskottsmajoriteten kapitulerat. Och inte nog med det. Det finns ingen industri som så har gynnats med skattebetalarnas pengar som våra biltillverkare SAAB och Volvo. Om det rör sig om fem miljarder under det senaste årtiondet, eller mer eller mindre, vet jag inte. Ingen vill redovisa siffrorna för tomtpriser vid försäljning av dyrbar tomtmark i centrala områden av Malmö och</textBlock>
    <textBlock ix="1">Uddevalla, förlustavdrag, frisläppande av investeringsfonder m.m. Siffrorna sammanställs aldrig. De hålls delvis hemliga. Bilintressena och regeringen i skön förening förtjänar inget bättre namn än miljömarodörer.</textBlock>
  </contentBlock>
  <contentBlock ix="1189">
    <textBlock ix="0">Jag vill sammanfatta. Den enda del av näringsliv och utrikeshandel som definitivt gynnas är den mest miljöfarliga och energislösande. Detta borde näringsutskottet ha gett trafikutskottet till känna.</textBlock>
  </contentBlock>
  <contentBlock ix="1190">
    <textBlock ix="0">Anf. 91 MARIANNE SAMUELSSON</textBlock>
    <textBlock ix="1">(mp):</textBlock>
  </contentBlock>
  <contentBlock ix="1191">
    <textBlock ix="0">Fru talman! En sak som är väldigt fascinerande med att vara riksdagsledamot är att titta på vad som händer utanför det här huset och vad som händer i huset.</textBlock>
  </contentBlock>
  <contentBlock ix="1192">
    <textBlock ix="0">En av de bitar som man särskilt en sådan här dag förundras mycket över är att socialdemokraterna och moderata samlingspartiet har ute på gator och torg utsett varandra till huvudmotståndare i valrörelsen. Ändå får vi här inne i detta hus uppleva gång på gång hur dessa båda partier gör gemensam sak, tar varandra i handen och fattar, som jag tycker, helt tokiga beslut på miljöområdet. Detta är faktiskt mycket intressant och också förvånande.</textBlock>
    <textBlock ix="1">Jag skulle önska att svenska folket kunde titta in litet mer i det här huset, att de kunde läsa protokoll och förstå hur det hela hänger ihop.</textBlock>
  </contentBlock>
  <contentBlock ix="1193">
    <textBlock ix="0">Bron har ju i dag debatterats väldigt länge. I morse fick vi också en redogörelse för hur länge den hade debatterats innan den kom hit. Om det nu är så att frågan har utretts under så många år, blir man mycket förvånad över att man skall behöva få ett så dåligt beslutsunderlag på bordet. Den stressiga situationen i riksdagen skall inte vara upphov till att vi inte hinner bereda den här frågan, som har ältats under så många år.</textBlock>
  </contentBlock>
  <contentBlock ix="1194">
    <textBlock ix="0">Jag känner mig som miljöpartiets representant i jordbruksutskottet faktiskt mycket upprörd över den hantering som frågan har fått. Det tycker jag att jag har all rätt till. Vi i vårt utskott fick inte yttra oss över frågan. Det här ärendet berör ju inte bara den viktiga miljöfrågan, som faktiskt är jordbruksutskottets ansvarsområde, utan också två av de viktiga huvudnäringar som jordbruksutskottet också ansvarar för, nämligen skogsbruket och fisket.</textBlock>
  </contentBlock>
  <contentBlock ix="1195">
    <textBlock ix="0">Under det här året som jag har suttit i jordbruksutskottet har jag lärt mig att om det är någonting som jordbruksutskottet anser vara viktigt att yttra sig över så är det just de areella näringarna. Men här var man rörande överens om att man inte hade tid att yttra sig över detta. Ändå vet vi från bl.a. forskarrapporter att båda dessa näringar är kraftigt hotade genom det här brobeslutet. Ingen kan komma och säga att man vet vad som kommer att hända med fisket. Torskfisket i Östersjön är en stor och viktig näring. För att inte tala om skogen.</textBlock>
  </contentBlock>
  <contentBlock ix="1196">
    <textBlock ix="0">Hela västra Sverige är kraftigt försurat, och vi får i miljörapport efter miljörapport reda på hur försurat det är och hur katastrofal situationen är. Vi har fått rapporter från Malmöområdet,</textBlock>
    <textBlock ix="1">Göteborgsområdet och även från mitt eget län, där länsstyrelsen vill utnämna området till katastrofområde. Vad gör riksdagen? Man tänker besluta i frågor som man inte alls vet vad de får för effekter. Man har inte tagit med de internationella aspekterna i den här viktiga frågan.</textBlock>
  </contentBlock>
  <contentBlock ix="1197">
    <textBlock ix="0">I februari månad hade vi i Nordiska rådet vår ordinarie session. En av huvudfrågorna på den sessionen var kontakterna med de baltiska länderna och våra grannar runt Östersjön. Jag ställde en fråga till ministrarna om Öresundsbrons betydelse för Östersjön och vad man tänkte vidta för åtgärder. Svaret var mycket förvånande. Man svarade att det var en bilateral fråga. Jag tycker att det är mycket upprörande att Sveriges och</textBlock>
    <textBlock ix="1">Danmarks ministrar ensamma kan svara att det här är en bilateral fråga, som inte berör övriga länder runt Östersjön. Samtidigt talar vi hela tiden om hur bekymmersam situationen är i Östersjön och hur viktigt det är att vi vidtar åtgärder.</textBlock>
  </contentBlock>
  <contentBlock ix="1198">
    <textBlock ix="0">Jag skall inte uppta mer debattid än nöden kräver.</textBlock>
    <textBlock ix="1">Många viktiga argument har redan kommit fram under debatten. Jag tycker att de som har lyssnat på den här debatten vid det här laget borde vara övertygade om att det här måste gå på återremiss.</textBlock>
    <textBlock ix="2">Jag kan inte tänka mig att någon ansvarstagande riksdagsledamot vill ta på sig ansvaret att besluta om ett brobygge utan en bättre beredning på miljösidan.</textBlock>
  </contentBlock>
  <contentBlock ix="1199">
    <textBlock ix="0">Samtidigt är jag mycket förvånad över att inte miljöministern har varit här och deltagit i debatten.</textBlock>
    <textBlock ix="1">Det är som om regeringen trodde att det här bara är en trafikfråga, trots att vi vid det här laget vet, av forskningsrapporter, och annat, att det här är i huvudsak en miljöfråga. Den borde naturligtvis ha rönt ett stort intresse från vår miljöminister. Hon borde ha varit här och debatterat frågan utifrån miljöaspekten.</textBlock>
  </contentBlock>
  <contentBlock ix="1200">
    <textBlock ix="0">Framför allt i internationella sammanhang hävdar</textBlock>
    <textBlock ix="1">Sverige någonting som är mycket bra och som man bl.a. har skrivit in i rapporten till det kommande stora miljömötet i Brasilien. Det är detta med försiktighetsprincipen.</textBlock>
  </contentBlock>
  <contentBlock ix="1201">
    <textBlock ix="0">Försiktighetsprincipen innebär att när vi är osäkra på vad det får för konsekvenser tar vi inga beslut som kan leda till en situation som vi i dag inte vet något om. När man ser regeringens ställningstagande i den här frågan kan man fundera över om försiktighetsprincipen bara skall gälla uländer och dem som egentligen inte har råd att investera -- här hemma kan vi strunta i försiktighetsprincipen. Jag hoppas verkligen att alla riksdagsledamöter som har lyssnat till debatten i dag och funderat över sakfrågan också röstar på återremissförslaget.</textBlock>
  </contentBlock>
  <contentBlock ix="1202">
    <textBlock ix="0">Anf. 92 MARGIT GENNSER (m):</textBlock>
  </contentBlock>
  <contentBlock ix="1203">
    <textBlock ix="0">Fru talman! Mycket har sagts i dag om</textBlock>
    <textBlock ix="1">Öresundsbron, mest negativt, och det är kanske i sin ordning. Det här anförandet var egentligen tänkt som en slutpunkt, men det kommer kanske fler punkter.</textBlock>
  </contentBlock>
  <contentBlock ix="1204">
    <textBlock ix="0">Öresund har under tusentals år varit både föreningslänken och barriären mellan Danmark och Skåne. Under den danska tiden utgjorde Skåne en av de mest betydelsefulla danska regionerna. I</textBlock>
    <textBlock ix="1">Palle Laurings bok Danmark i Skåne kan vi alla återuppleva den danska kontakten som än i dag lever kvar i den skånska särarten.</textBlock>
  </contentBlock>
  <contentBlock ix="1205">
    <textBlock ix="0">Skåne blev svenskt, och Öresund blev inte längre en föreningslänk, utan en barriär mot Danmark.</textBlock>
    <textBlock ix="1">Lunds universitet blev Skånes akademiska högborg, inte som tidigare universitetet i</textBlock>
    <textBlock ix="2">Köpenhamn. Under slutet av 1800-talet blev kontakterna mellan författare, konstnärer och universitet allt tätare. Många av våra stora författare hämtade sin inspiration på andra sidan sundet. I Frank Hellers, Frans G Bengtssons och</textBlock>
    <textBlock ix="3">Fritiof Nilsson Piratens böcker kan vi alla uppleva betydelsen av kontakterna över sundet mellan</textBlock>
    <textBlock ix="4">Lund/Malmö och Köpenhamn. Andra världskriget skapade ännu en gång en näst intill hermetiskt sluten gräns. Längs hela Öresundskusten blev vi isolerade från det land som betytt så mycket för oss.</textBlock>
    <textBlock ix="5">Freden 1945 betydde nya och vitala kontakter.</textBlock>
    <textBlock ix="6">Under de senaste decennierna har framför allt ekonomiska förhållanden återigen hindrat det täta utbytet. Detta har återspeglat sig i en nedgångstid för både Köpenhamn och Malmö, ja för hela</textBlock>
    <textBlock ix="7">Öresundsområdet. I vår tid då den tekniska, den vetenskapliga och den konstnärliga utvecklingen i så hög grad hänger samman inte enbart med elektroniska kontakter, utan också med mänskliga, har obeslutsamheten om den fasta förbindelsen över Öresund varit en black om foten för oss i</textBlock>
    <textBlock ix="8">Skåne och för våra grannar på Själland.</textBlock>
  </contentBlock>
  <contentBlock ix="1206">
    <textBlock ix="0">Det är därför jag med stor tillfredsställelse ser på dagens, jag antar positiva, beslut om en bro. Det är inte bara fråga om ett beslut om en bro av cement, utan det är något mycket mer, nämligen ett beslut att återigen närmare än under de senaste decennierna knyta samman Skåne med Danmark.</textBlock>
    <textBlock ix="1">Jag förstår all den oro som uttryckts i kammaren i dag. Det finns alltid en rädsla inför framtiden.</textBlock>
    <textBlock ix="2">Isolationism har många försvare. Men ser vi tillbaka på vår historia och på andras folks historia har välstånd och kulturens utveckling haft sitt ursprung i nya kontakter mellan människor och idéer. På så sätt har ny inspiration fötts och nya lösningar på nya och gamla problem vuxit fram.</textBlock>
  </contentBlock>
  <contentBlock ix="1207">
    <textBlock ix="0">Debatten här i kammaren visar på en stor skiljelinje. Det är egentligen inte en partipolitisk skiljelinje, utan en skiljelinje mellan pessimism och utvecklingsoptimism. Jag är utvecklingsoptimist.</textBlock>
    <textBlock ix="1">Måhända kommer många att säga att jag är naiv, men samtidigt blir jag också beskylld för att vara ansvarslös. Pessimisterna skapar kanske betydligt mer problem än de problem som de säger sig vilja skydda oss emot.</textBlock>
  </contentBlock>
  <contentBlock ix="1208">
    <textBlock ix="0">Jag hoppas att vi är så toleranta och har en sådan respekt för varandras ståndpunkter att vi inser att vi alla har tänkt igenom problemen och kommit till olika lösningar. Nu får ett majoritetsbeslut, på gott och ont, fälla avgörandet.</textBlock>
  </contentBlock>
  <contentBlock ix="1209">
    <textBlock ix="0">Anf. 93 KJELL DAHLSTRÖM (mp) replik:</textBlock>
  </contentBlock>
  <contentBlock ix="1210">
    <textBlock ix="0">Fru talman! Margit Gennser, det är väl ingen som ifrågasätter annat än att det är majoritetens beslut som skall gälla i kammaren. Det tror jag ändå har framgått av debatten.</textBlock>
  </contentBlock>
  <contentBlock ix="1211">
    <textBlock ix="0">För mig som Lundabo var det trevligt att känna en lundensisk klang i detta inslag. Men det landade fel.</textBlock>
    <textBlock ix="1">Med det lundensiska lynne som Margit Gennser har ser man gärna saker och ting utanför sig själv. Man engagerar sig kanske inte så våldsamt känslomässigt. Men nu är det så att människor engagerar sig i detta.</textBlock>
  </contentBlock>
  <contentBlock ix="1212">
    <textBlock ix="0">Skapandet av bron hotar människor i själen. Därför har detta blivit en så stor fråga. Margit Gennser tror att kontakterna med Köpenhamn nu skall bli så mycket bättre. En borrad järnvägstunnel tar oss mellan Malmö och Köpenhamn på halva tiden jämfört med vad bilbron kommer att göra, oavsett hur fort man kör med bil eller hur fort tåget går.</textBlock>
  </contentBlock>
  <contentBlock ix="1213">
    <textBlock ix="0">Tunnellösningen är mycket genare, direktare och smidigare samtidigt som den inte alls är utsatt för några störningar. Med en tågtunnel kommer Margit</textBlock>
    <textBlock ix="1">Gennser att kunna ta sig till Köpenhamn på halva tiden.</textBlock>
  </contentBlock>
  <contentBlock ix="1214">
    <textBlock ix="0">Kan man då inte se positivt på en fortsatt utredning av en borrad järnvägstunnel, eftersom den ger precis lika goda möjligheter till förnyade kulturella och även i viss mån handelsmässiga kontakter mellan Själland och Skåne? Betänk detta, Margit</textBlock>
    <textBlock ix="1">Gennser!</textBlock>
  </contentBlock>
  <contentBlock ix="1215">
    <textBlock ix="0">Anf. 94 KRISTER SKÅNBERG (mp)</textBlock>
    <textBlock ix="1">replik:</textBlock>
  </contentBlock>
  <contentBlock ix="1216">
    <textBlock ix="0">Fru talman! Margit Gennser talar på ett sätt som om Sverige hade varit avskärmat från Danmark, men nu skall förbindelserna återigen bli bättre.</textBlock>
    <textBlock ix="1">Förbindelserna har faktiskt varit mycket nära.</textBlock>
    <textBlock ix="2">Danmark är ju ett av våra nordiska broderländer.</textBlock>
    <textBlock ix="3">Sverige och Danmark har lyckats att upprätthålla väldigt goda förbindelser. Om det är någonting som möjligen har grumlat förbindelserna med Danmark under de allra senaste åren är det att Danmark i en rad frågor har valt en annan linje än den samnordiska linjen på grund av att man tvingats till det genom sitt medlemskap i EG.</textBlock>
  </contentBlock>
  <contentBlock ix="1217">
    <textBlock ix="0">Margit Gennser talar om optimism och pessimism, om utvecklingsoptimism. Hon menar väl att hon själv står för utvecklingsoptimism. De som inser miljöfarorna och i tid försöker att väja för dem skulle då vara utvecklingspessimister, om jag förstod logiken rätt.</textBlock>
  </contentBlock>
  <contentBlock ix="1218">
    <textBlock ix="0">Det är en väldig skillnad på att vara optimist och att vara dumdristig. När vi nu ser att miljöförstörelsen ökar omkring oss, har vi väl kommit så långt att vi börjar med att försöka finna lösningar på problemen innan vi sitter där. Vi borde inte börja med att göra någonting chansartat och sedan hoppas att det skall finnas tekniska lösningar.</textBlock>
  </contentBlock>
  <contentBlock ix="1219">
    <textBlock ix="0">Jag vill bara påminna Margit Gennser om att koldioxidutsläppen är ingenting som det går att ta hand om. Dessa utsläpp går igenom alla filter. Det rör sig om så enormt stora mängder utsläpp att de inte går att behandla som en liten förorening.</textBlock>
    <textBlock ix="1">Margit Gennser har faktiskt fel i sak, och det var det jag ville påpeka.</textBlock>
  </contentBlock>
  <contentBlock ix="1220">
    <textBlock ix="0">Anf. 95 MARGIT GENNSER (m) replik:</textBlock>
  </contentBlock>
  <contentBlock ix="1221">
    <textBlock ix="0">Fru talman! Det är naturligtvis riktigt att var och en på ett -- som jag antar -- så objektivt sätt som möjligt har gjort sina värderingar utifrån den erfarenhet och den kunskap som man besitter. Jag är också medveten om att det finns olika schateringar av optimism och pessimism.</textBlock>
  </contentBlock>
  <contentBlock ix="1222">
    <textBlock ix="0">Vi har haft svårt med transporterna över sundet.</textBlock>
    <textBlock ix="1">Jag har hjälpt min man med att skjutsa en doktorand till Helsingör för att han behövde komma hem till Köpenhamn. Detta har jag gjort många gånger under den tid som doktoranden gjorde sitt mycket tunga och strävsamma avhandlingsarbete i Malmö. Jag har alltså verkligen fått uppleva hur dåliga våra kontakter med</textBlock>
    <textBlock ix="2">Danmark har varit. Det har skett en försämring under de senaste 20 åren nere vid södra delen av</textBlock>
    <textBlock ix="3">Öresund.</textBlock>
  </contentBlock>
  <contentBlock ix="1223">
    <textBlock ix="0">Jag tror ändå att vi känner en stor optimism för att vi skall klara många av de miljöproblem som vi har.</textBlock>
  </contentBlock>
  <contentBlock ix="1224">
    <textBlock ix="0">Miljöproblemen går att klara i de länder som har marknadsekonomi. I länder med planhushållning, dålig industriell kapacitet och med en okontrollerad folkökning inträffar de stora miljökatastroferna. Det bästa sättet att bemästra miljöproblemen är att föra människor närmare varandra. Det skall vi börja med först hemmavid och sedan mera globalt.</textBlock>
  </contentBlock>
  <contentBlock ix="1225">
    <textBlock ix="0">Anf. 96 BENGT SILFVERSTRAND (s):</textBlock>
  </contentBlock>
  <contentBlock ix="1226">
    <textBlock ix="0">Herr talman! I ärlighetens namn måste man nog betrakta dagens talarövningar här som något av ett frosseri i överdrifter. Ord som katastrof, hopplöshet och uppgivenhet från bromotståndarnas sida har konfronterats med upprymdhet -- ja, ibland ren hänryckning -- i broförespråkarlägret. Konsten att tala förbi varandra har drivits till sin fulländning. Eller för att travestera Kippling: Brovänner är brovänner och broovänner är broovänner, och aldrig mötas de två.</textBlock>
  </contentBlock>
  <contentBlock ix="1227">
    <textBlock ix="0">Bland det mest beklämmande i denna debatt är att ta del av sjuka miljösamveten, bl.a. från några nordvästskånska folkpartister. Man försöker bedöva sig med ett rejält andligt albylintag. Att begära återförvisning av ärendet till utskottet leder givetvis ingen vart. Det är bara ett utslag av hyckleri och demonstrationspolitik, som definitivt inte hör hemma i det här sammanhanget.</textBlock>
  </contentBlock>
  <contentBlock ix="1228">
    <textBlock ix="0">Samtidigt som jag vill instämma i de synpunkter som tidigare här framfördes av Jan Andersson yrkar jag bifall till reservationerna 1 och 2.</textBlock>
  </contentBlock>
  <contentBlock ix="1229">
    <textBlock ix="0">Tycker man inte att vi skall ha en bro utan förespråkar en tunnel, skall man rakt och klart kunna ta ställning till detta -- och det är detta jag gör -- och inte kräva några turer tillbaka till utskottet för att ytterligare sabotera riksdagsarbetet denna sista vecka.</textBlock>
  </contentBlock>
  <contentBlock ix="1230">
    <textBlock ix="0">Jag är förespråkare för en fast förbindelse över</textBlock>
    <textBlock ix="1">Öresund. Men jag tycker att denna förbindelse av främst miljöskäl borde få formen av en tunnel. Det kan förvisso ligga någonting i påståendet att det är få projekt som blivit mer utredda än just</textBlock>
    <textBlock ix="2">Öresundsförbindelserna, men detta gäller definitivt inte tunnelalternativet, som i de utredningar där det över huvud taget har belysts, t.ex. av</textBlock>
    <textBlock ix="3">Öresundsdelegationen, har blivit mycket styvmoderligt behandlat.</textBlock>
  </contentBlock>
  <contentBlock ix="1231">
    <textBlock ix="0">Öresundsdelegationen har hävdat att de utsläppsökningar som trafiken på bron genererar bara blir marginella i förhållande till de totala utsläppsnivåerna i ett redan hårt miljöbelastat</textBlock>
    <textBlock ix="1">Skåne. Detta bestickande resonemang har okritiskt återgetts i såväl proposition som utskottsbetänkande.</textBlock>
  </contentBlock>
  <contentBlock ix="1232">
    <textBlock ix="0">När ett beslut om utformning av framtida</textBlock>
    <textBlock ix="1">Öresundsförbindelser som en del av en samlad trafikpolitik fattas, måste detta enligt min mening ske mot bakgrund av den allvarliga miljösituationen i regionen och de nationella och internationella åtaganden om utsläppsreduktioner som Sverige har gjort.</textBlock>
  </contentBlock>
  <contentBlock ix="1233">
    <textBlock ix="0">Som exempel kan nämnas att den kritiska belastningsgränsen vad gäller kvävenedfallet i sydvästra Sverige ligger på 10--15 kg kväve per hektar och år. Det faktiska nedfallet beräknas emellertid ligga runt 20--30 kg kväve per hektar och år. Detta innebär att nedfallet i regionen åtminstone skulle behöva halveras.</textBlock>
  </contentBlock>
  <contentBlock ix="1234">
    <textBlock ix="0">Statens naturvårdsverk har i sitt remissyttrande över utredningen Fasta Öresundsförbindelser skrivit bl.a. följande om dessa problem:</textBlock>
  </contentBlock>
  <contentBlock ix="1235">
    <textBlock ix="0">''Kvävenedfallet och de höga ozonhalterna är exempel på storskaliga problem. Åtgärder inom regionen räcker långt ifrån till för att komma till rätta med problemen men en rimlig åtgärdsinriktning bör vara att vi i Sverige reducerar våra utsläpp i den utsträckning som behövs för att vi tillsammans med andra länder skall kunna lösa problemen. Ytterligare reduktioner utöver 30 %</textBlock>
    <textBlock ix="1">blir därför aktuella särskilt i södra Sverige.''</textBlock>
  </contentBlock>
  <contentBlock ix="1236">
    <textBlock ix="0">Av Öresundsdelegationens eget räkneexempel, som visar de totala kväveoxidutsläppen i regionen vid olika trafiktillväxtalternativ, framgår att en halvering av kväveoxidutsläppen år 2010 jämfört med 1985 års nivå enbart kan uppnås om trafiken inte ökar alls.</textBlock>
  </contentBlock>
  <contentBlock ix="1237">
    <textBlock ix="0">Bara detta enda, men otvetydigt klara, exempel visar att miljöaspekterna inte tillmätts tillräckligt stor betydelse i sammahanget.</textBlock>
  </contentBlock>
  <contentBlock ix="1238">
    <textBlock ix="0">Att satsa på järnvägstrafiken är lovvärt, men när man gör en dygd av nödvändigheten och använder just behovet av biltrafik på en bro för att kunna finansiera nödvändiga järnvägsspår är man ute på djupt vatten. Logiken blir ju då: Ju fler bilar som kan rulla på bron, desto ståtligare västkustbana.</textBlock>
    <textBlock ix="1">Men för att blidka den kraftiga miljöopinionen säger man precis tvärtom i andra sammanhang, nämligen att ett ytterst begränsat antal bilar förväntas frekventera bron.</textBlock>
  </contentBlock>
  <contentBlock ix="1239">
    <textBlock ix="0">Detta brovännernas olösliga syndrom kan enklast sammanfattas i den tänkvärda limericken En brobyggares dröm av signaturen Mr Rimfrost. Den lyder som följer:</textBlock>
  </contentBlock>
  <contentBlock ix="1240">
    <textBlock ix="0">''En byggdirektör ifrån Hjo,</textBlock>
  </contentBlock>
  <contentBlock ix="1241">
    <textBlock ix="0">sa nu är det fint läge för bro.</textBlock>
  </contentBlock>
  <contentBlock ix="1242">
    <textBlock ix="0">Ni i utbyte får,</textBlock>
  </contentBlock>
  <contentBlock ix="1243">
    <textBlock ix="0">ett sjudjäklalångt spår,</textBlock>
  </contentBlock>
  <contentBlock ix="1244">
    <textBlock ix="0">ifrån Oslo till Köln, må ni tro!''</textBlock>
  </contentBlock>
  <contentBlock ix="1245"/>
  <contentBlock ix="1246">
    <textBlock ix="0">Anf. 97 KJELL DAHLSTRÖM (mp) replik:</textBlock>
  </contentBlock>
  <contentBlock ix="1247">
    <textBlock ix="0">Fru talman! Jag är i sak överens med Bengt</textBlock>
    <textBlock ix="1">Silfverstrand. Det vill jag klart säga från början.</textBlock>
    <textBlock ix="2">Det var ett rejält språk som Bengt Silfverstrand använde i sitt anförande. Men att kalla förslaget om återremiss för hyckleri tycker jag inte är snyggt gjort av Bengt Silfverstrand. Det finns nämligen inget som helst hycklande i våra förslag om återremiss. Hela denna debatt har ju visat att denna proposition och detta betänkande är urbota dåligt genomtänkt och handlagt på alla fronter. Det är undermåligt och ovärdigt Sveriges riksdag att trumma igenom det. Det är den nakna makten som nu låter trumma igenom detta förslag. Det kan därför inte kallas hyckleri att vi begär en återförvisning av detta betänkande. Självfallet menar vi då inte en återförvisning av expressbumerangtyp, som innebär att ärendet skickas tillbaka till utskottet för att komma tillbaka till kammaren i morgon. Nej, det måste vara en rejäl återförvisning över sommaren, så att vi får se vad danskarna har för mjöl i påsarna, men framför allt att vi får se vad de svenska väljarna tycker i detta sammanhang. Då kan vi också få en rejäl utskottsbehandling och en utfrågning, vilket pinsamt nog har avvisats av trafikutskottet. Vi kan då även få yttranden från de olika utskotten, vilket vi nu inte har fått.</textBlock>
  </contentBlock>
  <contentBlock ix="1248">
    <textBlock ix="0">Men sanningen är väl, Bengt Silfverstrand, vilket jag beklagar, att ni socialdemokrater är livegna i lojaliteten till ert parti och inte får rösta för en återremiss.</textBlock>
  </contentBlock>
  <contentBlock ix="1249">
    <textBlock ix="0">Jag uppmanar emellertid alla socialdemokrater och andra som har politisk integritet och som politiskt har råg i ryggen att rösta för återförvisningen.</textBlock>
  </contentBlock>
  <contentBlock ix="1250">
    <textBlock ix="0">Anf. 98 VIOLA CLAESSON (v) replik:</textBlock>
  </contentBlock>
  <contentBlock ix="1251">
    <textBlock ix="0">Fru talman! Jag tycker att Bengt Silfverstrand, åtminstone delvis, talade klarspråk i sitt inlägg. När jag såg att han hade begärt ordet hade jag väl inte väntat mig något annat heller.</textBlock>
  </contentBlock>
  <contentBlock ix="1252">
    <textBlock ix="0">De socialdemokrater som är för bron och som går upp i talarstolen är ganska lätt räknade. Detta har ju varit bromoståndarnas debattdag. Att jag vill diskutera litet mer med Bengt Silfverstrand beror på att det finns saker som han inte säger.</textBlock>
  </contentBlock>
  <contentBlock ix="1253">
    <textBlock ix="0">Med utgångspunkt i alla de fakta som Bengt</textBlock>
    <textBlock ix="1">Silfverstrand tar från Öresundsdelegationens skrivningar och allt det som saknas i det beslutsunderlag som har presenterats och som nämns i propositionen resp. betänkandet från trafikutskottet -- och det finns ett ytterst känsligt kapitel som de flesta inte berör trots att detta är ett av de största beslut som vi har att fatta -- undrar jag:</textBlock>
    <textBlock ix="2">Vad beror det på, Bengt Silfverstrand, att man trots alla de fakta som talar mot en bro -- vilket framför allt handlar om miljöfrågorna, t.ex. att man påstår att det blir ett ytterst begränsat antal bilar och att det hela ändå skall gå ihop -- inte har beaktat miljöaspekterna och kommit fram till en helhetssyn, eftersom det minsann handlar om mer än bara denna bro? Det handlar ju om ett helt komplex av vägsystem. Vad beror det på att man inte tar upp detta? Vad beror det på att man inte bryr sig om detta, Bengt Silfverstrand?</textBlock>
  </contentBlock>
  <contentBlock ix="1254">
    <textBlock ix="0">Någonstans finns det ju några som tydligen har så pass stort inflytande över både regering och riksdagsledamöter att dessa sanningar inte beaktas.</textBlock>
    <textBlock ix="1">Det är ju detta det handlar om. Men eftersom jag vet att Bengt Silfverstrand vet vilka maktfaktorer som det handlar om, och eftersom jag har talat tillräckligt om det i talarstolen utan att egentligen få någon att diskutera detta -- den enda som har nämnt det är Kjell-Arne Welin -- skulle jag ändå vilja be Bengt Silfverstrand att han inte nöjer sig med att en handfull socialdemokrater, som kanske t.o.m. har fått lov rent formellt att rösta på sina motioner och stödja våra reservationer --</textBlock>
    <textBlock ix="2">vänsterpartiets, miljöpartiets och centerpartiets --</textBlock>
    <textBlock ix="3">utan också vädjar till sina partikamrater, så att vi får se om de verkligen vågar rösta mot sitt parti och mot bron, eftersom det tydligen är det som många vill. Annars blir det bara formalia och något som jag ser som litet av demokratins upplösning, kanske på vägen mot att besluten skall fattas i Bryssel i vilket fall som helst.</textBlock>
  </contentBlock>
  <contentBlock ix="1255">
    <textBlock ix="0">Anf. 99 ROY OTTOSSON (mp) replik:</textBlock>
  </contentBlock>
  <contentBlock ix="1256">
    <textBlock ix="0">Fru talman! Jag vill tacka Bengt Silfverstrand för stödet för reservationerna 1 och 2. Det är bra. Det behövs fler.</textBlock>
  </contentBlock>
  <contentBlock ix="1257">
    <textBlock ix="0">Han var emellertid kritisk till återförvisningsyrkandet. Eftersom jag lade fram detta yrkande tidigare i dag, vill jag något kommentera det.</textBlock>
  </contentBlock>
  <contentBlock ix="1258">
    <textBlock ix="0">Riksdagen har inte hunnit bereda färdigt denna fråga. En rad utskott har inte haft tid att svara, helt enkelt. Det var mycket stressigt just då. Vi hade hela miljöpropositionen på halsen, osv.</textBlock>
  </contentBlock>
  <contentBlock ix="1259">
    <textBlock ix="0">Dessutom är det så att en rad viktiga dokument inte har kommit till offentligheten, t.ex. den hemligstämplade danska miljörapporten. Vi skulle behöva ta del av den, inte bara vi som är motståndare utan även de som än så länge stöder broprojektet. Enda chansen att göra det och förhindra att man fattar ett förhastat beslut är faktiskt att få till stånd en återremiss -- då kan man bearbeta det vidare. Det ger också möjligheter att debattera frågan mer i valrörelsen, och det kan den såvitt jag förstår bara må bra av.</textBlock>
  </contentBlock>
  <contentBlock ix="1260">
    <textBlock ix="0">Som Bengt Silfverstrand sade behöver man halvera kvävenedfallet för att klara skogsmarkens bärförmåga. Men det gäller skog där man har vanligt skogsbruk och tar ut skog och då också tar ut kväve. Naturskog -- naturreservat, urskogar -- är betydligt mer känsliga. Där bör man minska kvävenedfallet ytterligare med hälften, alltså med</textBlock>
    <textBlock ix="1">75 % eller mer i södra Sverige. Faktum är alltså att vi behöver minska utsläppen av kväveoxider med åtminstone 70--75 %.</textBlock>
  </contentBlock>
  <contentBlock ix="1261">
    <textBlock ix="0">Anf. 100 KJELL-ARNE WELIN (fp) replik:</textBlock>
  </contentBlock>
  <contentBlock ix="1262">
    <textBlock ix="0">Fru talman! Jag var inte i kammaren men jag hörde genom högtalare ute i huset när Bengt Silfverstrand började sitt anförande. Det är inte var dag man hör</textBlock>
    <textBlock ix="1">Bengt Silfverstrand anslå den förtroliga tonen. Han talade om andras överdrifter och sade att man kanske skulle visa förståelse för varandra --</textBlock>
    <textBlock ix="2">bromotståndarna överdrev på sitt sätt och broivrarna på sitt. Men rätt som det var återföll</textBlock>
    <textBlock ix="3">Bengt Silfverstrand i en stil som är mer symbolisk för honom, med våldsamma angrepp på andra. Låt mig ta det bit för bit.</textBlock>
  </contentBlock>
  <contentBlock ix="1263">
    <textBlock ix="0">Man kan prata om överdrifter om man vill. Mycket av det som händer när det gäller miljön, vattengenomströmningen osv. om man uppför en</textBlock>
    <textBlock ix="1">Öresundsbro är i dag okänt. Vi vet alltså inte vad som händer. Då kan man naturligtvis, som broivrarna, tro och hoppas att det inte händer någonting. Men man kan också, om man är litet mer omdömesgill, försöka se varningarna i det. Det är en fara att bygga någonting sådant här när konsekvenserna för miljön och vattengenomströmningen till Östersjön är okända.</textBlock>
    <textBlock ix="2">Vi måste ju ta reda på fakta innan vi gör någonting.</textBlock>
    <textBlock ix="3">När vi har byggt bron och får fakta är det för sent att göra någonting. Då kan vi inte göra någonting --</textBlock>
    <textBlock ix="4">då står vi där med bron.</textBlock>
  </contentBlock>
  <contentBlock ix="1264">
    <textBlock ix="0">Sedan sade Bengt Silfverstrand att det var några stycken folkpartister i Nordvästskåne som yrkat på återremiss. Vilka några stycken är det? Skall vi vara ärliga, skall vi vara ärliga, Bengt Silfverstrand!</textBlock>
    <textBlock ix="1">Vilka några stycken folkpartister i Nordvästskåne yrkar bifall till utskottets hemställan i betänkandet?</textBlock>
    <textBlock ix="2">Det vill jag ha reda på. Jag kräver ett besked på den punkten.</textBlock>
  </contentBlock>
  <contentBlock ix="1265">
    <textBlock ix="0">Bengt Silfverstrand gick upp i kammarens talarstol och försökte vara den generöse, den som skall visa att det har förekommit överdrifter i debatten, och så strax därefter gjorde han sig skyldig till direkta lögner och felaktiga påståenden. Jag kräver faktiskt ett besked om vilka folkpartister det gäller.</textBlock>
  </contentBlock>
  <contentBlock ix="1266">
    <textBlock ix="0">Anf. 101 BENGT SILFVERSTRAND (s)</textBlock>
    <textBlock ix="1">replik:</textBlock>
  </contentBlock>
  <contentBlock ix="1267">
    <textBlock ix="0">Fru talman! Jag tycker inte att man behöver hetsa upp sig så våldsamt som Kjell-Arne Welin gjorde.</textBlock>
    <textBlock ix="1">Kjell-Arne Welin gick upp i talarstolen och tyckte i sak detsamma som jag och lade sedan ned mycket stor energi på att tala om annat! Han skall få ett mycket klart och rakt svar. Jag uppfattade det i alla fall så att kollegan Siw Persson från Höganäs yrkade på återförvisning. Nu har jag svarat på den frågan.</textBlock>
  </contentBlock>
  <contentBlock ix="1268">
    <textBlock ix="0">Kjell Dahlström talade om politisk integritet och råg i ryggen. Det tycker jag är oerhört viktigt. Har man politisk integritet och råg i ryggen tar man ställning. Jag har i sakfrågan tagit ställning på samma sätt som Kjell Dahlström, Viola Claesson och Roy Ottosson, m.fl. Jag står alltså för reservationerna 1 och 2.</textBlock>
  </contentBlock>
  <contentBlock ix="1269">
    <textBlock ix="0">Omvänt tycker jag att om ni nu har politisk integritet och råg i ryggen tror ni väl på lödigheten i era argument och är beredda att följa upp dem här i dag och förlitar er inte på nya turer, ett nytt kattrakande, nya utredningar.</textBlock>
  </contentBlock>
  <contentBlock ix="1270">
    <textBlock ix="0">Jag har den mycket bestämda uppfattningen att den här frågan nu har utretts tillräckligt mycket och tillräckligt länge. Det finns en fullödig dokumentation av argumenten mot en bro. Den återfinns i den motion som jag har skrivit på tillsammans med andra socialdemokrater, och den återfinns också i många av de motioner som väckts av vänsterpartiet, centerpartiet och miljöpartiet.</textBlock>
    <textBlock ix="1">Det behövs alltså inga nya turer. Har ni någon tro på er själva, så stå fast vid era reservationer 1 och</textBlock>
    <textBlock ix="2">2, och försök inte belasta riksdagen med onödiga utredningar och turer som i praktiken bara innebär att den här frågan kommer tillbaka om någon dag igen. Då finns det, mina vänner, definitivt inga nya argument att tillföra den här debatten.</textBlock>
  </contentBlock>
  <contentBlock ix="1271">
    <textBlock ix="0">Anf. 102 KJELL-ARNE WELIN (fp) replik:</textBlock>
  </contentBlock>
  <contentBlock ix="1272">
    <textBlock ix="0">Fru talman! Siw Persson har ju yrkat återremiss på ärendet, Bengt Silfverstrand. Det är en person men</textBlock>
    <textBlock ix="1">Bengt Silfverstrand talade om några stycken. Det var det som jag reagerade mot, eftersom Bengt</textBlock>
    <textBlock ix="2">Silfverstrand strax dessförinnan så noga hade markerat att det skulle vara balans i debatten. Men jag har full förståelse för dem som yrkar på återremiss. Det här ärendet är inte berett i riksdagen när det gäller miljökonsekvenserna.</textBlock>
    <textBlock ix="3">Efter den debatt som har förts i dag borde man kunna vänta sig att ärendet vid en återremiss gick tillbaka till trafikutskottet och att det därifrån skickades över till jordbruksutskottet för att man skulle få en ordentlig miljökonsekvensbeskrivning.</textBlock>
    <textBlock ix="4">Jag tycker att Kjell Dahlström, Siw Persson och andra som har krävt detta har alldeles rätt. Men sedan vet ju både jag och Bengt Silfverstrand att om det blir en återremiss går ärendet en snabbrunda till trafikutskottet och hit igen, därför att majoriteten i riksdagen har besämt sig för det.</textBlock>
  </contentBlock>
  <contentBlock ix="1273">
    <textBlock ix="0">Sedan måste jag säga till Bengt Silfverstrand att det ju finns motioner av Bengt Silfverstrand och andra socialdemokrater där man yrkat på ett tillkännagivande till regeringen. Däremot har det inte förekommit någon motion om ett avslag på propositionen. Men Bengt Silfverstrand och andra socialdemokrater är mycket välkomna över till dem som i dag kräver ett avslag på propositionen.</textBlock>
  </contentBlock>
  <contentBlock ix="1274">
    <textBlock ix="0">Anf. 103 KJELL DAHLSTRÖM (mp)</textBlock>
    <textBlock ix="1">replik:</textBlock>
  </contentBlock>
  <contentBlock ix="1275">
    <textBlock ix="0">Fru talman! Jag är inte så övertygad om att en återförvisning av ärendet till trafikutskottet skulle innebära att det med expressfart kom tillbaka hit som en bumerang. Jag är inte övertygad om det.</textBlock>
    <textBlock ix="1">Den här debatten visar tvärtom att det finns så mycket för trafikutskottet att överväga att om trafikutskottet efter den här debatten beter sig på det viset omyndigförklarar man sig på ett katastrofalt sätt, menar jag. Bengt Silfverstrand kan ju genom att delta i återförvisningsbeslutet vara med om att åstadkomma en förändring.</textBlock>
  </contentBlock>
  <contentBlock ix="1276">
    <textBlock ix="0">Vi står självfallet för reservationerna 1 och 2 --</textBlock>
    <textBlock ix="1">återförvisningen ställs ju inte på något sätt mot reservationerna 1 och 2; jag förstod inte den argumenteringen riktigt.</textBlock>
  </contentBlock>
  <contentBlock ix="1277">
    <textBlock ix="0">Återförvisningen kan innebära att vi får den prövning som både Bengt Silfverstrand och andra vill ha, medan det är en klar minoritet för reservationerna 1 och 2 -- det vet ju Bengt</textBlock>
    <textBlock ix="1">Silfverstrand. Jag undrar litet förstulet om inte</textBlock>
    <textBlock ix="2">Bengt Silfverstrands fasthållande vid enbart reservationerna 1 och 2 trots allt bara är en demonstrationspolitik för väljarna, för att man skall kunna hävda att man mycket väl kan vara bromotståndare och rösta på socialdemokraterna i valet även om man bor i Helsingborg, osv. Jag tycker inte om den typen av ''dubbelspråk''. Jag tycker att vi måste rensa bort det ur den svenska politiska kulturen -- det bidrar till politikerföraktet.</textBlock>
    <textBlock ix="3">Tyvärr måste jag säga detta, Bengt Silfverstrand.</textBlock>
    <textBlock ix="4">Men jag sympatiserar med Bengt Silfverstrands sakpolitiska inställning.</textBlock>
  </contentBlock>
  <contentBlock ix="1278">
    <textBlock ix="0">Anf. 104 BENGT SILFVERSTRAND (s)</textBlock>
    <textBlock ix="1">replik:</textBlock>
  </contentBlock>
  <contentBlock ix="1279">
    <textBlock ix="0">Fru talman! Jag tror att man väcker den största respekten och bidrar mest till att minska politikerföraktet om man tar ställning i frågan, dvs.</textBlock>
    <textBlock ix="1">att man i det här fallet, när man som vi har samma uppfattning i sakfrågan, säger sin mening om vad man tycker om bron och i vårt fall förespråkar en tunnel. Jag tror att man inte väcker respekt och minskar politikerföraktet genom att till utskottet bolla tillbaka en fråga som senare kommer tillbaka om några dagar. Vi vet att det då inte finns några nya argument att tillföra.</textBlock>
  </contentBlock>
  <contentBlock ix="1280">
    <textBlock ix="0">Jag vill till sist lämna ett kort svar till Kjell-Arne</textBlock>
    <textBlock ix="1">Welin. Jag beklagar och ber om ursäkt om jag har kollektivanslutit Kjell-Arne Welin till Siw Perssons uppfattning om återförvisning. Jag kan då bara notera att folkpartister i nordvästra Skåne i denna fråga inte heller kan enas om samma uppfattning.</textBlock>
  </contentBlock>
  <contentBlock ix="1281">
    <textBlock ix="0">Anf. 105 RAGNHILD POHANKA (mp):</textBlock>
  </contentBlock>
  <contentBlock ix="1282">
    <textBlock ix="0">Fru talman! Ärade riksdagsledamöter! Har ni någonsin sett en demonstration för Öresundsbron?</textBlock>
    <textBlock ix="1">Om inte -- har ni frågat er varför? Vem vill egentligen ha en Öresundsbro? Vill dina barn ha den? Vill dina barnbarn ha den, eller deras barnbarn? De som i dag står utanför riksdagshuset är dina barn och barnbarn. De vill inte ha bron.</textBlock>
    <textBlock ix="2">Tänk efter än gång till så att du inte röstar bort deras framtid. Rösta nej! Du har deras stöd.</textBlock>
    <textBlock ix="3">Bromotståndare från hela Sverige är samlade i</textBlock>
    <textBlock ix="4">Stockholm den 12 juni 1991.</textBlock>
  </contentBlock>
  <contentBlock ix="1283">
    <textBlock ix="0">Jag blev sent i går kväll uppringd och ombedd att framföra denna resolution. Det är sällan en opinion med sitt budskap når direkt i riksdagens talarstol som den gör med detta meddelande från de ungdomar som i dag samlats utanför riksdagen. De representerar det samlade bromotståndet i</textBlock>
    <textBlock ix="1">Sverige -- fältbiologer, miljöförbundet, politiska ungdomsorganisationer, privatpersoner m.fl.</textBlock>
  </contentBlock>
  <contentBlock ix="1284">
    <textBlock ix="0">Jag tror att detta var dagens kortaste anförande --</textBlock>
    <textBlock ix="1">repliker inräknade. Jag vill varken ha bro eller tunnel -- enligt miljöpartiets majoritetsförslag. Men skälen har stötts och blötts tillräckligt i dag. Tack för ordet.</textBlock>
  </contentBlock>
  <contentBlock ix="1285">
    <textBlock ix="0">I detta anförande instämde Krister Skånberg.</textBlock>
  </contentBlock>
  <contentBlock ix="1286">
    <textBlock ix="0">Anf. 106 FÖRSTE VICE TALMANNEN:</textBlock>
  </contentBlock>
  <contentBlock ix="1287">
    <textBlock ix="0">Meningsyttringar från åhörarna är inte tillåtna.</textBlock>
  </contentBlock>
  <contentBlock ix="1288">
    <textBlock ix="0">Anf. 107 LARS NORBERG (mp):</textBlock>
  </contentBlock>
  <contentBlock ix="1289">
    <textBlock ix="0">Fru talman! Återförvisningsyrkandet beror naturligtvis på att ärendet är illa och ofullständigt berett i riksdagen. Skatteutskottet, försvarsutskottet, jordbruksutskottet och näringsutskottet har inte berett detta ärende som de borde ha gjort. Socialutskottet och bostadsutskottet borde dessutom ha fått tillfälle att bereda ärendet. En meningsfull återförvisning innebär givetvis att de utskott som besitter särskild sakkunskap också får tillfälle att yttra sig. Det skall inte vara någon återremiss över natten, utan en saklig återremiss där riksdagen tar sitt ansvar.</textBlock>
  </contentBlock>
  <contentBlock ix="1290">
    <textBlock ix="0">Det var egentligen inte för att säga detta som jag begärde ordet, utan för att Margit Gennser för en stund sedan påstod att vi bromotståndare är isolationister. Jag kände mig personligt förolämpad av detta påstående. Vi bromotståndare är miljövänner och miljökämpar. Vi vill rädda miljön och jorden åt våra barn och barnbarn. Vi är icke mer isolationister än några andra. Vi är icke alls isolationister. Vi är vänner av ett globalt samarbete. Jag hade därför önskat att Margit</textBlock>
    <textBlock ix="1">Gennser hade tagit tillbaka sitt påstående.</textBlock>
  </contentBlock>
  <contentBlock ix="1291">
    <textBlock ix="0">Jag vill i varje fall till protokollet få antecknat att påståendet, att bromotståndet skulle ha någonting med isolationism att göra, är falskt.</textBlock>
  </contentBlock>
  <contentBlock ix="1292">
    <textBlock ix="0">Anf. 108 KJELL-ARNE WELIN (fp):</textBlock>
  </contentBlock>
  <contentBlock ix="1293">
    <textBlock ix="0">Fru talman! Jag kan faktiskt inte låta bli att begära ordet. Jag vill nämligen rätta till ytterligare felaktigheter från Bengt Silfverstrand. Han säger att jag i det senaste replikskiftet hade sagt att jag hade full sympati för Kjell Dahlstöms, Siw Perssons och andras yrkande om återremiss. Jag kommer kanske säkert att rösta för detta, men jag har inte yrkat detta i mitt anförande. Bengt Silfverstrand hade alltså fel när han i sitt anförande hävdade att det fanns några folkpartister som hade yrkat detta.</textBlock>
    <textBlock ix="1">Bengt Silfverstrand säger i sitt sista replikskifte att folkpartisterna i nordvästra Skåne inte kan bli överens. Bengt Silfverstrand har på bara några korta inlägg lyckats ha fel i påstående efter påstående. Det är beklämmande att Bengt</textBlock>
    <textBlock ix="2">Silfverstrand handskas med sanningen på detta sätt.</textBlock>
  </contentBlock>
  <contentBlock ix="1294">
    <textBlock ix="0">Jag måste ännu en gång säga att jag hälsar Bengt</textBlock>
    <textBlock ix="1">Silfverstrand välkommen i detta aktiva motstånd mot bron. Det har varit en lång och svår väg att komma hit. Det har varit tillkännagivanden osv., men nu har Bengt Silfverstrand långt om länge tagit ställning för att yrka avslag på propositionen. Det bra att det händer, tycker jag. Det är bara synd att det händer så sent.</textBlock>
  </contentBlock>
  <contentBlock ix="1295">
    <textBlock ix="0">Överläggningen var härmed avslutad.</textBlock>
  </contentBlock>
  <contentBlock ix="1296">
    <textBlock ix="0">(Beslut fattades efter 8 §.)</textBlock>
  </contentBlock>
  <contentBlock ix="1297">
    <textBlock ix="0">5 § Fast förbindelse över Östersjön</textBlock>
  </contentBlock>
  <contentBlock ix="1298">
    <textBlock ix="0">Föredrogs</textBlock>
  </contentBlock>
  <contentBlock ix="1299">
    <textBlock ix="0">trafikutskottets betänkande</textBlock>
  </contentBlock>
  <contentBlock ix="1300">
    <textBlock ix="0">1990/91:TU35 Fast förbindelse över Östersjön.</textBlock>
  </contentBlock>
  <contentBlock ix="1301">
    <textBlock ix="0">Anf. 109 JAN STRÖMDAHL (v):</textBlock>
  </contentBlock>
  <contentBlock ix="1302">
    <textBlock ix="0">Fru talman! Vi står nu i begrepp att behandla ett ärende som är mycket likartat det föregående. Det gäller en fast förbindelse över ett vatten med tät och tung fartygstrafik. Den tilltänkta bron är betydligt längre än bron i det föregående ärendet, men debatten blir förmodligen kortare. Berggrunden är fastare, vattendjupet är större, men vattnet är mindre salt. I båda ärendena gäller det att ställning till en avsiktsförklaring till att låta pröva en bro enligt gällande miljö- och markanvändningslagstiftning. Beslutet kan inte i något av ärendena med säkerhet resultera i ett byggande. Det är bara om byggandet visar sig medföra den långsiktigt mest lämpliga hushållningen med marken, vattnet och den fysiska miljön i övrigt, som det står i naturresurslagen 2</textBlock>
    <textBlock ix="1">kap. 10 §.</textBlock>
  </contentBlock>
  <contentBlock ix="1303">
    <textBlock ix="0">Om det hade visat sig att det hade funnits en klar majoritet för ett avslag när det gäller Öresundsbron hade jag låtit förslaget om en Östersjöbro falla. Nu finner jag mig nödsakad att yrka bifall till motionen. Jag ser det som en nationell förpliktelse;</textBlock>
    <textBlock ix="1">har man sagt a, får man också säga b. Jag förutsätter att kammarens miljömedvetna majoritet delar denna min uppfattning.</textBlock>
  </contentBlock>
  <contentBlock ix="1304">
    <textBlock ix="0">Jag skall nu beröra utskottsbetänkandet. Jag vill först framhålla att jag uppskattar den noggranna, konstruktiva och seriösa behandling som ärendet fått i utskottet. Jag delar många av de uppfattningar och slutsatser som framförs. Jag har dock några invändningar. Till att börja med måste jag påpeka att motionären inte påstått att EG och Östeuropa är några supermakter. De är supermarknader. I dag finns det dess värre bara en supermakt i världen.</textBlock>
  </contentBlock>
  <contentBlock ix="1305">
    <textBlock ix="0">Det är riktigt att diskutera alternativ, det borde man ha gjort på allvar även beträffande Öresund.</textBlock>
    <textBlock ix="1">En bro via Gotland kan dock aldrig accepteras av främst försvarsskäl. Totalförsvarets intresse går enligt naturresurslagen 2 kap. 9 § alltid före alla andra intressen.</textBlock>
  </contentBlock>
  <contentBlock ix="1306">
    <textBlock ix="0">En igendikning av Kvarken är meningslös nu när den svenska jordbrukspolitiken är på väg att bygga upp ett stort överskott av mark i träda.</textBlock>
  </contentBlock>
  <contentBlock ix="1307">
    <textBlock ix="0">Byggande av en tunnel kan vara intressant -- men bara för järnvägen. Bilarna vill ha ljus och luft.</textBlock>
    <textBlock ix="1">Därför faller tunnelalternativet.</textBlock>
  </contentBlock>
  <contentBlock ix="1308">
    <textBlock ix="0">Skillnaden i spårvidd kan klaras genom en successiv justering över internationellt vatten.</textBlock>
  </contentBlock>
  <contentBlock ix="1309">
    <textBlock ix="0">Vad gäller projektets internationella konsekvenser bör de kunna klaras ut av världsorganisationen, som ju har ett särskilt ansvar för Ålands status. Att utskottet drar in Sibirien och Alaska i projektet verkar däremot något överdrivet.</textBlock>
  </contentBlock>
  <contentBlock ix="1310">
    <textBlock ix="0">Fru talman! Det är inte så mycket som skiljer utskott och motionär, men vid en noggrann jämförelse förefaller motionärens förslag mer välavvägt än utskottets. Därför yrkar jag bifall till utskottets hemställan med de ändringar som föranleds av ett bifall till motion T919 yrkande 1.</textBlock>
  </contentBlock>
  <contentBlock ix="1311"/>
  <contentBlock ix="1312">
    <textBlock ix="0">Anf. 110 BIRGER ROSQVIST (s):</textBlock>
  </contentBlock>
  <contentBlock ix="1313">
    <textBlock ix="0">Fru talman! I utskottets betänkande slår vi fast att motionärens förslag har en rad förtjänster. Det har helt varit i linje med trafikutskottets arbete och de förslag vi har kommit med att transporterna skall vara säkra, effektiva, nyktra och även miljövänliga.</textBlock>
    <textBlock ix="1">Jag tycker att vi i dag ganska väl har slagit fast detta.</textBlock>
  </contentBlock>
  <contentBlock ix="1314">
    <textBlock ix="0">Det är bra att det påpekas att det är av vikt att broar byggs mellan folken. Det förslag som motionären</textBlock>
    <textBlock ix="1">Jan Strömdahl från vänsterpartiet har lagt fram om en bro över Östersjön bidrar ju i allra högsta grad i det hänseendet.</textBlock>
  </contentBlock>
  <contentBlock ix="1315">
    <textBlock ix="0">Det finns dock naturligtvis vissa betänkligheter i ett sådant här projekt, som ju är av vida större omfattning än en bro över det lilla sund vi tidigare i dag har talat om. Vi har i detta sammanhang gått in på funderingar om tunnelbyggen eller broar.</textBlock>
    <textBlock ix="1">Gotland skulle ju kunna tänkas vara ett av fästena för brofundamenten.</textBlock>
  </contentBlock>
  <contentBlock ix="1316">
    <textBlock ix="0">Det har också diskuterats att dika igen Kvarken, men efter noggrann fundering har jag kommit fram till att det kanske skulle ställa till en del problem för våra isbrytare. Jag tror därför att detta är en idé man ganska snart får slopa.</textBlock>
  </contentBlock>
  <contentBlock ix="1317">
    <textBlock ix="0">Vi kom sedan fram till att det är möjligt att den landhöjning som pågår skulle kunna åstadkomma en lösning av problemet, men då får vi vänta ganska länge.</textBlock>
  </contentBlock>
  <contentBlock ix="1318">
    <textBlock ix="0">Vi har också utvecklat tanken på en broförbindelse mellan Sibirien och Alaska -- om vi nu tänker oss att åka österut kommer vi till sist västerut. Kan vi då åka bil över Finland och Sovjet, så öppnar sig sedan hela Förenta Staterna. Vi kan t.o.m. åka bil ända ned till Kap Horn.</textBlock>
  </contentBlock>
  <contentBlock ix="1319">
    <textBlock ix="0">Det är alltså ett mycket stort projekt Jan Strömdahl här har aktualiserat, men vi är medvetna om att varje sådant projekt tar tid att utreda och fundera på -- tre--fyra decennier, säger vi i utskottsbetänkandet, men kanske blir det fråga om ännu längre tid. Av den anledningen tycker vi att man bör hålla liv i frågan, men vi räknar inte med något förslag förrän om tre--fyra decennier. Då kan landhöjningen ha påverkat läget, och situationen kan därför då vara en annan än i dag.</textBlock>
  </contentBlock>
  <contentBlock ix="1320">
    <textBlock ix="0">Med detta yrkar jag bifall till utskottets hemställan på dess enda punkt.</textBlock>
  </contentBlock>
  <contentBlock ix="1321">
    <textBlock ix="0">Innan jag går och sätter mig skall jag, eftersom detta är mitt sista tillfälle under riksdagsperioden --</textBlock>
    <textBlock ix="1">jag vet inte om det blir fler perioder, det bestämmer ju väljarna -- rikta ett tack till mina utskottskamrater. Rätt många av dem vet redan nu att de skall lämna utskottet. Från socialdemokraterna är det Ove Karlsson, Olle</textBlock>
    <textBlock ix="2">Östrand, Margit Sandéhn och Rune Johansson. Jag vill tacka dem för ett gott kamratskap och gott samarbete. Vi har ju, som framgått av det nyss relaterade betänkandet, kunnat arbeta i en mycket positiv anda och behandlat även motioner från andra partier på ett mycket vällovligt sätt.</textBlock>
  </contentBlock>
  <contentBlock ix="1322">
    <textBlock ix="0">Jag vet att Viola Claesson från vänsterpartiet förmodligen inte heller kommer tillbaka till riksdagen. Viola Claesson har ju ibland varit ett kuttersmycke för utskottet, men hon har samtidigt varit mycket effektiv. Någon sade i ett sammanhang att somliga kan vara som en geting man har innanför skjortan. Jag vill inte använda den beskrivningen om Viola Claesson. Jag skulle i stället vilja säga att Viola Claesson mer är som en promenad på en småländsk grusväg en sommardag, med sandaler med stora öppningar. Det kommer in litet grus i skorna, och man försöker sparka ut det, men strax är det där igen. Alla gruskorn har emellertid inte varit spetsiga och irriterat och gjort ont. En del har varit litet runda, och en del har t.o.m. varit litet lena. Det har alltså inte varit så farligt. Det har gått att klara av även de där gruskornen.</textBlock>
  </contentBlock>
  <contentBlock ix="1323">
    <textBlock ix="0">Jag tackar Viola Claesson för hennes medverkan i utskottet och för de debatter hon har medverkat till. Viola Claesson har ju också varit med i många debatter som vi andra från utskottet inte har deltagit i, men det är en helt annan sak. Tack för de här åren, Viola Claesson!</textBlock>
  </contentBlock>
  <contentBlock ix="1324">
    <textBlock ix="0">Med det, fru talman, slutar jag mitt anförande.</textBlock>
  </contentBlock>
  <contentBlock ix="1325">
    <textBlock ix="0">Överläggningen var härmed avslutad.</textBlock>
  </contentBlock>
  <contentBlock ix="1326">
    <textBlock ix="0">(Beslut fattades efter 8 §.)</textBlock>
  </contentBlock>
  <contentBlock ix="1327">
    <textBlock ix="0">6 § Vissa följdfrågor om ny bostadsfinansiering, m.m.</textBlock>
  </contentBlock>
  <contentBlock ix="1328">
    <textBlock ix="0">Föredrogs</textBlock>
  </contentBlock>
  <contentBlock ix="1329">
    <textBlock ix="0">bostadsutskottets betänkande</textBlock>
  </contentBlock>
  <contentBlock ix="1330">
    <textBlock ix="0">1990/91:BoU20 Vissa följdfrågor om ny bostadsfinansiering, m.m. (prop. 1990/91:100</textBlock>
    <textBlock ix="1">delvis).</textBlock>
  </contentBlock>
  <contentBlock ix="1331">
    <textBlock ix="0">Anf. 111 AGNE HANSSON (c):</textBlock>
  </contentBlock>
  <contentBlock ix="1332">
    <textBlock ix="0">Fru talman! Det här är den sista bostadspolitiska debatten för det här riksdagsåret och för den här mandatperioden. Jag skall försöka att begränsa mig något i debatten, även om det är en mycket viktig fråga vi nu skall diskutera. Jag är emellertid övertygad om att frågan kommer att bli diskuterad under den kommande valrörelsen. Frågan gäller alltså förslaget till ny bostadsfinansiering.</textBlock>
  </contentBlock>
  <contentBlock ix="1333">
    <textBlock ix="0">Vi har från centern, moderaterna och folkpartiet nu för tredje gången yrkat avslag på det förslag till finansieringssystem med räntelån som regeringen och socialdemokraterna tillsammans med vänsterpartiet vill införa. Det finns en rad skäl för detta.</textBlock>
  </contentBlock>
  <contentBlock ix="1334">
    <textBlock ix="0">Inte minst av kreditetiska skäl är detta förslag förkastligt. Det innebär att man förmås att låna till räntan och att därmed väldiga skuldfällor byggs upp i framtiden. Detta har naturligtvis lett till en stor oro hos många som tänker bygga. Förslaget får naturligtvis också konsekvenser i form av en dramatisk nedgång i fråga om byggandet. Det är ett annat skäl till att man inte borde välja det här systemet.</textBlock>
  </contentBlock>
  <contentBlock ix="1335">
    <textBlock ix="0">Vidare kommer en betydande mängd kapital att vara rullande i systemet, och det gör det såväl krångligt och riskfyllt som väldigt dyrt för alla parter. Det här ett system som bankerna verkligen kan jubla över. Det är naturligtvis julafton för dem.</textBlock>
    <textBlock ix="1">Samtidigt som alla låntagare får ökade skulder och statens och kommunernas risktagande ökar kommer naturligtvis bankerna att kunna fortsätta att låna ut mycket pengar, och de kommer att tjäna på den här karusellen. De boende, staten och kommunen kommer inte att göra det.</textBlock>
  </contentBlock>
  <contentBlock ix="1336">
    <textBlock ix="0">Det här systemet kommer också att ge olika förutsättningar för att bo och bygga i skilda delar av landet. Det kommer t.o.m. att bli omöjligt att bygga i glesbygd och på små orter där värdestegringen på fastigheter är mycket låg.</textBlock>
  </contentBlock>
  <contentBlock ix="1337">
    <textBlock ix="0">Systemet kommer att försvåra för kommunerna att lösa äldreboendet. Det kommer att ske en kraftig övervältring av kostnaderna från staten till kommunerna på det här området. Kommunerna tvingas in i en situation med betydligt större skulder. De tvingas skuldsätta sig hårt när de skall bygga ut äldreboendet när statsbidraget i form av räntebidrag försvinner och man i stället tvingas ta upp lån till räntan. Dessa lån kommer sedan att växa under den första tjugoårsperioden, under den period då man kanske måste strukturera om de äldres boende. Det finns då kanske inget kapitalutrymme för att göra det om man har tvingats bygga upp en skuld i stället för att som med det nuvarande systemet få statsbidrag och kunna skapa ett investeringsutrymme för att ändra äldreboendet i framtiden.</textBlock>
  </contentBlock>
  <contentBlock ix="1338">
    <textBlock ix="0">De ekonomiskt svaga, t.ex. barnfamiljer, kommer att stoppas från att bo i egen villa. Topplån kommer att omöjliggöras. Det sägs i regeringens proposition att de inte behövs. Det är inte sanning. Vissa kommer att tvingas ta topplån. Det blir bara rika familjer eller personer med rika anhöriga som kan skriva på borgen som kommer att kunna ta topplån.</textBlock>
    <textBlock ix="1">Alla andra får snällt avstå från att bo i eget hem och bygga ett sådant.</textBlock>
  </contentBlock>
  <contentBlock ix="1339">
    <textBlock ix="0">Systemet kommer att bli instabilt, eftersom man bygger in mycket stora subventioner genom kreditgarantier och realräntebidrag. Det kan därför bli dyrt i framtiden för staten och mycket osäkert.</textBlock>
  </contentBlock>
  <contentBlock ix="1340">
    <textBlock ix="0">Det personliga sparandet motverkas.</textBlock>
  </contentBlock>
  <contentBlock ix="1341">
    <textBlock ix="0">Det finns en rad argument emot detta system som man skulle kunna räkna upp. Trots att dessa argument är bekanta för de flesta och kan inses av de flesta envisas socialdemokraterna med att införa det här systemet. Man vill nu införa det utan att t.ex. skattefrågorna är lösta. Fastighetsskatt i kombination med räntelån gör att det kommer att bli 600--700 kr. dyrare i månaden i fast penningvärde i kapitalkostnad att bo i ett 20 år gammalt hus än i ett helt nytt hus.</textBlock>
  </contentBlock>
  <contentBlock ix="1342">
    <textBlock ix="0">Man kommer i vissa fall att få betala reavinstskatt även om man gör en förlust. Egentligen borde man döpa om reavinstskatten till en förlustskatt, eftersom det är detta som det kommer att bli fråga om, om inte dessa frågor kommer att lösas. Än är de inte lösta.</textBlock>
  </contentBlock>
  <contentBlock ix="1343">
    <textBlock ix="0">Pantsättningsfrågorna är inte heller lösta. Man har heller inte löst hur redovisningsfrågorna beträffande skuldökningen i företagens bokföringar skall hanteras skattemässigt.</textBlock>
    <textBlock ix="1">Fortfarande kvarstår viktiga och stora frågetecken.</textBlock>
    <textBlock ix="2">Ändå vill man nu starta det här systemet. Det innebär att det är mycket ovisst vad som kommer att gälla i framtiden och vilka villkor man skall bygga upp när man avser att investera i en fastighet.</textBlock>
    <textBlock ix="3">Jag tycker att det är lättsinnigt. Det finns naturligtvis en betydande risk för att enskilda villaägare, bostadsrättshavare och hyresgäster kommer att drabbas i slutändan.</textBlock>
  </contentBlock>
  <contentBlock ix="1344">
    <textBlock ix="0">En nästan enig kreditmarknad har vädjat till utskottet om en senarelagd tidpunkt för införandet.</textBlock>
    <textBlock ix="1">En rad frågetecken är fortfarande inte uträtade.</textBlock>
    <textBlock ix="2">Man har inte heller tagit hänsyn till deras synpunkter.</textBlock>
  </contentBlock>
  <contentBlock ix="1345">
    <textBlock ix="0">Vad är det som får socialdemokraterna att hasta igenom detta? Kan sparandet av någon miljard eller några miljarder i statsbudgeten vara viktigare än omsorgen om de enskilda boendes familjeekonomi? Vad är det som styr handlandet och att det är så bråttom?</textBlock>
  </contentBlock>
  <contentBlock ix="1346">
    <textBlock ix="0">Vi har från centerns sida yrkat avslag. Vi menar att ett nytt system måste bygga på att risktagandet i ekonomiskt avseende att bygga och bo i alla delar av landet måste vara rättvist och likvärdigt. Ett nytt system måste vara kostnadsdämpande, och det måste innehålla möjligheter för den enskilde att själv kunna påverka både kostnader och utformningen av sitt boende. Ett nytt system måste främja, i stället för att motverka, hushållssparandet, och det måste minimera rundgången av pengar i kreditsystemet.</textBlock>
  </contentBlock>
  <contentBlock ix="1347">
    <textBlock ix="0">Principerna för ett sådant system finns angivet i reservation nr 1 som är gemensam för moderaterna, folkpartiet och centern.</textBlock>
  </contentBlock>
  <contentBlock ix="1348">
    <textBlock ix="0">Centern har i andra hand yrkat på en senareläggning av införandetidpunkten för den händelse att vi inte skulle få majoritet för reservation nr 1. Vi har således lyssnat på kreditvärlden i det här sammanhanget. Vi har lagt fram detta förslag även för att skydda majoriteten från en katastrof, men den vill tydligen inte lyssna.</textBlock>
    <textBlock ix="1">En dålig start för ett dåligt system kan bara leda åt ett håll. Vi är förvånade över att majoriteten inte vill ge sitt eget förslag en bättre möjlighet, om den nu tycker att det är bra som den själv påstår.</textBlock>
    <textBlock ix="2">Avvisandet av vårt förslag på den här punkten kanske är mera till för att kunna visa upp ett kortsiktigt besparingsförslag i statsbudgeten i stället för att värna systemets överlevnad på sikt.</textBlock>
    <textBlock ix="3">Det förefaller vara så. Det visar också litet av majoritetens tilltro till sitt eget förslag.</textBlock>
  </contentBlock>
  <contentBlock ix="1349">
    <textBlock ix="0">Vi anser vidare att det nya systemet inte bör införas för de hus som nu har räntebidrag. De bör få behålla det gamla systemet. Det är ett avtalsbrott att så drastiskt ändra de ekonomiska förutsättningarna för dessa familjer. Som följd härav menar vi att de barnfamiljer som har förvärvslån skall få behålla dem med nuvarande ordning med räntebidrag.</textBlock>
  </contentBlock>
  <contentBlock ix="1350">
    <textBlock ix="0">Slutligen behandlas också i detta betänkande centerns förslag om en sänkning av den garanterade räntan för ombyggnad så att samma lånevillkor kommer att gälla för ombyggnad som för nybyggnad. Det är rimligt att stimulera ombyggnaden nu för att klara byggsysselsättningen vid en omedelbar nedgång i nybyggnationen, dels som en följd av räntelånesystemet, dels av andra orsaker. Sysselsättningsstatistiken inom byggsektorn liksom de klara behov av ombyggnadsåtgärder som framförts till utskottet tycker vi är skäl nog för en sådan här åtgärd.</textBlock>
  </contentBlock>
  <contentBlock ix="1351">
    <textBlock ix="0">Huvudfrågan i denna debatt är dock vilket bostadsfinansieringssystem vi skall ha i framtiden.</textBlock>
    <textBlock ix="1">Den debatten kommer att gå vidare. Det kommer vi från centern att se till. Vi kommer att begära förtroende av en majoritet i valet för att efter valet kunna medverka till att det här beslutet rivs upp och ett nytt system kommer till.</textBlock>
  </contentBlock>
  <contentBlock ix="1352">
    <textBlock ix="0">Slutligen vill jag ställa några frågor till majoritetens företrädare:</textBlock>
  </contentBlock>
  <contentBlock ix="1353">
    <textBlock ix="0">1. Vad händer om staten inte har råd med de förlustgarantier, kreditgarantier och realräntebidrag som ligger inbygga i systemet? Vem får då betala och stå för risken? Är det kommunerna, är det staten eller de enskilda fastighetsägarna som får ta smällen? Är ni t.ex.</textBlock>
    <textBlock ix="1">beredda att lösa in räntelånen om de skulle visa sig börja haverera?</textBlock>
  </contentBlock>
  <contentBlock ix="1354">
    <textBlock ix="0">2. Är det verkligen meningen att vi skall ha reavinstskatter på förluster? Var det meningen med det nya reavinstsystemet att vi skulle ha skatt på förluster?</textBlock>
  </contentBlock>
  <contentBlock ix="1355">
    <textBlock ix="0">3. Är det verkligen meningen att barnfamiljer där föräldrarna inte är rika skall utestängas från att bo i en egen villa? Är det den bostadspolitik som socialdemokraterna är beredda att gå ut med i den här valrörelsen?</textBlock>
  </contentBlock>
  <contentBlock ix="1356">
    <textBlock ix="0">4. Varför skall de som bor i glesbygd och på små orter straffas genom högre boendekostnader på grund av att de får betala en högre kreditgarantipremie?</textBlock>
  </contentBlock>
  <contentBlock ix="1357">
    <textBlock ix="0">Herr talman! För tids vinnande begränsar jag mig till att yrka bifall till reservation nr 1.</textBlock>
  </contentBlock>
  <contentBlock ix="1358">
    <textBlock ix="0">Anf. 112 KNUT BILLING (m):</textBlock>
  </contentBlock>
  <contentBlock ix="1359">
    <textBlock ix="0">Herr talman! För tids vinnande vill jag inledningsvis helt instämma i vad Agne Hansson sade. Jag instämmer också i hans frågor till majoritetens företrädare.</textBlock>
  </contentBlock>
  <contentBlock ix="1360">
    <textBlock ix="0">Vi har utförligt redovisat hur ett alternativ till detta räntelånesystem skall se ut. Det finns inget skäl att här redogöra för alla de lösningar som vi har föreslagit. Den kritik som vi gång på gång har framfört står sig. Den har t.o.m. förstärkts. Jag vill illustrera det genom tre citat.</textBlock>
  </contentBlock>
  <contentBlock ix="1361">
    <textBlock ix="0">Det första citatet lyder: ''Alla system som bygger på automatiska skuldökningar, där man lånar till räntan, är sjuka system.''</textBlock>
  </contentBlock>
  <contentBlock ix="1362">
    <textBlock ix="0">Det andra citatet lyder: ''Tänk er. Att gå in till en bankdirektör och säga att ni skulle vilja låna för att tillfälligt klara era höga räntor. Har bankdirektören läst om Ivar Kreuger och Hans Thulin lär han väl endast le ett blekt leende.''</textBlock>
  </contentBlock>
  <contentBlock ix="1363">
    <textBlock ix="0">Det tredje citatet lyder: ''När villaägarna upptäcker att deras skuld ökat efter ett par tre år blir systemet inte gammalt.''</textBlock>
  </contentBlock>
  <contentBlock ix="1364">
    <textBlock ix="0">Herr talman! Dessa uttalanden kommer inte från företrädare för folkpartiet, centerpartiet eller moderata samlingspartiet. De kommer i stället från tre inflytelserika och betydande debattörer när det gäller bostadspolitiken, nämligen Sören Rung, som är VD för Svensk Fastighetskredit, Nils-Erik</textBlock>
    <textBlock ix="1">Sandberg, ledande bostadspolitisk debattör och ledarskribent i Dagens Nyheter, och Sune Jussil,</textBlock>
    <textBlock ix="2">VD för det statliga SSAB.</textBlock>
  </contentBlock>
  <contentBlock ix="1365">
    <textBlock ix="0">Herr talman! Det finns en lång rad skäl till att detta system inte någonsin skall genomföras. Jag inskränker mig till att säga om höstens val kommer att resultera i en borgerlig riksdagsmajoritet, kommer svenska folket att besparas detta eländiga system.</textBlock>
  </contentBlock>
  <contentBlock ix="1366">
    <textBlock ix="0">Herr talman! Därmed yrkar jag bifall till reservationerna 1 och 12.</textBlock>
  </contentBlock>
  <contentBlock ix="1367">
    <textBlock ix="0">Anf. 113 ERLING BAGER (fp):</textBlock>
  </contentBlock>
  <contentBlock ix="1368">
    <textBlock ix="0">Herr talman! Det har framförts önskemål om att vi skall försöka förkorta debatterna. Jag skall försöka göra det och inte utnyttja de tio minuter som jag har anmält mig för.</textBlock>
  </contentBlock>
  <contentBlock ix="1369">
    <textBlock ix="0">Vi behandlar nu vissa följdfrågor till den nya bostadsfinansiering som socialdemokraterna och vänsterpartiet genomdrev i riksdagen den 13</textBlock>
    <textBlock ix="1">december 1990.</textBlock>
  </contentBlock>
  <contentBlock ix="1370">
    <textBlock ix="0">Folkpartiet liberalerna motsatte sig då regeringens förslag till räntelån. Vi anser att det föreligger en alltför stor risk att de samlade lånen under ogynnsamma ekonomiska omständigheter kan komma att överstiga fastigheternas värde. Det skulle drabba många enskilda småhusägare hårt och skulle sannolikt också innebära att hela systemet havererade.</textBlock>
  </contentBlock>
  <contentBlock ix="1371">
    <textBlock ix="0">Ett bostadsfinansieringssystem måste vara stabilt och kunna fungera över en längre tidsperiod och under skiftande ekonomiska förhållanden.</textBlock>
    <textBlock ix="1">Regeringens förslag uppfyller inte dessa krav -- inte heller efter de justeringar som bostadsutskottet gjort i det betänkande som vi nu behandlar.</textBlock>
  </contentBlock>
  <contentBlock ix="1372">
    <textBlock ix="0">Vi i folkpartiet förespråkar i stället ett nytt bostadsfinansieringssystem, som successivt minskar räntebidragen. När bostadssubventionerna minskas skapas förutsättningar för besparingar, som kan utnyttjas till skattesänkningar.</textBlock>
  </contentBlock>
  <contentBlock ix="1373">
    <textBlock ix="0">I det utredningsarbete som förekommit inom regeringskansliet under de senaste åren har vi kunnat skönja en ökad medvetenhet om avigsidorna med regleringar och subventioner.</textBlock>
    <textBlock ix="1">Även när det gäller det nya räntelånesystemet redovisas en viss ökad medvetenhet, främst om avigsidorna med subventioner.</textBlock>
  </contentBlock>
  <contentBlock ix="1374">
    <textBlock ix="0">Som jag inledningsvis sade måste ett bostadsfinansieringssystem vara stabilt och fungera i skiftande lägen.</textBlock>
  </contentBlock>
  <contentBlock ix="1375">
    <textBlock ix="0">Från regeringens sida hävdas att det föreslagna systemet uppfyller dessa krav. Många remissinstanser har dock kritiserat systemet just därför att det inte är tillräckligt robust. Även med de förändringar och förtydliganden som bostadsutskottet genomfört kvarstår denna kritik.</textBlock>
    <textBlock ix="1">Riksbanken har t.ex. i sitt remissvar hävdat att systemet är förenat med i stort sett samma nackdelar som orsakat tidigare sammanbrott i finansieringssystem.</textBlock>
  </contentBlock>
  <contentBlock ix="1376">
    <textBlock ix="0">De statsfinansiella effekterna av räntelån och realräntebidraget belyses mycket knapphändigt i regeringens tidigare opposition. Det är inte acceptabelt att regeringen lägger fram förslag om förändringar på tiotals miljarder kronor utan att de långsiktiga effekterna redovisas.</textBlock>
  </contentBlock>
  <contentBlock ix="1377">
    <textBlock ix="0">I propositionen redovisas de statsfinansiella effekterna med två räkneexempel som sträcker sig fram till 1996. Men det står ingenting om effekterna därefter. På längre sikt torde vinsterna i statsbudgeten minska.</textBlock>
  </contentBlock>
  <contentBlock ix="1378">
    <textBlock ix="0">En annan effekt av systemet är ett minskat byggande.</textBlock>
  </contentBlock>
  <contentBlock ix="1379">
    <textBlock ix="0">Folkpartiet liberalerna har i motioner under flera år föreslagit att ett nytt bostadsfinansieringssystem skall bygga på följande riktlinjer.</textBlock>
  </contentBlock>
  <contentBlock ix="1380">
    <textBlock ix="0">Räntebidragen skall successivt minska. Detta skall åstadkommas genom extra nedtrappningar av räntebidragen i det befintliga bostadsbeståndet och genom successiva höjningar av den garanterade räntan i nyproduktionen. En sådan reform skulle kunna innebära att skattetrycket också skulle kunna sänkas.</textBlock>
  </contentBlock>
  <contentBlock ix="1381">
    <textBlock ix="0">Folkpartiet liberalerna vill också göra det möjligt för den enskilde att ta lån som omfördelar kostnaderna över tiden. När bostadssubventionerna minskas måste vi erbjuda andra sätt att minska kostnaderna exempelvis för att bygga nya hus. Ett sätt kan då vara att göra en viss omfördelning över tiden. Denna omfördelning får dock inte vara så omfattande och ske under så lång tid att systemet blir instabilt och därmed inte fungerar i praktiken.</textBlock>
  </contentBlock>
  <contentBlock ix="1382">
    <textBlock ix="0">Herr talman! Folkpartiet yrkade avslag på regeringens förslag till ny bostadsfinansiering när detta behandlades av riksdagen förra gången. Vi upprepar i dagens behandling vårt avslagsyrkande, och jag yrkar bifall till reservation nr 1, som är gemensam för folkpartiet, moderaterna och centern. Jag yrkar också bifall till reservation nr 8</textBlock>
    <textBlock ix="1">om förvärvslångivningen. Övriga reservationer som folkpartiet står bakom stöder vi självfallet, men av tidsskäl yrkar jag inte bifall till dessa.</textBlock>
  </contentBlock>
  <contentBlock ix="1383">
    <textBlock ix="0">Jag instämmer också i de frågor som Agne Hansson ställt till socialdemokraterna.</textBlock>
  </contentBlock>
  <contentBlock ix="1384"/>
  <contentBlock ix="1385">
    <textBlock ix="0">Anf. 114 JAN STRÖMDAHL (v):</textBlock>
  </contentBlock>
  <contentBlock ix="1386">
    <textBlock ix="0">Herr talman! Jag vill först ge några kommentarer till och synpunkter på räntelånesystemet som sådant och tala om varför jag tror att det är bra och varför jag menar att det måste försvaras och kommer att genomföras.</textBlock>
  </contentBlock>
  <contentBlock ix="1387">
    <textBlock ix="0">Räntelånesystemet är faktiskt ett ganska listigt sätt att sprida kostnaderna för hus man bygger över den tid som man kan använda husen. Som det nu är betalar man en stor del av husens kostnader alldeles i början. Dessutom är subventionerna till husbyggandet mycket koncentrerade på de första åren, enligt det nuvarande systemet.</textBlock>
  </contentBlock>
  <contentBlock ix="1388">
    <textBlock ix="0">Räntelånesystemet, utformat enligt det förslag riksdagen redan fattat beslut om, kommer att i väsentlig grad sänka nyproduktionskostnaden för den boende i form av hyra eller andra kostnader.</textBlock>
    <textBlock ix="1">Detta är någonting mycket väsentligt när nu bostadskostnaderna och hyrorna ligger betydligt över vad som är en rimlig kostnad i en social bostadspolitik.</textBlock>
  </contentBlock>
  <contentBlock ix="1389">
    <textBlock ix="0">Man åstadkommer alltså en betydande sänkning av nyproduktionskostnaderna, och den sänkningen gäller inte bara de första åren. Boverket har alldeles nyligen räknat litet noggrannare på räntelånesystemets effekter och kommit fram till att kostnaderna i förhållande till dagens system minskar under de 15 à 17 första åren. Sedan ökar de, men det innebär alltså en omfördelning av kostnader över tiden som är väsentliga för att man skall kunna hålla i gång en bostadsproduktion.</textBlock>
  </contentBlock>
  <contentBlock ix="1390">
    <textBlock ix="0">Erling Bager påstod här att räntelånesystemet skulle innebära en sabotering av nyproduktionen.</textBlock>
    <textBlock ix="1">Det är tvärtom så att det borgerliga förslaget, som innebär att man successivt och kraftigt ökar nyproduktionskostnaderna i förhållande till i dag, skulle hota och sabotera nyproduktionen av bostäder.</textBlock>
  </contentBlock>
  <contentBlock ix="1391">
    <textBlock ix="0">Statens kostnader för bostadssubventionerna sjunker också kraftigt de första fem, tio eller tjugo åren i det här nya systemet. Det är en naturlig följd av att man omfördelar kostnaderna i tiden i det individuella fallet. Man får en annan profil på subventionerna till de boende.</textBlock>
  </contentBlock>
  <contentBlock ix="1392">
    <textBlock ix="0">Subventionen nu ser ut som en triangel, där man första året har en kraftig subvention som sedan sjunker ner till ingenting när man kommer till marknadsräntan efter ungefär tio år för småhus och tjugo år för hyreshus.</textBlock>
  </contentBlock>
  <contentBlock ix="1393">
    <textBlock ix="0">Profilen på subventionerna i det nya systemet är jämn och ökande upp till ungefär det femtonde året. Sedan ligger subventionen kvar till det fyrtionde året, och är alltså en betydligt längre verkande subvention. Därmed flyttas också statens kostnader i tiden. Statens kostnader faller ut senare.</textBlock>
  </contentBlock>
  <contentBlock ix="1394">
    <textBlock ix="0">Som en komplettering till vad Knut Billing nämnde om några debattörers kommentarer till räntelånesystemet skulle jag vilja nämna chefens för Stadshypotek kommentar. Stadshypotek är det marknadsledande bostadsfinansieringsinstitutet.</textBlock>
    <textBlock ix="1">Han sade vid en uppvaktning för bostadsutskottet att om inte riksdagen fattar beslut om och genomför ett räntelånesystem kommer Statshypotek att göra det av rena affärsmässiga skäl därför att det är en så bra affärsidé.</textBlock>
  </contentBlock>
  <contentBlock ix="1395">
    <textBlock ix="0">Så till de här aktuella justeringarna av detta räntelånesystem. Vi menar att de justeringar och preciseringar som föreslås är helt okej med undantag av två bitar.</textBlock>
  </contentBlock>
  <contentBlock ix="1396">
    <textBlock ix="0">Den första biten handlar om hur man skall beräkna bidragsunderlaget i det befintliga beståndet när det förs in i det nya systemet från 1993.</textBlock>
  </contentBlock>
  <contentBlock ix="1397">
    <textBlock ix="0">Vi tycker att det är ett onödigt krångel och för de boende oförmånligt sätt att beräkna underlaget. Vi föreslår att man gör en direkt parallell till hur man beräknar bidragsunderlaget i nyproduktionen. Det skulle ge de boende en fördel på 100 à 200 kr. per kvadratmeter och år, och vi tycker att det är rimligt.</textBlock>
    <textBlock ix="1">Gör man denna stora förändring, där hushållen får lov att gå in i ett nytt system, är det ingenting som hindrar att de får en viss ekonomisk fördel av detta.</textBlock>
  </contentBlock>
  <contentBlock ix="1398">
    <textBlock ix="0">Den andra biten handlar om det speciella stöd som finns för flerbarnsfamiljer som har dålig ekonomi och alltså är berättigade till bostadsbidrag. De kan få ett särskilt förvärvslån för att köpa ett småhus eller en villa. Vi menar att man inte skall göra någon ändring av subventionerna till dessa flerbarnsfamiljer. De bör få ha sitt system kvar ograverat. Vi tycker också att det var fel att besluta om att denna stödform skulle upphöra, men den saken har behandlats tidigare.</textBlock>
  </contentBlock>
  <contentBlock ix="1399">
    <textBlock ix="0">Betänkandet innehåller också ett helt annat förslag, nämligen att minska och försämra räntebidragen i det nuvarande stödsystemet för år</textBlock>
    <textBlock ix="1">1992.</textBlock>
  </contentBlock>
  <contentBlock ix="1400">
    <textBlock ix="0">Vi tycker att detta är onödigt klåfingrigt. När majoriteten nu bestämt sig för att gå över från det gamla räntebidragssystemet till ett nytt räntelånesystem, skall man inte samtidigt ta ett steg i den borgerliga riktningen och försämra räntesubventionerna, räntebidragen, i det gamla systemet under det stackars år som är kvar, 1992.</textBlock>
  </contentBlock>
  <contentBlock ix="1401">
    <textBlock ix="0">Det är också så att detta förslag saboterar de mycket angelägna möjligheterna att åstadkomma ett hyresstopp för 1992. Efter den helt makalösa hyreschock som hyresgästerna har fått genomlida efter skatteomläggningen menar vi att man nu måste lugna ner kostnadsutvecklingen för bostäderna. Ett hyresstopp för 1992 är ytterst angeläget. En förutsättning är dock att sätta stopp för denna försämring av de nuvarande räntebidragen.</textBlock>
  </contentBlock>
  <contentBlock ix="1402">
    <textBlock ix="0">Därmed yrkar jag bifall till reservation 13, utöver reservation 8 som gäller förvärvslånet. Jag nöjer mig med dessa bifallsyrkanden, men står givetvis för samtliga de reservationer som jag fogat till betänkandet.</textBlock>
  </contentBlock>
  <contentBlock ix="1403">
    <textBlock ix="0">Anf. 115 AGNE HANSSON (c) replik:</textBlock>
  </contentBlock>
  <contentBlock ix="1404">
    <textBlock ix="0">Herr talman! Jag hade egentligen inte tänkt att trötta kammaren med en replik. Men Jan</textBlock>
    <textBlock ix="1">Strömdahls inlägg har totalt avslöjat vilken bluff detta system är. Lyssna nu noga.</textBlock>
  </contentBlock>
  <contentBlock ix="1405">
    <textBlock ix="0">Först och främst säger Jan Strömdahl när han skall försvara systemet och hävdar att det är bra, att det är ett listigt sätt att komma undan höga kostnader i nyproduktionen. Är man listig, är man ute efter att lura folk. Det är precis vad man är. Man lurar folk med låga kostnader i början som växer och efter 20</textBlock>
    <textBlock ix="1">år blir skuldfällor i form av en nästan fördubblad skuld, som sedan skall betalas av. Man lurar folk med de låga ingångskostnaderna, som egentligen innebär att det låntagaren tidigare fick i bidrag nu skall betalas tillbaka till staten i form av avbetalningar på lån.</textBlock>
  </contentBlock>
  <contentBlock ix="1406">
    <textBlock ix="0">Under en 40-årsperiod innebär detta ungefär 30--</textBlock>
    <textBlock ix="1">60 % högre kostnader, som den enskilde får ta i förhållande till vad han får göra i det nuvarande systemet. Det är alltså en övervältring av kostnader från det allmänna till den enskilde. Är det verkligen en politik som vänsterpartiet har börjat att driva och försvara?</textBlock>
  </contentBlock>
  <contentBlock ix="1407">
    <textBlock ix="0">Vidare säger Jan Strömdahl att Stadshypotek kommer att införa detta system för att det kommer att vara en bra affärsidé. Självfallet kommer det att vara så. Men är det någon som tror att bankvärlden inför systemet, om man inte har för avsikt att tjäna pengar på det? Självfallet inte. Vem är det som skall tjäna pengar? Vem skall ta vinsterna av räntorna om det inte är bostadsrättshavarna, villaägarna och hyresgästerna?</textBlock>
  </contentBlock>
  <contentBlock ix="1408">
    <textBlock ix="0">Nog har jag förstått att omvändelsen inom vänsterpartiet går fort. Men jag trodde inte att politiken har svängt till den ytterligheten att man är beredd att bygga upp bra affärsidéer för kapitalismen för att tjäna pengar på de boendes och allmänhetens bekostnad. Men det avslöjar bluffen med systemet.</textBlock>
  </contentBlock>
  <contentBlock ix="1409">
    <textBlock ix="0">Anf. 116 JAN STRÖMDAHL (v) replik:</textBlock>
  </contentBlock>
  <contentBlock ix="1410">
    <textBlock ix="0">Herr talman! Nu tror Agne Hansson att han har mig på gaffeln. Men så lätt är det inte.</textBlock>
  </contentBlock>
  <contentBlock ix="1411">
    <textBlock ix="0">Först och främst säger Agne Hansson att jag uttryckte mig så att systemet skall vara listigt. Det skulle innebära att folk blir lurade bara för att det är listigt. Jag sätter inte likhetstecken mellan listighet och lurendrejeri. Jag sade att det är logiskt att man för en så stor och långvarig investering som ett husbygge innebär sprider ut kostnaden över den tid som vi förutsätter att huset skall stå och fungera utan en stor ombyggnad.</textBlock>
  </contentBlock>
  <contentBlock ix="1412">
    <textBlock ix="0">Jag tror att vi är överens inte minst efter sjuka husdebatten att hus som byggs skall fungera i åtminstone 40 år med normala underhållsinsatser.</textBlock>
    <textBlock ix="1">Det är inte att lura folk att sedan göra det möjligt att betala investeringen, vare sig man gör det så småhusägare eller som hyresgäst som betalar sina hyror över denna 40-årsperiod.</textBlock>
  </contentBlock>
  <contentBlock ix="1413">
    <textBlock ix="0">Vi har medverkat till att som komplement till räntelånesystemet också införa en generell subvention på 30 % av de motsvarande kapitalkostnaderna för underhållsinsatser i hyreshusen. Det är också en möjlighet att få ett stöd för de underhållsinsatser som behövs under husets livstid.</textBlock>
  </contentBlock>
  <contentBlock ix="1414">
    <textBlock ix="0">Giltigheten i påståendet att det nya systemet skulle ge den boende en högre kostnad är beroende av om man räknar i nominella eller i reala termer. Men realt blir det inte någon högre kostnad med det nya systemet.</textBlock>
  </contentBlock>
  <contentBlock ix="1415">
    <textBlock ix="0">Jag passar på att besvara några ytterligare av Agne</textBlock>
    <textBlock ix="1">Hanssons frågor. Agne Hansson frågade oss i majoriteten varför vi har så bråttom med införandet. Jag vill gärna ge några skäl.</textBlock>
  </contentBlock>
  <contentBlock ix="1416">
    <textBlock ix="0">Med det nya systemet pressar vi nyproduktionskostnaderna och nyproduktionshyrorna. Det är angeläget att göra det så fort som möjligt. Med det nya systemet minskar man statens utgifter. Det är också angeläget. Men detta är inte det primära för vår del. För vår del är det viktigare att pressa nyproduktionshyrorna.</textBlock>
  </contentBlock>
  <contentBlock ix="1417">
    <textBlock ix="0">Alla skall ändå gå in i det nya systemet fr.o.m. 1993.</textBlock>
    <textBlock ix="1">Då finns det ingen anledning att först fördröja ingången för dem som bygger nytt. Jag har redan nämnt att det marknadsledande institutet, som faktiskt inte är en bank, nämligen Stadshypotek, ser inga svårigheter. Boverket ser heller inte svårigheter i detta relativt snabba införande.</textBlock>
  </contentBlock>
  <contentBlock ix="1418">
    <textBlock ix="0">Anf. 117 KJELL DAHLSTRÖM (mp):</textBlock>
  </contentBlock>
  <contentBlock ix="1419">
    <textBlock ix="0">Herr talman! Jag vill korrigera vissa talare som har sagt att det är socialdemokraterna och vänsterpartiet som står bakom det nya bostadsfinansieringssystemet. Det är rätt. Men också miljöpartiet de gröna ställer upp på det nya bostadsfinansieringssystemet fullt ut. Det var miljöpartiet som i ett visst läge röstade för ett snabbare införande, nämligen redan nu till årsskiftet 1991-1992, för att fullfölja den linje som vi delvis har gemensamt med socialdemokraterna om en stram finanspolitik. Det ligger alltså helt i linje med vår budgetpolitik.</textBlock>
  </contentBlock>
  <contentBlock ix="1420">
    <textBlock ix="0">Skälet till att vi har dessa problem på bostadsmarknaden är att vi har ett högränteläge, vilket gör boendet orimligt dyrt. Självfallet måste vi rent allmänt sträva efter att komma tillbaka till de tider då vi hade låg skuldränta och låg bankränta över huvud taget. Bostadsmarknaden skulle då fungera mycket sundare.</textBlock>
  </contentBlock>
  <contentBlock ix="1421">
    <textBlock ix="0">Jag har sett att de borgerliga partierna försöker profilera sig med att vara motståndare till detta bostadsfinansieringssystem. Herrar partiledare</textBlock>
    <textBlock ix="1">Bildt och Westerberg gick ut och sydde ihop något som jag litet slarvigt brukar kalla B  &amp;  W</textBlock>
    <textBlock ix="2">Stormarknad. De talade aggressivt emot subventionerna i bostadssektorn och hävdade att miljarder skulle sparas. Det lät som 10 eller 20</textBlock>
    <textBlock ix="3">miljarder. Samtidigt sade de nej till bostadsfinansieringssystemet och hade inget annat att komma med i stället.</textBlock>
  </contentBlock>
  <contentBlock ix="1422">
    <textBlock ix="0">Detta är uppochnedvända världen! Här stöder de borgerliga partierna en fortsatt subventionspolitik av det mest osunda slag, som gör att människor kan kapitalisera bostadssubventioner i överlåtelser av fastigheter eller lägenheter. Det tycker vi i miljöpartiet är så osunt att vi med glädje ställer upp på det nya systemet, som förhoppningsvis skall sätta en ände på det osunda förhållandet.</textBlock>
  </contentBlock>
  <contentBlock ix="1423">
    <textBlock ix="0">Som Jan Strömdahl säger hyser den störste kreditgivaren på den svenska fastighetsmarknaden,</textBlock>
    <textBlock ix="1">Stadshypotek, och dess chef Lars Wohlin inga som helst betänkligheter inför att även utan vårt stöd införa detta system som en affärsidé. Nu var det väl inte över hela linjen som man ansåg att detta var en bra affärsidé utan mest med avseende på de bostadsköpare som kan tänkas sätta in en stor pott eget kapital i början och enbart ta ett mindre topplån. Det kan då vara rimligt att använda en räntelånekonstruktion.</textBlock>
  </contentBlock>
  <contentBlock ix="1424">
    <textBlock ix="0">Jag vill slutligen tillägga att vi självfallet ser vissa detaljproblem med detta system, och vi kommer noggrant att följa hur det utfaller. Ingen kan vara hundraprocentigt säker på hur det kommer att utfalla.</textBlock>
  </contentBlock>
  <contentBlock ix="1425">
    <textBlock ix="0">I miljöpartiets reservation nr 4 om statlig prisgaranti uppmärksammar vi att det på vissa orter med vikande efterfrågan finns risk för kraftigt fallande nominella fastighetspriser som ett resultat av denna omläggning. Om man på en sådan ort nyligen byggt eller köpt sitt hus under de förutsättningar som gällt inom det nuvarande systemet och tvingas sälja huset, kan det leda till betydande kvarstående skulder efter försäljningen.</textBlock>
    <textBlock ix="1">Det kan inte vara acceptabelt att människor kan få sin privatekonomi förstörd genom att man på detta sätti god tro tagit lån enligt nuvarande regler. Vi menar därför att man måste införa ett skydd av något slag. En tänkbar möjlighet är att staten under en viss övergångsperiod åtar sig att lösa in de aktuella bostadsfastigheterna ungefär på samma sätt som nu sker i Norrlandslänen, för vilka det finns en sådan regel.</textBlock>
  </contentBlock>
  <contentBlock ix="1426">
    <textBlock ix="0">En annan möjlighet är att staten i sådana fall efterskänker en del av det statliga bostadslånet.</textBlock>
    <textBlock ix="1">Detta bör enligt vår reservation nr 4 staten skyndsamt utreda. Även om vi nu inte får stöd för denna reservation, hoppas vi ändå att man har ögonen öppna för detta bekymmer, och vi vill rikta uppmärksamheten på det.</textBlock>
  </contentBlock>
  <contentBlock ix="1427">
    <textBlock ix="0">Anf. 118 OSKAR LINDKVIST (s):</textBlock>
  </contentBlock>
  <contentBlock ix="1428">
    <textBlock ix="0">Herr talman! Jag lyssnade mycket noga på Agne</textBlock>
    <textBlock ix="1">Hanssons inlägg. Jag kunde då konstatera att han kommer till denna debatt med ett utspel av misstänksamhet mot bostadsfinansieringsreformen, som han är mycket noga med att sprida ut runt om i landet till alla som vill lyssna på honom. Det är mycket märkligt, av det enkla skälet att Agne Hansson, moderaterna och folkpartiet ännu inte har lyckats att ta fram ett motalternativ till räntelånet.</textBlock>
  </contentBlock>
  <contentBlock ix="1429">
    <textBlock ix="0">Vi kan diskutera räntelånet utifrån olika utgångspunkter. Men det intressanta är att den nedsabling av räntelånet som Agne Hansson gjorde är ett orättvist, ogenomtänkt och okunnigt inslag i den bostadspolitiska debatten. Dessutom riktar han sig till socialdemokratin.</textBlock>
  </contentBlock>
  <contentBlock ix="1430">
    <textBlock ix="0">Socialdemokraterna har i allt väsentligt gjort bostadsområdena i Sverige och bostaden till en av de insatser det finns mest anledning att vara stolt över i svensk politik. Jag vill för övrigt till Knut</textBlock>
    <textBlock ix="1">Billing säga att moderaterna inte har den minsta del i den sociala bostadspolitiken.</textBlock>
  </contentBlock>
  <contentBlock ix="1431">
    <textBlock ix="0">Agne Hansson hade ett rätt i sina många inlägg i debatten. Det var att det är tredje gången vi diskuterar denna fråga. Vi diskuterade den i december 1990, i april 1991 och vi diskuterar den på nytt här i riksdagen i dag.</textBlock>
  </contentBlock>
  <contentBlock ix="1432">
    <textBlock ix="0">Vi har nu kommit fram till att socialdemokraterna, vänsterpartiet och miljöpartiet står bakom förslaget om räntelån, medan moderaterna, folkpartiet och centerpartiet går emot räntelånen. Agne Hansson har också yrkat bifall till reservation 1. Men där finns inget förslag som kan kallas för ett borgerligt motförslag, utan där finns allehanda tänkbara möjligheter. Lösningen på den rådvillhet som finns inom borgerligheten ligger i att regeringen tar fram ett förslag. Det moderaterna, folkpartiet och centern inte orkar göra tillsammans, det vill de att den socialdemokratiska regeringen skall hjälpa dem med.</textBlock>
  </contentBlock>
  <contentBlock ix="1433">
    <textBlock ix="0">Det hade varit mycket lättare att komma hit till riksdagen i dag och lägga fram ett motförslag. Det hade varit då möjligt att göra värderingar om de olika förslagens styrka, innehåll och ekonomiska möjligheter. Men det finns inte något sådant utgångsläge. Det är regeringen som skall fixa det som de tre borgerliga partierna inte kan klara av tillsammans.</textBlock>
  </contentBlock>
  <contentBlock ix="1434">
    <textBlock ix="0">Agne Hansson frågar varför majoriteten envisas med att driva förslaget om räntelånet och varför det är så bråttom att genomföra räntelånet. När det gäller den senare delen av frågan har Jan</textBlock>
    <textBlock ix="1">Strömdahl, som ju tillhör majoriteten, gett klart besked. För mitt vidkommande är det en bedömning av den ekonomiska situationen i dagens</textBlock>
    <textBlock ix="2">Sverige som är avgörande. Det skulle vara underbart om vi haft ekonomiska förutsättningar att ha en bostadspolitik med mycket gynnsamma inslag av subventioner. Men vi har inte de ekonomiska förutsättningarna.</textBlock>
  </contentBlock>
  <contentBlock ix="1435">
    <textBlock ix="0">Det är just för att komma till rätta med det statsfinansiella läget som det varit nödvändigt att göra en omprövning. Det är inte fråga om att slopa subventionerna. De finns till 30 % inlagda i systemet. Det handlar om att få ned subventionsinslaget i bostadspolitiken. Det har också lett till att vi i dag i denna ekonomiska åtstramning sett vissa tecken som jag anser att vi borde betrakta som utmärkta.</textBlock>
  </contentBlock>
  <contentBlock ix="1436">
    <textBlock ix="0">Vi har nu en period där räntorna sänks, och vi skymtar en nedgång i inflationen. Vi skall hålla byggverksamheten på en jämn och hög nivå. Vi skall motverka arbetslöshet och hålla kostnaderna nere. Med räntelånet kan vi göra en omfördelning i tiden.</textBlock>
  </contentBlock>
  <contentBlock ix="1437">
    <textBlock ix="0">Jag tycker med förlov sagt att Erling Bager och folkpartiet, som ju eftersträvar en omfördelning i tiden, borde kunna finna något av detta inslag i just de av regeringen framtagna räntelånen.</textBlock>
  </contentBlock>
  <contentBlock ix="1438">
    <textBlock ix="0">Vi är inne i en utveckling där vi på grund av den ekonomiska åtstramningen går in i ett nytt finansieringssystem. Det är i propositionen och i utskottsmajoritetens skrivning till fullo redovisat vad som kan komma att inträffa inom ramen för detta räntelån i finansieringssystemet.</textBlock>
  </contentBlock>
  <contentBlock ix="1439">
    <textBlock ix="0">Men det finns en sak till som något litet har berörts i debatten, och det är att vi nu säger farväl till alla skojare på fastighetsmarknaden. Vi säger farväl till bankernas medverkan till fastighetsskojeri i det svenska samhället. Vi säger farväl till alla dem som har lekt kurragömma med bostadskonsumenterna på fastighetsmarknaden.</textBlock>
  </contentBlock>
  <contentBlock ix="1440">
    <textBlock ix="0">Vi omöjliggör för dessa människor att fortsätta sin verksamhet till bostadskonsumenternas nackdel, och vi skapar förutsättningar för en utveckling på bostadsmarknaden där enskilda eller grupperingar inte kan tillgodogöra sig de statliga subventionerna, för de kommer att ligga kvar i bostäderna.</textBlock>
  </contentBlock>
  <contentBlock ix="1441">
    <textBlock ix="0">Det är alltså finessen med räntelånet. Det finns inget bättre förslag. Ingen har tagit fram något motförslag. Ingen har tagit fram något alternativförslag. Man kan ha synpunkter fram och tillbaka på om det kan finnas vissa brister i det här, men det är alltså ett förslag som skall träda i kraft den 1 januari 1992 i första delen och den 1 januari</textBlock>
    <textBlock ix="1">1993 i den andra delen av räntelånets uppbyggnad.</textBlock>
  </contentBlock>
  <contentBlock ix="1442">
    <textBlock ix="0">Vi har haft besök i utskottet av företrädare för kreditinstituten. Av de kreditinstitutsbesök som gjordes i samlad trupp kunde man mycket lätt utläsa att de kanske inte var särskilt intresserade av just räntelånet. Men när Lars Wohlin från</textBlock>
    <textBlock ix="1">Stadshypotekskassan kom till utskottet var det endast Agne Hansson som orkade ställa någon fråga. Lars Wohlin gjorde för övrigt en bländande föreläsning för utskottets ledamöter i den här frågan, vilket Jan Strömdahl har berättat om i sitt inlägg här i diskussionen.</textBlock>
  </contentBlock>
  <contentBlock ix="1443">
    <textBlock ix="0">Om man är positiv, tror man på räntelånet och dess möjligheter. Är man negativ, pessimistisk eller avvisande, som Agne Hansson gav uttryck för i sitt inlägg, är det klart att det är svårt att se fördelarna i räntelånesystemet.</textBlock>
  </contentBlock>
  <contentBlock ix="1444">
    <textBlock ix="0">Jag skall inte ta upp de enskilda reservationerna, för jag har ju lagt märke till att talarna i allt väsentligt har avstått från att yrka bifall till sina reservationer vid utskottets betänkande. Jag kan bara säga att det finns reservationer som gäller den extra upptrappningen av räntan, från vänsterpartiet om att den inte skall genomföras och från moderata samlingspartiet om att det skall visst genomföras inte bara en extra upptrappning, utan t.o.m. två extra upptrappningar.</textBlock>
  </contentBlock>
  <contentBlock ix="1445">
    <textBlock ix="0">Det är mycket lätt att räkna ut vad moderaternas förslag betyder för bostadskonsumenterna. Det betyder högre hyror och ingenting annat. Det är den gamla linjen som moderaterna så aktivt och engagerat förespråkar i den svenska riksdagen.</textBlock>
  </contentBlock>
  <contentBlock ix="1446">
    <textBlock ix="0">Både Agne Hansson och Knut Billing säger att bostadsfrågan skall bli en valfråga. Ja, kom ihåg det, mina herrar! Vi ses i valrörelsen i bostadsfrågan: om räntelånen, om hyrorna, om marknadshyrorna som en del av er går och bär på.</textBlock>
    <textBlock ix="1">Vi kommer att ses bland bostadskonsumenterna, som ändå tycker att de lever i ett land med bostäder som kvalitetsmässigt och miljömässigt är bland de bästa i hela världen.</textBlock>
  </contentBlock>
  <contentBlock ix="1447">
    <textBlock ix="0">Så vi ses i valet. Ni skall få ert lystmäte i diskussionerna om bostadsfrågan!</textBlock>
  </contentBlock>
  <contentBlock ix="1448"/>
  <contentBlock ix="1449">
    <textBlock ix="0">Anf. 119 AGNE HANSSON (c):</textBlock>
  </contentBlock>
  <contentBlock ix="1450">
    <textBlock ix="0">Herr talman! Det är alldeles riktigt att jag är misstänksam mot systemet med räntelån. Jag har uppfattat att socialdemokraterna hittills har gjort bostadspolitiken till ett stolt inslag i sin politik, och jag har väldigt svårt att förstå att de nu har övergivit den linjen så kapitalt. Så t.ex., Oskar Lindkvist, är ni beredda att avvisa vissa barnfamiljer från möjligheten att bo i eget hem.</textBlock>
  </contentBlock>
  <contentBlock ix="1451">
    <textBlock ix="0">Sträng sade ju en gång i tiden att barnfamiljerna är</textBlock>
    <textBlock ix="1">''vårt folk''. Vad är det som har gjort att ni har övergett dem i det här fallet?</textBlock>
  </contentBlock>
  <contentBlock ix="1452">
    <textBlock ix="0">Vi har många gånger från centerns sida backat upp den politik som förts. Men vi kan inte ställa upp på det förslag som nu föreligger, därför att det slår så olyckligt. Att det slår väldigt olyckligt mot glesbygdens folk är en annan problematik i det hela. Socialdemokratisk politik har sedan lång tid tillbaka haft den inriktningen, så där är jag inte förvånad.</textBlock>
  </contentBlock>
  <contentBlock ix="1453">
    <textBlock ix="0">Sedan påstår Oskar Lindkvist att det inte skulle finnas något alternativ. Jag vill påstå att räntelån inte kan vara det allena saliggörande systemet. I</textBlock>
    <textBlock ix="1">centern har vi tänkt mycket noga på det här, och vi har ett alternativ. Reservationen tar mycket klart fram principerna för hur ett sådant nytt system skall se ut -- med enhetssubvention, med omfördelning och med sparande.</textBlock>
  </contentBlock>
  <contentBlock ix="1454">
    <textBlock ix="0">Oskar Lindkvist kan väl inte mena att vi som enskilt parti skall kunna ta fram ett färdigt system, när regeringen har låtit statens hela apparat i tre år att utreda systemet. Ordningen här i riksdagen måste ju vara att man ber regeringen, som har utredningsresurserna, om ett förslag. Men var lugn,</textBlock>
    <textBlock ix="1">Oskar Lindkvist, vi skall nog ta fram förslaget, när vi får de resurserna!</textBlock>
  </contentBlock>
  <contentBlock ix="1455">
    <textBlock ix="0">Vi gör också en ekonomisk bedömning, och vi har inte sagt att vi skall behålla nuvarande subventionsnivå, men vi prioriterar subventionerna bättre. Inbilla er inte att subventionerna kommer att minska med räntelånesystemet. Man bygger ju bara upp subventionerna och vältrar dem framför sig i tiden.</textBlock>
  </contentBlock>
  <contentBlock ix="1456">
    <textBlock ix="0">Slutligen: Är det så, Oskar Lindkvist, att socialdemokraterna delar vänsterpartiets uppfattning att räntelånesystemet är ett listigt sätt att ta sig runt problemet? Delar ni också uppfattningen att det är ett stöd för en bra affärsidé, att bankerna skall få ytterligare möjligheter att tjäna pengar?</textBlock>
  </contentBlock>
  <contentBlock ix="1457">
    <textBlock ix="0">Jag ger förslaget en eloge på den punkten att det motverkar spekulation. Men det låser in de enskilda boende i skuldfällor och hjälper bankerna att tjäna mer pengar på de boendes bekostnad. Är det socialdemokratisk politik?</textBlock>
  </contentBlock>
  <contentBlock ix="1458">
    <textBlock ix="0">Anf. 120 KNUT BILLING (m):</textBlock>
  </contentBlock>
  <contentBlock ix="1459">
    <textBlock ix="0">Herr talman! Oskar Lindkvist sade att bostadspolitiken är ett av de stoltaste inslagen i socialdemokraternas politik och att moderaterna inte har någon del i den bostadspolitik som har förts i vårt land. Jag måste säga att det gläder mig att höra detta från Oskar Lindkvist, att höra honom säga att bostadspolitiken är ett av de stoltaste inslagen i socialdemokraternas politik, med den enorma brist på valfrihet vi ser på den svenska bostadsmarknaden.</textBlock>
  </contentBlock>
  <contentBlock ix="1460">
    <textBlock ix="0">Hundratusentals människor står i bostadskö, trots att vi har fler bostäder än vi har hushåll i Sverige.</textBlock>
    <textBlock ix="1">Hyrorna är höga, och vi har nyligen på grund av socialdemokraternas politik fått århundradets hyreschock. Hundratusentals hushåll har bostadsbidrag, och de blir bara fler. Fler och fler hushåll kan inte klara sig och betala sin hyra, när skatten är betald -- det är ett av de stoltaste inslagen i socialdemokratisk bostadspolitik!</textBlock>
  </contentBlock>
  <contentBlock ix="1461">
    <textBlock ix="0">När människor flyttar från tredje våningen ner till första våningen, därför att de har svårt att gå i trappor, får de betala kanske 100 000 kr. i flyttskatt.</textBlock>
    <textBlock ix="1">Det är ett stolt inslag i socialdemokratisk bostadspolitik!</textBlock>
  </contentBlock>
  <contentBlock ix="1462">
    <textBlock ix="0">Det har varit ett lånekineseri utan motstycke i västvärlden. Det är ett stolt inslag i socialdemokratisk bostadspolitik!</textBlock>
  </contentBlock>
  <contentBlock ix="1463">
    <textBlock ix="0">Jag måste säga att vad som behövs för att bli av med denna stolta politik är naturligtvis en ny regering.</textBlock>
    <textBlock ix="1">Vi kan inte ha kvar den nuvarande eländiga bostadspolitiken.</textBlock>
  </contentBlock>
  <contentBlock ix="1464">
    <textBlock ix="0">Vi har redovisat huvuddragen i hur ett nytt lånesystem skall se ut. Det finns i reservation 1. En borgerlig regering kommer att lägga fram en proposition i höst.</textBlock>
  </contentBlock>
  <contentBlock ix="1465">
    <textBlock ix="0">När Oskar Lindkvist talar om att man kan säga farväl till alla skojare på byggmarknaden med det här nya systemet, utgår jag i från att han närmast måste avse det två stora, riktigt stora, byggarna i</textBlock>
    <textBlock ix="1">Sverige, nämligen allmännyttan och HSB.</textBlock>
  </contentBlock>
  <contentBlock ix="1466">
    <textBlock ix="0">Sedan har han också åberopat Lars Wohlin. Låt mig då lugna Oskar Lindkvist och säga att om vi inför ett annat lånesystem kommer vi att ge Lars Wohlin alla möjligheter att använda sig av ett räntelånesystem. Han får använda sig av vilket system han vill på marknaden. Vi kommer inte att hindra honom, utan marknaden kommer att avgöra om han får några kunder.</textBlock>
  </contentBlock>
  <contentBlock ix="1467">
    <textBlock ix="0">Sedan tog Oskar Lindkvist slutligen upp detta med marknadshyrorna. Den lögnaktiga politik som socialdemokraterna bedriver i kombination med hyresgäströrelsen är skrämmande. Vi säger nej till marknadshyressättning. Det har vi gjort motioner, och det har vi gjort i riksdagen. Oskar Lindkvist borde hålla sig för god för att upprepa dessa lögnaktiga argument.</textBlock>
  </contentBlock>
  <contentBlock ix="1468">
    <textBlock ix="0">Anf. 121 ERLING BAGER (fp):</textBlock>
  </contentBlock>
  <contentBlock ix="1469">
    <textBlock ix="0">Herr talman! Först när det gäller detta med marknadshyrorna. Återigen tar socialdemokraterna fram det här tricket att i valrörelsen skrämma med att de borgerliga partierna skall införa marknadshyror. Inget borgerligt parti har förordat marknadshyror, men när det återigen är valår kommer detta upp för att man skall skrämma väljarna.</textBlock>
  </contentBlock>
  <contentBlock ix="1470">
    <textBlock ix="0">Sedan till det som vi skall diskutera enligt betänkandet. Folkpartiet har i motioner sagt att vi kan tänka oss en omfördelning över tiden. Det står också i den gemensamma reservation som de borgerliga partierna har, att detta är en möjlighet att lägga in i ett system. Vi kan dock inte tänka oss en sådan gigantisk uppskrivning av skuldbördan i</textBlock>
    <textBlock ix="1">20 år som socialdemokraterna, vänsterpartiet och miljöpartiet förordar. Detta innebär ett stort experiment som fastighetsägare, husägare och andra kommer att drabbas av när skuldbördan växer och man hamnar i skuldfällor. Detta har skapat en osäkerhet om lånens skulduppbyggnad och om pantsäkerheten för topplånen. Den löses bara delvis med det här betänkandet. Det som man nu inför påstår man är stora besparingar av bostadssubventioner. Man har lagt fram två räkneexempel som räcker till 1996. Där efter vet man inte alls hur det utvecklas. Mycket talar för att staten, med de skuldgarantier som då finns inbyggda, kommer att få en betydligt högre kostnad för lånen än vad som har förespeglats från socialdemokraterna. Förmodligen kommer kostnaderna för staten att bli mycket stora. Det är därför som man inte har räknat längre än till 1996</textBlock>
    <textBlock ix="2">när man skall redovisa detta.</textBlock>
  </contentBlock>
  <contentBlock ix="1471">
    <textBlock ix="0">Anf. 122 OSKAR LINDKVIST (s):</textBlock>
  </contentBlock>
  <contentBlock ix="1472">
    <textBlock ix="0">Herr talman! Först en replik till Agne Hansson.</textBlock>
    <textBlock ix="1">Han tar upp frågan om barnfamiljerna och förvärvslånet. Det är detta han avser i sin replik. Vi har sagt i bostadsutskottet att vi är beredda, när det finns ekonomiska förutsättningar, att medverka till att det blir motsvarande lånemöjligheter för barnfamiljerna när det gäller skaffa sig egna hem.</textBlock>
    <textBlock ix="2">Det innebär att vi inte tycker om att den möjligheten försvinner, men vi respekterar de ekonomiska omständigheterna. Vi har alltså hos regeringen beställt ett nytt förslag på det här området.</textBlock>
  </contentBlock>
  <contentBlock ix="1473">
    <textBlock ix="0">Sedan säger Agne Hansson att han tillsammans med moderaterna skulle slå vakt om förvärvslånet, men moderaterna vill ju inte ha förvärvslånet. De är motståndare till att dessa barnfamiljer får de gynsamma lånen för att skaffa ett eget hem. Det är med dem som Agne Hansson skall regera är det väl tänkt, gissar jag, efter den valrörelse som är på gång.</textBlock>
  </contentBlock>
  <contentBlock ix="1474">
    <textBlock ix="0">Det enda vi fick fram av Agne Hanssons replik var att i centerns reservation tillsammans med moderaterna och folkpartiet ligger principerna för ett alternativ, men sedan finns inte mycket mera. Ni har haft god tid på er att ta fram ett förslag och förelägga bostadsutskottet och riksdagen.</textBlock>
  </contentBlock>
  <contentBlock ix="1475">
    <textBlock ix="0">Herr talman! Jag visste när jag tog upp marknadshyrorna att jag skulle bringa Knut Billing ur balans. Det lyckades mig till min sedvanliga glädje att få honom att så totalt avslöja sig när det gäller bostadsfrågan.</textBlock>
  </contentBlock>
  <contentBlock ix="1476">
    <textBlock ix="0">När det gäller frågan om marknadshyrorna, Knut</textBlock>
    <textBlock ix="1">Billing, vill jag bara säga att vi kommer att föra den debatten i valrörelsen med era egna ord. Så läs på vad ni har sagt i motioner, vad ni har sagt i era program och vad ni har sagt i riksdagsdebatten. Ni kommer i mycket stort överflöd att få lyssna till dem om och om igen när det gäller den delen av bostadspolitiken i den kommande valrörelsen.</textBlock>
  </contentBlock>
  <contentBlock ix="1477">
    <textBlock ix="0">Jag anklagade faktiskt inte folkpartiet för marknadshyror, jag anklagade moderaterna eftersom jag vet att den anklagelsen är berättigad.</textBlock>
  </contentBlock>
  <contentBlock ix="1478">
    <textBlock ix="0">Anf. 123 AGNE HANSSON (c):</textBlock>
  </contentBlock>
  <contentBlock ix="1479">
    <textBlock ix="0">Herr talman! Antingen missuppfattade Oskar</textBlock>
    <textBlock ix="1">Lindkvist mig medvetet för att kunna slå tillbaka, annars gjorde han det utan att han rådde för det.</textBlock>
    <textBlock ix="2">Det var därför jag begärde ordet. Det gällde inte förvärvslånen, Oskar Lindkvist. Där har socialdemokraterna och centern samma uppfattning. Vi står bakom det utskottsinitiativet.</textBlock>
  </contentBlock>
  <contentBlock ix="1480">
    <textBlock ix="0">Jag gick tillbaka till min fråga från mitt inledningsanförande, nämligen detta att endast barnfamiljer som har rika föräldrar eller rika släktingar som kan skriva på borgen för ett topplån, i fortsättningen kan bygga sig en villa. Det är detta</textBlock>
    <textBlock ix="1">Strängs villafolk som ni nu har övergivit. Det var dem jag avsåg när jag talade om att inte alla i framtiden fick möjlighet att bo i egen villa.</textBlock>
  </contentBlock>
  <contentBlock ix="1481">
    <textBlock ix="0">Anf. 124 KNUT BILLING (m):</textBlock>
  </contentBlock>
  <contentBlock ix="1482">
    <textBlock ix="0">Herr talman! Det gläder mig att Oskar Lindkvist var så nöjd med att han förmått mig att replikera.</textBlock>
    <textBlock ix="1">Det ger mig ju tillfälle att återkomma i talarstolen en gång till.</textBlock>
  </contentBlock>
  <contentBlock ix="1483">
    <textBlock ix="0">Jag skulle gärna se att Oskar Lindkvist här och nu anger var det står att vi skall genomföra marknadshyror. I vår partimotion till årets riksdag framgår mycket klart att vi icke skall ha marknadshyror. I kommittémotioner framhålls detsamma. Vi säger att lägesfaktorn skall ges ökad tyngd, dvs. vi tycker att det är ganska rimligt att en centralt belägen bostad får kosta litet mer än en ocentralt belägen. Detta är uttryck som man kan finna hos den tidigare statssekreteraren i bostadsdepartementet, Bengt Owe Birgersson, numera SABO-direktör. Man kan finna det hos en lång rad bostadsförespråkare, som tycker att det är självklart att vi måste göra någonting åt att det är kolossalt mycket dyrare att bo två mil utanför staden än centralt. Detta är någonting helt annat än marknadshyror. Om Oskar Lindkvist upprepar den här debatten och hävdar att moderaterna är förespråkare för marknadshyror, är han inte en person som håller sig till sanningen. Sanningen är den att den hyrespolitik som socialdemokraterna har bedrivit nu har resulterat i århundradets hyreshöjningar. Det är detta som är det viktiga och det stora resultatet av den socialdemokratiska bostadspolitiken.</textBlock>
  </contentBlock>
  <contentBlock ix="1484">
    <textBlock ix="0">Anf. 125 TALMANNEN:</textBlock>
  </contentBlock>
  <contentBlock ix="1485">
    <textBlock ix="0">Jag vill göra kammarens ledamöter uppmärksamma på att debatten pågår fortfarande.</textBlock>
  </contentBlock>
  <contentBlock ix="1486">
    <textBlock ix="0">Överläggningen var härmed avslutad.</textBlock>
  </contentBlock>
  <contentBlock ix="1487">
    <textBlock ix="0">(Beslut fattades efter 8 §.)</textBlock>
  </contentBlock>
  <contentBlock ix="1488">
    <textBlock ix="0">7 § Ändrade villkor för vissa bostadslån</textBlock>
  </contentBlock>
  <contentBlock ix="1489">
    <textBlock ix="0">Föredrogs</textBlock>
  </contentBlock>
  <contentBlock ix="1490">
    <textBlock ix="0">bostadsutskottets betänkande</textBlock>
  </contentBlock>
  <contentBlock ix="1491">
    <textBlock ix="0">1990/91:BoU21 Ändrade villkor för vissa bostadslån (prop. 1990/91:193).</textBlock>
  </contentBlock>
  <contentBlock ix="1492"/>
  <contentBlock ix="1493">
    <textBlock ix="0">Talmannen konstaterade att ingen talare var anmäld.</textBlock>
  </contentBlock>
  <contentBlock ix="1494">
    <textBlock ix="0">(Beslut fattades efter 8 §.)</textBlock>
  </contentBlock>
  <contentBlock ix="1495">
    <textBlock ix="0">8 § Uppskov med behandlingen av vissa ärenden</textBlock>
  </contentBlock>
  <contentBlock ix="1496">
    <textBlock ix="0">Föredrogs</textBlock>
  </contentBlock>
  <contentBlock ix="1497">
    <textBlock ix="0">bostadsutskottets betänkande</textBlock>
  </contentBlock>
  <contentBlock ix="1498">
    <textBlock ix="0">1990/91:BoU22 Uppskov med behandlingen av vissa ärenden (prop. 1990/91:100 delvis).</textBlock>
  </contentBlock>
  <contentBlock ix="1499">
    <textBlock ix="0">Talmannen konstaterade att ingen talare var anmäld.</textBlock>
  </contentBlock>
  <contentBlock ix="1500"/>
  <contentBlock ix="1501">
    <textBlock ix="0">Trafikutskottets betänkande TU31</textBlock>
  </contentBlock>
  <contentBlock ix="1502">
    <textBlock ix="0">Återförvisningsyrkandet</textBlock>
  </contentBlock>
  <contentBlock ix="1503">
    <textBlock ix="0">Kammaren avslog med 240 röster mot 76 för det av Roy Ottosson under överläggningen framställda yrkandet om återförvisning av ärendet till utskottet för ytterligare beredning. 1 ledamot avstod från att rösta.</textBlock>
  </contentBlock>
  <contentBlock ix="1504">
    <textBlock ix="0">Mom. 1 (beslutsunderlaget)</textBlock>
  </contentBlock>
  <contentBlock ix="1505">
    <textBlock ix="0">Utskottets hemställand bifölls med 227 röster mot 85 för reservation 1 av Elving Andersson m.fl.</textBlock>
    <textBlock ix="1">32 ledamöter avstod från att rösta.</textBlock>
  </contentBlock>
  <contentBlock ix="1506">
    <textBlock ix="0">Mom. 2 (avtal om en fast förbindelse)</textBlock>
  </contentBlock>
  <contentBlock ix="1507">
    <textBlock ix="0">Utskottets hemställan bifölls med 229 röster mot</textBlock>
    <textBlock ix="1">85 för reservation 2 av Elving Andersson m.fl. 2</textBlock>
    <textBlock ix="2">ledamöter avstod från att rösta.</textBlock>
  </contentBlock>
  <contentBlock ix="1508">
    <textBlock ix="0">Mom. 3 (luftföroreningar)</textBlock>
  </contentBlock>
  <contentBlock ix="1509">
    <textBlock ix="0">Först biträddes reservation 3 av Kenth Skårvik med 41 röster mot 37 för reservation 4 av Viola</textBlock>
    <textBlock ix="1">Claesson och Roy Ottosson. 242 ledamöter avstod från att rösta.</textBlock>
  </contentBlock>
  <contentBlock ix="1510">
    <textBlock ix="0">Härefter bifölls utskottets hemställan med 202</textBlock>
    <textBlock ix="1">röster mot 72 för reservation 3 av Kenth Skårvik.</textBlock>
    <textBlock ix="2">46 ledamöter avstod från att rösta.</textBlock>
  </contentBlock>
  <contentBlock ix="1511">
    <textBlock ix="0">Mom. 4 (vattengenomströmningen)</textBlock>
  </contentBlock>
  <contentBlock ix="1512">
    <textBlock ix="0">Först biträddes reservation 5 av Elving</textBlock>
    <textBlock ix="1">Andersson m.fl. med 73 röster mot 38 för yrkande</textBlock>
    <textBlock ix="2">2 i motion T88 av Bengt Westerberg m.fl. 208</textBlock>
    <textBlock ix="3">ledamöter avstod från att rösta.</textBlock>
  </contentBlock>
  <contentBlock ix="1513">
    <textBlock ix="0">Härefter bifölls utskottets hemställan med 197</textBlock>
    <textBlock ix="1">röster mot 73 för reservation 5 av Elving Andersson m.fl. 48 ledamöter avstod från att rösta.</textBlock>
  </contentBlock>
  <contentBlock ix="1514">
    <textBlock ix="0">Mom. 5 (tillåtlighetsprövning enligt miljöskyddslagen)</textBlock>
  </contentBlock>
  <contentBlock ix="1515">
    <textBlock ix="0">Utskottets hemställan bifölls med 244 röster mot 20</textBlock>
    <textBlock ix="1">för reservation 6 av Roy Ottosson. 54 ledamöter avstod från att rösta.</textBlock>
  </contentBlock>
  <contentBlock ix="1516">
    <textBlock ix="0">Mom. 6 (anslutningsförbindelser)</textBlock>
  </contentBlock>
  <contentBlock ix="1517">
    <textBlock ix="0">Utskottets hemställan bifölls med 240 röster mot 37</textBlock>
    <textBlock ix="1">för reservation 7 av Viola Claesson och Roy</textBlock>
    <textBlock ix="2">Ottosson. 42 ledamöter avstod från att rösta.</textBlock>
  </contentBlock>
  <contentBlock ix="1518">
    <textBlock ix="0">Mom 7 (riksdagens insyn)</textBlock>
  </contentBlock>
  <contentBlock ix="1519">
    <textBlock ix="0">Utskottets hemställan bifölls med 256 röster mot 20</textBlock>
    <textBlock ix="1">för reservation 8 av Viola Claesson. 43 ledamöter avstod från att rösta.</textBlock>
  </contentBlock>
  <contentBlock ix="1520">
    <textBlock ix="0">Övriga moment.</textBlock>
  </contentBlock>
  <contentBlock ix="1521">
    <textBlock ix="0">Utskottets hemställan bifölls.</textBlock>
  </contentBlock>
  <contentBlock ix="1522">
    <textBlock ix="0">Trafikutskottets betänkande TU35</textBlock>
  </contentBlock>
  <contentBlock ix="1523">
    <textBlock ix="0">Utskottets hemställan bifölls med 277 röster mot</textBlock>
    <textBlock ix="1">21 för yrkande 1 motion T919 av Jan Strömdahl. 21</textBlock>
    <textBlock ix="2">ledamöter avstod från att rösta.</textBlock>
  </contentBlock>
  <contentBlock ix="1524">
    <textBlock ix="0">Bostadsutskottets betänkande BoU20</textBlock>
  </contentBlock>
  <contentBlock ix="1525">
    <textBlock ix="0">Mom. 1 (beslutet att införa ett räntelånesystem)</textBlock>
  </contentBlock>
  <contentBlock ix="1526">
    <textBlock ix="0">Utskottets hemställan bifölls med 183 röster mot</textBlock>
    <textBlock ix="1">134 för reservation 1 av Agne Hansson m.fl. i motsvarande del.</textBlock>
  </contentBlock>
  <contentBlock ix="1527">
    <textBlock ix="0">Mom. 5 (statlig prisgaranti)</textBlock>
  </contentBlock>
  <contentBlock ix="1528">
    <textBlock ix="0">Utskottets hemställan bifölls med 229 röster mot 20</textBlock>
    <textBlock ix="1">för reservation 4 av Kjell Dahlström. 68 ledamöter avstod från att rösta.</textBlock>
  </contentBlock>
  <contentBlock ix="1529">
    <textBlock ix="0">Mom. 8 (övergångsregler m.m. avseende förvärvslångivningen)</textBlock>
  </contentBlock>
  <contentBlock ix="1530">
    <textBlock ix="0">Utskottets hemställan bifölls med 227 röster mot 90</textBlock>
    <textBlock ix="1">för reservation 8 av Agne Hansson m.fl. 1 ledamot avstod från att rösta.</textBlock>
  </contentBlock>
  <contentBlock ix="1531">
    <textBlock ix="0">Mom. 11 (räntebidrag vid ny- och ombyggnad år</textBlock>
    <textBlock ix="1">1992)</textBlock>
  </contentBlock>
  <contentBlock ix="1532">
    <textBlock ix="0">Först biträddes reservation 12 av Bertil</textBlock>
    <textBlock ix="1">Danielsson m.fl. med 62 röster mot 19 för reservation 13 av Jan Strömdahl. 238 ledamöter avstod från att rösta.</textBlock>
  </contentBlock>
  <contentBlock ix="1533">
    <textBlock ix="0">Härefter bifölls utskottets hemställan med 239</textBlock>
    <textBlock ix="1">röster mot 61 för reservation 12 av Bertil</textBlock>
    <textBlock ix="2">Danielsson m.fl. 19 ledamöter avstod från att rösta.</textBlock>
  </contentBlock>
  <contentBlock ix="1534">
    <textBlock ix="0">Övriga moment</textBlock>
  </contentBlock>
  <contentBlock ix="1535">
    <textBlock ix="0">Utskottets hemställan bifölls.</textBlock>
  </contentBlock>
  <contentBlock ix="1536">
    <textBlock ix="0">Bostadsutskottets betänkande BoU21</textBlock>
  </contentBlock>
  <contentBlock ix="1537">
    <textBlock ix="0">Utskottets hemställan bifölls.</textBlock>
  </contentBlock>
  <contentBlock ix="1538">
    <textBlock ix="0">Bostadsutskottets betänkande BoU22</textBlock>
  </contentBlock>
  <contentBlock ix="1539">
    <textBlock ix="0">Utskottets hemställan bifölls.</textBlock>
  </contentBlock>
  <contentBlock ix="1540">
    <textBlock ix="0">Beslut om samlad votering</textBlock>
  </contentBlock>
  <contentBlock ix="1541">
    <textBlock ix="0">Beträffande de på föredragningslistan närmast upptagna ärendena, näringsutskottets betänkanden NU43 och NU44 samt socialutskottets betänkande SoU25, beslöt kammaren på förslag av talmannen att de skulle företas till avgörande i ett sammanhang sedan debatten i dessa ärenden avslutats.</textBlock>
  </contentBlock>
  <contentBlock ix="1542"/>
  <contentBlock ix="1543">
    <textBlock ix="0">p</textBlock>
  </contentBlock>
  <contentBlock ix="1544">
    <textBlock ix="0">9 § Allmänna pensionsfonden</textBlock>
  </contentBlock>
  <contentBlock ix="1545">
    <textBlock ix="0">Föredrogs</textBlock>
  </contentBlock>
  <contentBlock ix="1546">
    <textBlock ix="0">näringsutskottets betänkande</textBlock>
  </contentBlock>
  <contentBlock ix="1547">
    <textBlock ix="0">1990/91:NU43 Allmänna pensionsfonden (prop.</textBlock>
    <textBlock ix="1">1990/91:164).</textBlock>
  </contentBlock>
  <contentBlock ix="1548">
    <textBlock ix="0">Kammaren biföll talmannens förslag att näringsutskottets betänkande NU43 skulle avgöras efter endast en bordläggning.</textBlock>
  </contentBlock>
  <contentBlock ix="1549">
    <textBlock ix="0">Anf. 126 KARIN FALKMER (m):</textBlock>
  </contentBlock>
  <contentBlock ix="1550">
    <textBlock ix="0">Herr talman! Den oinvigde som får detta lilla tunna betänkande med sin oansenliga rubrik i sin hand anar föga av det försåtliga som detta betänkande döljer. Det som döljer sig bakom den oansenliga rubriken Allmänna pensionsfonden kan vid närmare dissekering i korthet sammanfattas så här:</textBlock>
  </contentBlock>
  <contentBlock ix="1551">
    <textBlock ix="0">-- Socialdemokraterna är i grunden ett socialistiskt parti.</textBlock>
  </contentBlock>
  <contentBlock ix="1552">
    <textBlock ix="0">--  Socialdemokraterna är gårdagens parti.</textBlock>
  </contentBlock>
  <contentBlock ix="1553">
    <textBlock ix="0">--  Socialdemokraterna är de brutna löftenas parti.</textBlock>
  </contentBlock>
  <contentBlock ix="1554">
    <textBlock ix="0">Att Sveriges riksdag har socialistisk majoritet är numera allmänt känt. Så kan vi också konstatera att det är kommunisterna som står bakom majoritetstexten i betänkandet. Regeringens ursprungliga förslag om ändrade placeringsregler för AP-fonden har omformats helt enligt riktlinjerna i en motion av vänsterpartiet. När det gäller AP-fondsfrågan visar socialdemokraterna sitt rätta ansikte och går hand i hand med kommunisterna.</textBlock>
  </contentBlock>
  <contentBlock ix="1555">
    <textBlock ix="0">Moderata samlingspartiet, folkpartiet och centern tar i en gemensam motion avstånd från regeringens propåer, eftersom det i förlängningen handlar om förpostfäktningar inför socialdemokraternas planer att använda AP-fonderna som verktyg för att fortsätta och utvidga fondsocialiseringssträvandena.</textBlock>
  </contentBlock>
  <contentBlock ix="1556">
    <textBlock ix="0">Det som ligger runt hörnet är förslaget om att slå samman AP-fonderna och löntagarfonderna och inrätta fem nya, stora pensionsfonder under facklig och politisk ledning. Dessa superfonder skall med hundratals miljarder kronor kunna köpa in sig i det svenska näringslivet. Detta, mina vänner, är socialism.</textBlock>
  </contentBlock>
  <contentBlock ix="1557">
    <textBlock ix="0">Fagert tal om att trygga pensionerna används som argument. I själva verket fungerar det så att regeringens socialiseringsambitioner är ett direkt hot mot pensionerna.</textBlock>
  </contentBlock>
  <contentBlock ix="1558">
    <textBlock ix="0">Genom sin socialiseringsiver visar socialdemokraterna att de är gårdagens parti.</textBlock>
    <textBlock ix="1">Samtidigt som en privatiseringsvåg i marknadsekonomins tecken sveper över vår omvärld, fortsätter de svenska socialdemokraterna sina envetna ansträngningar att öka det statliga ägandet i det svenska näringslivet.</textBlock>
  </contentBlock>
  <contentBlock ix="1559">
    <textBlock ix="0">Den socialistiska drömmen om planmässig hushållning under medborgarnas kontroll och kollektivt kapital går sedan länge som en röd tråd genom den röda rörelsens agerande.</textBlock>
  </contentBlock>
  <contentBlock ix="1560">
    <textBlock ix="0">Att socialdemokratiska löften inte går att lita på är numera, inte minst efter alla brutna vallöften från förra valrörelsen, väl känt.</textBlock>
  </contentBlock>
  <contentBlock ix="1561">
    <textBlock ix="0">När ATP-systemet med dess stora fondsystem beslutades lovade dåvarande statsministern Tage</textBlock>
    <textBlock ix="1">Erlander att fonderna inte skulle användas för att köpa upp företag i näringslivet. Genom bildandet av fjärde AP-fonden 1973 sveks det löftet.</textBlock>
  </contentBlock>
  <contentBlock ix="1562">
    <textBlock ix="0">De fem löntagarfonderna baxades fram trots massivt motstånd från det svenska folket. När löntagarfonderna behandlades i riksdagen i december 1983 lovade dåvarande statsministern</textBlock>
    <textBlock ix="1">Olof Palme att inga fler socialiseringssteg skulle tas.</textBlock>
    <textBlock ix="2">Genom tillkomsten av den femte AP-fonden sveks det löftet.</textBlock>
  </contentBlock>
  <contentBlock ix="1563">
    <textBlock ix="0">Efter det tycks det vara fritt fram att svika forna statsministerlöften. Socialisterna i riksdagen genomdrev socialiseringsinnovationen med de fem eller sex regionala riskkapitalbolagen, som via aktieköp med fondkapital kommer att föra in det statliga ägandet i de svenska småföretagen.</textBlock>
  </contentBlock>
  <contentBlock ix="1564">
    <textBlock ix="0">När det gäller socialism finns det ingen hejd på kreativiteten hos regeringspartiet. Nu tar man</textBlock>
    <textBlock ix="1">ATP-systemets bräcklighet som förevändning för att genomföra pensionssocialismen.</textBlock>
  </contentBlock>
  <contentBlock ix="1565">
    <textBlock ix="0">Om det svenska näringslivet socialiseras genom att det köps upp av AP-fondmedel kan morgondagens pensionärer leva tryggt på aktieavkastningen -- det säger man. Men det svepskälet håller inte. Effekten blir i stället den omvända.</textBlock>
  </contentBlock>
  <contentBlock ix="1566">
    <textBlock ix="0">ATP systemet är ett fördelningssystem där utgående pensioner betalas med samma års pensionsinbetalningsavgifter. AP-fonden fungerar bara som en buffert. Pensionssystemets stabilitet är beroende av den årliga tillväxten -- inte av fondkapitalet. Det är i själva verket näringslivets konkurrenskraft som skapar förutsättningarna för den tillväxt som varje år krävs för att klara pensionsutbetalningarna. Den anmärkningsvärt låga tillväxt som Sverige har haft de senaste åren gör att ATP-systemet är i gungning.</textBlock>
  </contentBlock>
  <contentBlock ix="1567">
    <textBlock ix="0">Socialdemokraterna har skulden för detta. De har försämrat villkoren för de svenska företagen.</textBlock>
    <textBlock ix="1">Högskattepolitiken har gjort det mindre intressant för svenska och utländska företag att investera i vårt land.</textBlock>
  </contentBlock>
  <contentBlock ix="1568">
    <textBlock ix="0">Löntagarfonder och nya förslag om socialisering i</textBlock>
    <textBlock ix="1">AP-fondskepnad påverkar också det svenska investeringsklimatet negativt. I stället för att rädda pensionerna utgör socialiseringsidéerna därmed ett direkt hot mot pensionssystemets stabilitet.</textBlock>
  </contentBlock>
  <contentBlock ix="1569">
    <textBlock ix="0">Socialdemokraternas socialiseringsambitioner står i stark kontrast mot de borgerliga partiernas många förslag om bättre villkor för de svenska företagen.</textBlock>
    <textBlock ix="1">Om vi skall klara välfärden och pensionsåtgandena i framtiden behöver Sverige konkurrenskraftiga, fria företag.</textBlock>
  </contentBlock>
  <contentBlock ix="1570">
    <textBlock ix="0">Det är hög tid -- och helt nödvändigt -- att investeringsklimatet i vårt land förbättras så att tillväxtkurvan kan vända uppåt igen.</textBlock>
    <textBlock ix="1">Löntagarfonderna, den femte AP-fonden och nya socialistiska förslag om att öka det kollektiva kapitalet med hjälp av AP-fonderna kommer -- om väljarna vill det -- att avvecklas till förmån för ett spritt enskilt ägande efter valet. Vid borgerlig valseger sätter vi definitivt punkt för fondsocialismen.</textBlock>
  </contentBlock>
  <contentBlock ix="1571">
    <textBlock ix="0">Herr talman! Jag yrkar bifall till reservation 1, och jag stödjer även reservation 2.</textBlock>
  </contentBlock>
  <contentBlock ix="1572">
    <textBlock ix="0">Anf. 127 KJELL ERICSSON (c):</textBlock>
  </contentBlock>
  <contentBlock ix="1573">
    <textBlock ix="0">Herr talman! Arbetsläget här i kammaren är ansträngt. Jag skall i varje fall försöka göra mitt anförande kortare än den tid som jag har anmält.</textBlock>
    <textBlock ix="1">Jag kan instämma i mycket av det som föregående talare sade om detta betänkande.</textBlock>
  </contentBlock>
  <contentBlock ix="1574">
    <textBlock ix="0">Betänkandet behandlar AP-fondernas placeringsmöjligheter och förändringar när det gäller placeringsmöjligheterna. Vi i de borgerliga partierna motsätter oss detta bestämt. Det är helt uppenbart att regeringen här vill öppna nya möjligheter för en betydande omstrukturering av hela AP-fondsystemet. Vi anser inte att pensionerna tryggas med ett förfarande med utökade placeringsmöjligheter. Det tryggas med en god tillväxt i produktionen. Från de borgerliga partiernas sida har vi hela tiden motsatt oss löntagarfonder. Vi har också år efter år föreslagit att de skall avvecklas, och det gör vi också nu. Det finns ingen anledning att ändra placeringsreglerna för löntagarfondstyrelserna.</textBlock>
  </contentBlock>
  <contentBlock ix="1575">
    <textBlock ix="0">Det finns alltså en rad skäl att gå emot förslaget till utvidgade placeringsbefogenheter för AP-fonden.</textBlock>
    <textBlock ix="1">Som jag tidigare sade tryggas inte pensionerna med avkastning från AP-fonden. De tryggas bäst genom en utveckling av svensk ekonomi som leder till en god lönsamhet. Allt detta är beroende av en god tillväxt av vår produktion. Vi måste då ha en mångfald av vitala företag, både privata och kooperativa. Detta förslag leder egentligen till ett icke oväsentligt förstatligande av svenskt näringsliv. Det motverkar i sin tur den ekonomiska politik som är grunden för ett hållbart pensionssystem.</textBlock>
  </contentBlock>
  <contentBlock ix="1576">
    <textBlock ix="0">Detta förslag leder också till ett utökat institutionellt ägande i näringslivet. Det leder till maktkoncentration och ett utökat offentligt sparande. Detta är raka motsatsen till vad vi i centern eftersträvar med vår politik, nämligen ett mer decentraliserat och personligt ägande och ett ökat hushållssparande. Vi har redan i dag egentligen för få aktörer på aktiemarknaden. Detta leder också till ineffektivitet på denna marknad.</textBlock>
    <textBlock ix="1">Med regeringsförslaget kommer dessa problem att öka. Vi menar därför att regeringens argument, att placeringsrätt för AP-fonden skulle öka kapitalmarknadens effektivitet, är helt fel.</textBlock>
  </contentBlock>
  <contentBlock ix="1577">
    <textBlock ix="0">Vi har tidigare sett hur löntagarfonderna fungerar.</textBlock>
    <textBlock ix="1">De har framför allt finansierats med vinstmedel från företagen. Det är vinster som företagen själva hade kunnat använda för finansieringar av framtidssatsningar i de egna företagen. I stället har dessa medel samlats upp i kollektiva fonder. Även regionalpolitiskt har fonderna haft en negativ effekt, eftersom dessa medel har tagits från företag i regionalpolitiskt prioriterade områden. De medel som har satsats som riskkapital i dessa områden har varit försumbara. Dessa vackra ord t.ex. om att löntagarfonderna skulle bidra till riskkapital ute i glesbygderna har bara varit vackra ord -- ingenting annat.</textBlock>
  </contentBlock>
  <contentBlock ix="1578">
    <textBlock ix="0">Vi anser att regeringens förslag till ändring av reglementet för allmänna pensionsfonderna är fel.</textBlock>
    <textBlock ix="1">Det leder i praktiken till en socialisering av svenskt näringsliv. Det stärker också maktkoncentrationen, vilket vi anser vara helt fel väg att gå. Vi vill i stället sprida ägandet på många aktörer och ägare så att vi får ett fritt och vitalt näringsliv.</textBlock>
  </contentBlock>
  <contentBlock ix="1579">
    <textBlock ix="0">Det finns två borgerliga reservationer till betänkandet. Också jag yrkar bifall till reservation</textBlock>
    <textBlock ix="1">1, och jag stödjer reservation 2. I reservation 1</textBlock>
    <textBlock ix="2">säger vi nej till förslaget att medge rätt för fondstyrelser att handla med optioner, terminer m.m. Vi säger också nej till utsträckt tid för fondstyrelsens redovisning och granskning.</textBlock>
  </contentBlock>
  <contentBlock ix="1580">
    <textBlock ix="0">Vi menar att det är viktigt att riksdagen tar ställning till ett genomgripande förslag som innebär att man stoppar regeringens planer -- dels på att ha fonderna som en buffert i ATP-systemet, dels på att kunna utnyttja fondstyrelserna som ett instrument i en statlig styrning av näringslivet.</textBlock>
  </contentBlock>
  <contentBlock ix="1581">
    <textBlock ix="0">Anf. 128 LARS BÄCKSTRÖM (v):</textBlock>
  </contentBlock>
  <contentBlock ix="1582">
    <textBlock ix="0">Herr talman! Jag har fått överta detta ärende av</textBlock>
    <textBlock ix="1">Rolf L Nilson, som är förhindrad att delta i debatten. Jag har dock tidigare deltagit i liknande debatter. Nyligen var det en interpellationsdebatt med företrädare för regeringen -- Erik Åsbrink --</textBlock>
    <textBlock ix="2">och samtliga riksdagspartier. Det finns då kanske ingen anledning att ta upp alla dessa trådar igen --</textBlock>
    <textBlock ix="3">oavsett om de var röda, blåa eller gröna. Vi kommer säkerligen att återkomma till dessa frågor.</textBlock>
  </contentBlock>
  <contentBlock ix="1583">
    <textBlock ix="0">Karin Falkmer har redogjort och hävdat att detta betänkande till stor del är i linje med vänsterpartiets ståndpunkter. Mot denna redovisning har jag inget att anföra -- jag delar den uppfattningen. Jag är glad över att vänsterpartiet och socialdemokraterna har kunnat nå denna enighet. Det finns dock punkter där vi inte är nöjda. Vi har också en reservation från vänsterpartiets sida.</textBlock>
  </contentBlock>
  <contentBlock ix="1584">
    <textBlock ix="0">Herr talman! Jag vill yrka bifall till reservation 3</textBlock>
    <textBlock ix="1">mom. 4. Enigheten är alltså inte total.</textBlock>
  </contentBlock>
  <contentBlock ix="1585">
    <textBlock ix="0">I reservation 4 vill vi ta upp det som Kjell Ericsson var inne på när han påtalade att löntagarfonderna inte har fått en tillräcklig regionalpolitisk betydelse. Där delar vi Kjell Ericssons ståndpunkt.</textBlock>
    <textBlock ix="1">Det är just därför som vi har gjort denna reservation. Genom att stödja denna reservation kan det som fungerar tämligen bra bli mycket bättre.</textBlock>
  </contentBlock>
  <contentBlock ix="1586">
    <textBlock ix="0">AP-fondsystemet fungerar tämligen väl. Vi skall inte ha en alltför lång debatt här, men i tidigare anföranden har det framställts att AP-</textBlock>
    <textBlock ix="1">fondsystemen skulle vara något slags hot mot svenskt näringsliv. Fakta säger det motsatta. Man vill göra gällande att sparande i samhällsekonomin skulle gå ned genom att vi byggde upp ett starkt samhälleligt pensionsskydd. Men genom att bygga upp AP-fonderna tryggade vi ett samhälleligt sparande. Detta sparande möjliggjorde byggnation och industriella satsningar. Det har inte varit något hot för svenskt näringsliv eller till skada för det --</textBlock>
    <textBlock ix="2">det har varit till gagn för det.</textBlock>
  </contentBlock>
  <contentBlock ix="1587">
    <textBlock ix="0">Det är i och för sig riktigt att löpande pensioner betalas av löpande års produktion, men varje samhälle behöver ett sparande. Det kan ske offentligt eller privat, men det offentliga sparandet är fördelningspolitiskt bättre. Det kan naturligtvis inte ersätta allt privat sparande. Men det privata sparandet är inte på nedgång -- tvärtom. Det är just nu på uppgång.</textBlock>
  </contentBlock>
  <contentBlock ix="1588">
    <textBlock ix="0">Jag tycker därför att de farhågorna är överdrivna.</textBlock>
  </contentBlock>
  <contentBlock ix="1589">
    <textBlock ix="0">Vi behöver ett offentligt sparande. Genom detta har vi också en kontroll på att det verkligen är fråga om ett sparande. Om vi bara skapar ett utrymme, en potential för privat sparande, kan det också ledas ut i en snabb konsumtion och leda till problem med bytesbalansen. Den avvägning vi har i dag är tämligen balanserad.</textBlock>
  </contentBlock>
  <contentBlock ix="1590">
    <textBlock ix="0">Jag tror att vi kan se fram emot kommande debatter i den här frågan. Vänsterpartiet står starkt i den här frågan.</textBlock>
  </contentBlock>
  <contentBlock ix="1591">
    <textBlock ix="0">Man säger att detta är en fråga om socialisering. Jag funderar då på om moderaterna och andra borgerliga partier har uppfattningen att AP-</textBlock>
    <textBlock ix="1">fonderna juridiskt sett tillhör staten. Är det på det viset, är det enligt min uppfattning någon form av innovation man börjar driva. De borgerliga partierna socialiserar alltså helt plötsligt AP-</textBlock>
    <textBlock ix="2">fonderna och förstatligar dem med sin retorik.</textBlock>
    <textBlock ix="3">Detta är en mycket egenartad linje man börjar föra fram. Jag tror att vi kommer att få möjlighet att återkomma till den här frågan i många fler debatter.</textBlock>
  </contentBlock>
  <contentBlock ix="1592">
    <textBlock ix="0">Anf. 129 KJELL ERICSSON (c) replik:</textBlock>
  </contentBlock>
  <contentBlock ix="1593">
    <textBlock ix="0">Herr talman! Det är här fråga om kända ställningstaganden. Argumentet i fråga om löntagarfonderna, att pengarna skulle användas till regionalpolitiska satsningar, var en ren skenmanöver. Detta har inte blivit av. Vi vill inte ha några löntagarfonder, utan vi vill att företagarna själva skall ha sina pengar. Att satsa och investera i bra och vitala företag både här i tätorterna och på övriga ställen i vårt land skapar gynnsamma förutsättningar för företagsklimatet i Sverige, och det är också det bästa vi kan göra för vårt näringsliv.</textBlock>
  </contentBlock>
  <contentBlock ix="1594">
    <textBlock ix="0">Sedan till frågan om socialisering. Det är inte bra att staten via fonder skall styra det svenska näringslivet. Detta leder till maktkoncentration. Vi vill sprida ägandet på många aktörer på den svenska marknaden.</textBlock>
  </contentBlock>
  <contentBlock ix="1595">
    <textBlock ix="0">Anf. 130 LARS BÄCKSTRÖM (v) replik:</textBlock>
  </contentBlock>
  <contentBlock ix="1596">
    <textBlock ix="0">Herr talman! Visst är det bra att det inte är fråga om maktdominans. Problemet i det svenska näringslivet är inte att staten är en dominerande ägare och en dominerande kontrollant, utan det är helt andra grupper som är dominerande aktörer och kan styra näringslivet.</textBlock>
  </contentBlock>
  <contentBlock ix="1597">
    <textBlock ix="0">Jag kan försäkra Kjell Ericsson att det i min hemregion Bohuslän finns gott om småföretag som gärna såge att AP-fonder eller löntagarfonder förstärkte riskkapitalet i många småföretag i den regionen. Jag kan försäkra Kjell Ericsson om att jag har hört och läst att många småföretag gärna ser att kollektiva fonder går in och förstärker t.o.m. vissa större bolags riskkapital. I det praktiska livet tycks man alltså inte vara så rädd för dessa medel. Det är väl som man sade i det gamla Rom: Pengar luktar inte.</textBlock>
  </contentBlock>
  <contentBlock ix="1598">
    <textBlock ix="0">Anf. 131 LARS NORBERG (mp):</textBlock>
  </contentBlock>
  <contentBlock ix="1599">
    <textBlock ix="0">Herr talman! Att regeringen har belastat riksdagen med detta ärende i sista stund under riksmötet, samtidigt som man bebådar att man skall komma tillbaka med ett mer omfattande förslag i höst, kunde bli föremål för åtskilliga kannstöperier, exempelvis i fråga om hur stora utsikterna är att detta förslag kommer.</textBlock>
  </contentBlock>
  <contentBlock ix="1600">
    <textBlock ix="0">Eftersom ärendet nu ligger på riksdagens bord måste det tyvärr också behandlas. Miljöpartiets reaktion var: Varför nu detta? AP-fondernas framtid är för viktig för att plottras sönder med små delbeslut. Därför yrkar vi avslag på propositionen.</textBlock>
    <textBlock ix="1">Jag står bakom reservation nr 1, till vilken jag yrkar bifall, även om jag menar att de borgerliga i sitt ordval i någon mån föregriper den översyn av AP-</textBlock>
    <textBlock ix="2">fonderna som med all säkerhet behöver ske.</textBlock>
  </contentBlock>
  <contentBlock ix="1601">
    <textBlock ix="0">Beträffande löntagarfonderna hoppas jag att alla har klart för sig var miljöpartiet står. Vi vill avskaffa dem och i stället använda pengarna till lokala närfonder och därigenom skapa möjligheter för en bättre regionalpolitik. Detta har vi talat om många gångar förut i denna kammare.</textBlock>
  </contentBlock>
  <contentBlock ix="1602">
    <textBlock ix="0">Jag håller med de borgerliga om att AP-fonderna inte får användas som ett maktinstrument i den politiska majoritetens hand. Föreliggande regeringsförslag kan väl knappast leda särskilt långt i den riktningen, eftersom det handlar om relativt marginella placeringar i form av optioner, terminer och utländska aktier. Men de borgerliga partiernas uppfattning är naturligtvis riktig -- AP-fonderna skall vara till för att garantera pensionärernas intressen på bästa sätt och ingenting annat. I det intresset kan naturligtvis ligga att fonderna skall investera i aktier. Jag vill gärna hänvisa till en alldeles nyutkommen artikel i Ekonomisk debatt, nr 3/91. Artikelns rubrik är Bör pensionssparande ske i aktier?, och den är skriven av forskarna</textBlock>
    <textBlock ix="1">Frennberg och Hansson. Nog skulle det finnas möjligheter att koppla loss fondförvaltningen från den politiska majoriteten genom att delegera styrelsevalet i AP-fonderna till intressenter fria från dagspolitiken. Dessa fonder borde kunna hanteras på ett liknande sätt som Skandias och Trygg Hansas fonder.</textBlock>
  </contentBlock>
  <contentBlock ix="1603">
    <textBlock ix="0">ATP-pensionärerna, till vilka jag själv räknar mig, har naturligtvis intresse av att AP-fonderna förvaltas på ett lika effektivt sätt som de privata pensionsbolagens fonder.</textBlock>
  </contentBlock>
  <contentBlock ix="1604">
    <textBlock ix="0">De detaljförslag som framförs i dag bör däremot enligt min mening helt avvisas. De kan knappast på något väsentligt sätt förbättra fondernas lönsamhet. Jag är övertygad om att handeln med optioner, terminer och utländska aktier är någonting som majoriteten av de svenska ATP-</textBlock>
    <textBlock ix="1">pensionärerna med viss rätt upplever som onödigt riskfylld. Redan av det skälet bör därför förslaget avvisas.</textBlock>
  </contentBlock>
  <contentBlock ix="1605">
    <textBlock ix="0">Om jag känner pensionärerna rätt är de inte intresserade av spekulativa investeringar, men de ser kanske gärna att AP-pengarna investeras i svenska verksamheter, som långsiktigt bygger upp svenskt fastighetsbestånd och svensk industri.</textBlock>
  </contentBlock>
  <contentBlock ix="1606">
    <textBlock ix="0">Herr talman! Jag yrkar bifall till reservation nr 1.</textBlock>
  </contentBlock>
  <contentBlock ix="1607"/>
  <contentBlock ix="1608">
    <textBlock ix="0">Anf. 132 BJÖRN KAALING (s):</textBlock>
  </contentBlock>
  <contentBlock ix="1609">
    <textBlock ix="0">Herr talman! Låt mig börja med att upplysa Karin</textBlock>
    <textBlock ix="1">Falkmer om att det hon kallade gårdagens parti --</textBlock>
    <textBlock ix="2">socialdemokraterna -- bara för några timmar sedan slog ut det hon logiskt borde kalla framtidens politiska konstellation i fotboll med 5--2. Jag vill nämna det bara som en upplysning.</textBlock>
  </contentBlock>
  <contentBlock ix="1610">
    <textBlock ix="0">I näringsutskottets betänkande 43 behandlas ett förslag från regeringen om vissa ändringar i allmänna pensionsfondens reglemente. En majoritet i näringsutskottet ställer sig bakom två av fyra föreslagna förändringar.</textBlock>
  </contentBlock>
  <contentBlock ix="1611">
    <textBlock ix="0">Regeringen föreslår att de fem löntagarfondstyrelserna skall få viss rätt att köpa utländska aktier och att löntagarfondstyrelserna samt fjärde och femte AP-fonden skall få möjlighet att placera en del av sina medel i räntebärande värdepapper som är utställt i utländsk valuta. Men i fråga om dessa båda förslag har det tyvärr inte varit möjligt att nå någon majoritet i utskottet.</textBlock>
  </contentBlock>
  <contentBlock ix="1612">
    <textBlock ix="0">Regeringen har aviserat ett förslag med mer genomgripande förändringar av AP-fondsystemets organisation och placeringsbestämmelser. Detta förslag avses läggas fram under hösten. Med hänvisning till detta har utskottet tänkt sig att de två kvarvarande frågorna får behandlas i samband med förslaget om en mer genomgripande förändring.</textBlock>
  </contentBlock>
  <contentBlock ix="1613">
    <textBlock ix="0">I betänkandet behandlas motioner som väckts med anledning av propositionen och under den allmänna motionstiden och som tar upp frågor av regional karaktär. Jag vill i detta sammanhang vända mig till Kjell Ericsson, som säger att jag försöker antyda att löntagarfonderna skulle ha någon form av regionalpolitisk uppgift. Det har aldrig varit avsikten med löntagarfonderna att de skulle ha en regionalpolitisk uppgift. Det var heller aldrig någon målsättning.</textBlock>
  </contentBlock>
  <contentBlock ix="1614">
    <textBlock ix="0">När det gäller detta och det som framställs av vänsterpartiet i motioner om att man skulle rikta in löntagarfonderna på en satsning på vissa branscher'</textBlock>
    <textBlock ix="1">menar utskottets majoritet att frågorna, om de skall tas upp, hör hemma i den mer genomgripande översynen av AP-fondssystemet.</textBlock>
  </contentBlock>
  <contentBlock ix="1615">
    <textBlock ix="0">I diskussionerna om löntagarfonderna är det bara att konstatera att argumenten känns igen. De fanns i slutet av 1970-talet, i början på 1980-talet och under hela 1980-talet.</textBlock>
  </contentBlock>
  <contentBlock ix="1616">
    <textBlock ix="0">Jag kan inte låta bli att vända mig till Karin Falkmer och med viss förvåning säga att jag inte förstår hur moderaterna som satt med i borgerliga regeringar under 1970-talet och början av 1980-talet, med den inställning som Karin Falkmer ger uttryck för, kunde vara med och anslå pengar till femte AP-</textBlock>
    <textBlock ix="1">fonden. Hur kunde ni med ekonomiminister Gösta</textBlock>
    <textBlock ix="2">Bohman vara med och anslå pengar till femte AP-</textBlock>
    <textBlock ix="3">fonden, som har precis samma reglemente som fjärde AP-fonden? Fjärde AP-fonden anses vara fondsocialisering, men femte AP-fonden går det att anslå pengar till om man sitter i majoritet i riksdagen. Det går inte ihop.</textBlock>
  </contentBlock>
  <contentBlock ix="1617">
    <textBlock ix="0">Vi får därför se hur det blir om olyckan skulle vara framme och det blir en borgerlig valseger. Ni har haft möjlighet att avskaffa fjärde AP-fonden tidigare utan att ha gjort det. Jag tvivlar på att ni har kraft att avskaffa löntagarfondssystemet. Jag hoppas att det aldrig behöver bli aktuellt.</textBlock>
  </contentBlock>
  <contentBlock ix="1618">
    <textBlock ix="0">Herr talman! Jag yrkar bifall till hemställan i näringsutskottets betänkande nr 43.</textBlock>
  </contentBlock>
  <contentBlock ix="1619">
    <textBlock ix="0">Anf. 133 HADAR CARS (fp):</textBlock>
  </contentBlock>
  <contentBlock ix="1620">
    <textBlock ix="0">Herr talman! Utvecklingen i länder som har drivit socialismen till sin spets tyder inte på att man genom en socialistisk ekonomi kan skapa trygghet och välfärd för medborgarna. All erfarenhet visar tvärtom att sådan trygghet och sådant välstånd bara kan skapas i samhällen baserade på marknadsekonomi.</textBlock>
  </contentBlock>
  <contentBlock ix="1621">
    <textBlock ix="0">Det här betänkandet är ett uttryck för en vilja att ta steg i riktning mot ökade socialistiska inslag i den svenska ekonomin, och därför går folkpartiet kraftigt emot det.</textBlock>
  </contentBlock>
  <contentBlock ix="1622">
    <textBlock ix="0">Anf. 134 KARIN FALKMER (m):</textBlock>
  </contentBlock>
  <contentBlock ix="1623">
    <textBlock ix="0">Herr talman! Jag skall börja med att gratulera</textBlock>
    <textBlock ix="1">Björn Kaaling till segern i fotboll mellan socialdemokraterna och oppositionen. Den segern unnar jag er.</textBlock>
  </contentBlock>
  <contentBlock ix="1624">
    <textBlock ix="0">När det gäller AP-fonden tycker jag att socialdemokraterna smyger litet grand i buskarna.</textBlock>
    <textBlock ix="1">Det finns inte bara en AP-fond. Det rör sig i själva verket om första till tredje AP-fonden som är kopplade till ATP-systemet, fjärde och femte AP-</textBlock>
    <textBlock ix="2">fonden som köper upp aktier i svenska näringslivet och de fem löntagarfonderna. Björn Kaaling behöver inte tvivla på vilka åtgärder en eventuell borgerlig regering kommer att vidta när det gäller denna löntagarfondssocialism. Den är diskuterad och väl känd vid det här laget.</textBlock>
  </contentBlock>
  <contentBlock ix="1625">
    <textBlock ix="0">Nu är det däremot mycket viktigt att vi sätter stopp för de nya tankegångarna om de nya fem superfonderna som skall förfoga över ungefär 500</textBlock>
    <textBlock ix="1">miljarder krono, varav det skall vara tillåtet att köpa aktier för 60 %. Det gäller 300 miljarder kronor. Det samlade börsvärdet i dag är 600</textBlock>
    <textBlock ix="2">miljarder kronor. Det svenska folket står i årets val inför en gigantisk socialiseringsrisk. Det tycker jag skall komma fram tydligt och inte döljas i ett sådant här oansenligt litet betänkande om AP-fonden.</textBlock>
  </contentBlock>
  <contentBlock ix="1626">
    <textBlock ix="0">Anf. 135 KJELL ERICSSON (c):</textBlock>
  </contentBlock>
  <contentBlock ix="1627">
    <textBlock ix="0">Herr talman! Jag vill också gratulera Björn Kaaling till segern i fotboll. Av tradition brukar ni vinna den här matchen, men vi kanske kan stärka musklerna till ett annat år och försöka få revansch.</textBlock>
  </contentBlock>
  <contentBlock ix="1628">
    <textBlock ix="0">Löften och målsättningar kanske bara är tomma ord när man talar om löntagarfonderna, det vet jag inget om. Från ledande håll bland socialdemokraterna har man i alla fall talat om att det här skulle vara ett sätt att få ut riskkapital till olika områden som är regionalpolitiskt prioriterade. Så har emellertid skett i mycket liten omfattning. Dessa fonder har inte heller någon uppgift att fylla. Precis som Karin Falkmer har sagt vill vi avskaffa dem så fort som möjligt.</textBlock>
  </contentBlock>
  <contentBlock ix="1629">
    <textBlock ix="0">Superfonderna är gigantiska, och det blir fråga om en stor maktkoncentration som den svenska staten kan utöva på näringslivet. Det är inte bra. Får man i stället många aktörer, ett spritt ägande och ett enskilt ägande i vårt näringsliv förstärks det och blir mycket mera vitaliserat än vad det är i dag.</textBlock>
  </contentBlock>
  <contentBlock ix="1630">
    <textBlock ix="0">Vi hade en diskussion här i kammaren bara för någon vecka sedan om privatisering av statliga företag. Våra ställningstaganden är således mycket kända, och vi kanske inte behöver öda mera tid på detta i kväll. Vi får återkomma litet längre fram.</textBlock>
  </contentBlock>
  <contentBlock ix="1631">
    <textBlock ix="0">Anf. 136 LARS NORBERG (mp):</textBlock>
  </contentBlock>
  <contentBlock ix="1632">
    <textBlock ix="0">Herr talman! Jag var inte beredd på att gå in i någon stor AP-fondsdiskussion, och jag tycker inte att detta betänkande motiverar det. Vi kan spara detta till valrörelsen och diskutera i valdebatterna.</textBlock>
  </contentBlock>
  <contentBlock ix="1633">
    <textBlock ix="0">Men jag skulle vilja höra från Björn Kaaling vilket intresse regeringen tror föreligger bland pensionärerna för att AP-fonderna skall få tillfälle att handla med terminer och optioner, som egentligen är den enda praktiska förändring som kommer att ske. Tror Björn Kaaling och har han något underlag för att pensionärerna tycker att det är en önskvärd reform?</textBlock>
  </contentBlock>
  <contentBlock ix="1634">
    <textBlock ix="0">Anf. 137 BJÖRN KAALING (s):</textBlock>
  </contentBlock>
  <contentBlock ix="1635">
    <textBlock ix="0">Herr talman! Till Karin Falkmer vill jag bara säga att det betänkande vi nu behandlar inte gäller det som Karin Falkmer vill beteckna som superfonder.</textBlock>
    <textBlock ix="1">Det är, som Lars Norberg säger, fråga om en ganska liten justering av AP-fondernas verksamhet. Tyvärr har vi inte fått majoritet i utskottet för hela den linje som regeringen har föreslagit. Det hade varit bra om vi hade fått det. Jag vill bara påminna Karin</textBlock>
    <textBlock ix="2">Falkmer om att det inte handlar om några större förändringar.</textBlock>
  </contentBlock>
  <contentBlock ix="1636">
    <textBlock ix="0">I miljöpartiets reservation gör man sig till tolk för löntagarna och pensionärerna. Jag vet inte varför</textBlock>
    <textBlock ix="1">Lars Norberg anser sig kunna företräda löntagarna när han säger att de inte är intresserade av att deras gemensamma pensionssparande satsas i utlandet eller här hemma i form av optioner eller terminer.</textBlock>
    <textBlock ix="2">Jag tror att jag lika väl som herr Norberg kan företräda löntagarkollektivet. Det finns säkert mängder av löntagare som är innerligt less på att deras gemensamma pensionssparande skall behandlas på ett annat och mera begränsat sätt än vad bolag som förvaltar pengar som sparas i privata pensionsförsäkringar har möjlighet till.</textBlock>
  </contentBlock>
  <contentBlock ix="1637">
    <textBlock ix="0">Anf. 138 KARIN FALKMER (m):</textBlock>
  </contentBlock>
  <contentBlock ix="1638">
    <textBlock ix="0">Herr talman! Det är de större förändringarna med</textBlock>
    <textBlock ix="1">AP-fondssocialiseringens fortsättning som väntar runt hörnet som är så oroande. Det blir fråga om stora ingrepp i marknadsekonomin om socialdemokraterna får möjlighet att genomdriva det de har planerat. Nu säger Björn Kaaling att vi inte diskuterar detta i kväll. Tar Björn Kaaling avstånd ifrån de planer som rör sig i socialdemokraternas och LOs environger beträffande förändringarna av AP-fonder och löntagarfonder mot fem superfonder?</textBlock>
  </contentBlock>
  <contentBlock ix="1639">
    <textBlock ix="0">Anf. 139 LARS NORBERG (mp):</textBlock>
  </contentBlock>
  <contentBlock ix="1640">
    <textBlock ix="0">Herr talman! Björn Kaaling, jag och miljöpartiet har naturligtvis inte resurser att undersöka vad pensionärerna vill när det gäller placeringen av deras pensionspengar. Men jag känner ju pensionärer. De är ett försiktigt och konservativt släkte, och de är förmodligen inte särskilt roade av den här options- och terminshandeln, som faktiskt i någon mån har kommit vanrykte efter</textBlock>
    <textBlock ix="1">Stadshusaffärer och andra spekulativa affärer och som förmodligen inte kan höja avkastningen på</textBlock>
    <textBlock ix="2">AP-fonderna särskilt mycket. Regeringen har betydligt större resurser och skulle ha kunnat undersöka vad pensionärskollektivet verkligen vill.</textBlock>
  </contentBlock>
  <contentBlock ix="1641">
    <textBlock ix="0">Överläggningen var härmed avslutad.</textBlock>
  </contentBlock>
  <contentBlock ix="1642">
    <textBlock ix="0">(Beslut fattades efter 11 §.)</textBlock>
  </contentBlock>
  <contentBlock ix="1643">
    <textBlock ix="0">10 § Sammanslagning av bankinspektionen och försäkringsinspektionen, m.m.</textBlock>
  </contentBlock>
  <contentBlock ix="1644">
    <textBlock ix="0">Föredrogs</textBlock>
  </contentBlock>
  <contentBlock ix="1645">
    <textBlock ix="0">näringsutskottets betänkande</textBlock>
  </contentBlock>
  <contentBlock ix="1646">
    <textBlock ix="0">1990/91:NU44 Sammanslagning av bankinspektionen och försäkringsinspektionen, m.m. (prop. 1990/91:117 och prop. 1990/91:100</textBlock>
    <textBlock ix="1">delvis).</textBlock>
  </contentBlock>
  <contentBlock ix="1647"/>
  <contentBlock ix="1648">
    <textBlock ix="0">Kammaren biföll tredje vice talmannens förslag att näringsutskottets betänkande NU44 skulle avgöras efter endast en bordläggning.</textBlock>
  </contentBlock>
  <contentBlock ix="1649">
    <textBlock ix="0">Anf. 140 KARIN FALKMER (m):</textBlock>
  </contentBlock>
  <contentBlock ix="1650">
    <textBlock ix="0">Herr talman! Som en följd av den branschglidning mellan banker och försäkringsbolag, som debatterades i måndags kväll, slås nu bankinspektionen och försäkringsinspektionen samman till en ny myndighet, finansinspektionen.</textBlock>
  </contentBlock>
  <contentBlock ix="1651">
    <textBlock ix="0">Vi moderater accepterar detta men har i två reservationer gett uttryck för en viss kritik.</textBlock>
  </contentBlock>
  <contentBlock ix="1652">
    <textBlock ix="0">I reservation 1 efterlyser vi ett klarläggande beträffande ansvarsfördelningen mellan riksbanken och finansinspektionen. I reservation 3</textBlock>
    <textBlock ix="1">pekar vi på finansinspektionens viktiga roll för att främja konkurrensen på de finansiella marknaderna.</textBlock>
  </contentBlock>
  <contentBlock ix="1653">
    <textBlock ix="0">Detta är något som regeringen tycks ha förbisett inför sitt förslag om tillskapande av finansinspektionen. Vi anser att finansinspektionens uppgift som konkurrensvårdande myndighet måste lyftas fram.</textBlock>
  </contentBlock>
  <contentBlock ix="1654">
    <textBlock ix="0">Herr talman! Jag ställer mig bakom de moderata reservationerna men avstår från att ställa något yrkande.</textBlock>
  </contentBlock>
  <contentBlock ix="1655">
    <textBlock ix="0">Anf. 141 LARS BÄCKSTRÖM (v):</textBlock>
  </contentBlock>
  <contentBlock ix="1656">
    <textBlock ix="0">Herr talman! I riksdagen finns det många kombinationer, långt fler än dem man tänker sig. I</textBlock>
    <textBlock ix="1">detta betänkande förekommer en av de mer ovanliga, för att inte säga den nästan allra ovanligaste. I en fråga har det väckts motioner från vänsterpartiet, från enskilda socialdemokrater och från moderata samlingspartiet. Dessa motioner går alla i samma riktning, och det är väl inte så vanligt.</textBlock>
    <textBlock ix="2">Icke desto mindre är det en viktig fråga dessa motionärer har tagit upp. Det gäller den turbulens, den oro, som rått på finansmarknaden och som har lett till att banker och kreditinstitut har gjort mycket stora kreditförluster. Detta i sin tur har lett till att bankerna stramat åt sin kreditgivning mycket hårt.</textBlock>
  </contentBlock>
  <contentBlock ix="1657">
    <textBlock ix="0">Vem är det som har drabbats av detta? Jo, det är svenska småföretagare och svenska underleverantörer som har fått bära bördan av de försyndelser som har gjorts på finans- och kreditmarknaden. Det är olyckligt, speciellt i det konjunkturläge som vi har nu, att denna mycket viktiga bransch får bära dessa tunga bördor.</textBlock>
  </contentBlock>
  <contentBlock ix="1658">
    <textBlock ix="0">Det är mot den bakgrunden vi skall se dessa motioner och reservationerna 4 och 5 till detta betänkande. Med tanke på kammarens arbetsbörda nöjer jag mig med att yrka bifall till reservation 4, men jag ställer mig naturligtvis bakom reservation nr 5.</textBlock>
  </contentBlock>
  <contentBlock ix="1659">
    <textBlock ix="0">Vi skulle ha behövt en längre och mer genomgripande debatt i detta ärende. Men med tanke på kammarens arbetsbörda avstår jag från en sådan debatt, men till kommande höstriksdag är detta en av de absolut viktigaste frågorna att ta tag i, dvs. att omöjliggöra att fel begångna inom en marknad skall få bäras av svenska småföretag. Det är en orimlighet, och därför krävs det en skärpt kontroll över finansinstituten och en uppstramning av bankinspektionens förutvarande verksamhet liksom en bättre kontroll på finans- och kreditmarknaden.</textBlock>
  </contentBlock>
  <contentBlock ix="1660">
    <textBlock ix="0">Anf. 142 LARS NORBERG (mp):</textBlock>
  </contentBlock>
  <contentBlock ix="1661">
    <textBlock ix="0">Herr talman! Som Lars Bäckström mycket riktigt påpekade finns det all anledning att efterfråga en skärpt kontroll över bankverksamheten och finansverksamheten efter kreditförluster på 15</textBlock>
    <textBlock ix="1">miljarder under det gångna året, varav 5 miljarder drabbade den svenska staten direkt genom</textBlock>
    <textBlock ix="2">Nordbankens fallissemang. 15 miljarder är 1 % av</textBlock>
    <textBlock ix="3">BNP. När man diskuterar ekonomisk tillväxt anser man att 1 % av BNP är någonting ganska viktigt.</textBlock>
  </contentBlock>
  <contentBlock ix="1662">
    <textBlock ix="0">Detta ärende gäller ju frågan huruvida försäkringsinspektionen och bankinspektionen skall slås samman. För ett par dagar sedan diskuterade vi branschglidningen mellan bank- och försäkringsverksamhet liksom att banker och försäkringsbolag skulle kunna bilda gemensamma koncerner. Likaledes liberaliserades bankernas regler i ett flertal avseenden. Detta ökar naturligtvis riskerna inom den här verksamheten.</textBlock>
    <textBlock ix="1">Verksamheten blir mer mångfasetterad, och företagen blir större och mer svåröverskådliga.</textBlock>
    <textBlock ix="2">Detta motiverar naturligtvis en förstärkning av bankinspektionen och försäkringsinspektionen.</textBlock>
    <textBlock ix="3">Detta motiveras även av de förluster som jag nyss nämnde.</textBlock>
  </contentBlock>
  <contentBlock ix="1663">
    <textBlock ix="0">Man kan naturligtvis säga att branschglidningen kräver ökad sakkunskap av inspektionerna inom både verksamhetsområdena, och det motiverar då en sammanslagning. Alla skall kunna allt, något som inte är så lätt. Det kravet riskerar att försvaga inspektionernas möjligheter. De skall förstå sig på bank, försäkring, leasing och factoring. Detta visar bara ytterligare ett skäl till det ställningstagande som miljöpartiet gjorde när vi avvisade regeringens proposition 1990/91:154 om den nya banklagstiftningen.</textBlock>
  </contentBlock>
  <contentBlock ix="1664">
    <textBlock ix="0">Nu kan man säga att olyckan har skett. Riksdagen biföll i tisdags utskottets förslag. Beslutet om bankreglerna framtvingar en sammanslagning av dessa båda inspektioner. Det är möjligt att det är så, men å andra sidan har beslutet ännu inte trätt i kraft, och så länge det finns en möjlighet att förändra det, står vi fast vid vår principiella ståndpunkt. Det är bättre att ha två inspektioner som är specialiserade än att ha en, liksom att det är bättre att ha banker specialiserade på bankverksamhet och försäkringsbolag specialiserade på försäkringverksamhet.</textBlock>
  </contentBlock>
  <contentBlock ix="1665">
    <textBlock ix="0">Herr talman! Jag står bakom reservationerna 1 och</textBlock>
    <textBlock ix="1">4 men nöjer mig med att yrka bifall reservation nr 1.</textBlock>
  </contentBlock>
  <contentBlock ix="1666">
    <textBlock ix="0">Reservationerna 2 och 4 har vi inom miljöpartigruppen inte hunnit diskutera, men jag kan tänka mig att det är åtskilliga miljöpartister som anser att även dessa reservationerna bör stödjas. De utgör snarast en förstärkning av utskottets egna uttalanden, som kanske inte skadar.</textBlock>
  </contentBlock>
  <contentBlock ix="1667">
    <textBlock ix="0">Herr talman! Detta är mitt sista anförande i denna kammare, och jag vill avsluta det med att framföra ett tack till alla med- och motdebattanter för uppfriskande debatter, som tvingat mig att skärpa mina argument och klargöra miljöpartiets ståndpunkter.</textBlock>
  </contentBlock>
  <contentBlock ix="1668">
    <textBlock ix="0">Jag vill också framföra mitt tack till utskottskansliet, som jag nog har berett mer besvär än de flesta utskottsledamöter. De har alltid burit denna plåga med gott humör och stor tjänstvillighet. De har lärt mig mycket när jag ensam och utan förkunskaper kastades in i utskottet som representant för ett parti utan riksdagserfarenhet.</textBlock>
  </contentBlock>
  <contentBlock ix="1669">
    <textBlock ix="0">Tacket går först och främst till Lars Foyer, som jag ser sitter här i kammaren i kväll, vilket gläder mig.</textBlock>
    <textBlock ix="1">Jag lärde känna Lars som ung student i slutet av 40-</textBlock>
    <textBlock ix="2">talet i Kristliga Studentförbundet här i Stockholm och fick redan då respekt för honom. När jag sedan återsåg honom i näringsutskottet efter 40 år har min respekt vuxit mycket och är i dag förenad med stor tacksamhet.</textBlock>
  </contentBlock>
  <contentBlock ix="1670">
    <textBlock ix="0">Men tacksamheten riktar jag också till Ulf</textBlock>
    <textBlock ix="1">Renberg, Helene Tegnér, Karin Ståhlberg och nu senast Olle Söderberg. Samarbetet med dem har varit ett ständigt nöje. Jag vet att jag har varit besvärlig och kanske nöjet ibland bara har varit på min sida. Detta förstärker min tacksamhet. Jag ber</textBlock>
    <textBlock ix="2">Lars framföra detta tack till dem.</textBlock>
  </contentBlock>
  <contentBlock ix="1671">
    <textBlock ix="0">Anf. 143 LEIF MARKLUND (s):</textBlock>
  </contentBlock>
  <contentBlock ix="1672">
    <textBlock ix="0">Herr talman! En sammanslagning av bankinspektionen och försäkringsinspektionen till en myndighet som föreslås i en proposition från regeringen får nog ses som en rationell åtgärd.</textBlock>
  </contentBlock>
  <contentBlock ix="1673">
    <textBlock ix="0">Utskottet tillstyrker förslaget att dessa två myndigheter slås samman under beteckningen</textBlock>
    <textBlock ix="1">''finansinspektionen,'' även bokföringsnämndens kansli föreslås inordnas under den nya myndigheten. Detta har vi en ganska bred majoritet i utskottet för.</textBlock>
  </contentBlock>
  <contentBlock ix="1674">
    <textBlock ix="0">Utskottsmajoriteten anser att den branschglidning som påbörjats och som kommer att fortsätta med den nya bankrörelselagen som antagits av riksdagen, kommer att innebära att gränsen mellan bank- och försäkringsverksamhet löses upp.</textBlock>
  </contentBlock>
  <contentBlock ix="1675">
    <textBlock ix="0">Utskottet anser i likhet med regeringen att den nya tillsynsmyndigheten blir mer flexibel och effektiv i en samlad myndighet. En samordning av resurser, metoder och aktiviteter talar för en bra tillsyn på det finansiella området.</textBlock>
  </contentBlock>
  <contentBlock ix="1676">
    <textBlock ix="0">Sammanslagningen får emellertid inte gå ut över någon viktig funktion hos de nuvarande myndigheterna. Utskottet vill med det betona att tillsynen inom försäkringsrörelsen ej får bli eftersatt. Det är angeläget att myndigheten ägnar stort intresse åt livförsäkringsrörelsen, vilken har att bygga upp och förvalta stora kapitaltillgångar.</textBlock>
  </contentBlock>
  <contentBlock ix="1677">
    <textBlock ix="0">Herr talman! Ett antal motioner har väckts med anledning av propositionen, men även några motioner från allmänna motionstiden.</textBlock>
  </contentBlock>
  <contentBlock ix="1678">
    <textBlock ix="0">Vid utskottsbehandlingen har några av motionerna lett till reservationer. Miljöpartiet har i sin motion och reservation i vanlig ordning yrkat avslag på propositionen. Detta avslag får ses som normalt utifrån miljöpartiets grundsyn på det svenska samhällets utveckling.</textBlock>
  </contentBlock>
  <contentBlock ix="1679">
    <textBlock ix="0">Moderaterna och folkpartiet har i en reservation yrkat på att riksdagen skall göra uttalande om bättre samordning och ansvarsfördelning mellan riksbanken och finansinspektionen.</textBlock>
  </contentBlock>
  <contentBlock ix="1680">
    <textBlock ix="0">Karin Falkmer, det finns en utarbetad praxis och det framgår av propositionen att man ämnar utveckla formerna för samråd mellan olika myndigheter. Någon reservation är inte motiverad.</textBlock>
  </contentBlock>
  <contentBlock ix="1681">
    <textBlock ix="0">I en annan reservation vill man ge till känna att den nya myndigheten skall spela en aktiv roll för att främja konkurrensen på den finansiella marknaden.</textBlock>
  </contentBlock>
  <contentBlock ix="1682">
    <textBlock ix="0">Utskottet anser att tillsynsmyndigheten, såväl i sin gamla roll som i sin nya, har den uppgiften.</textBlock>
  </contentBlock>
  <contentBlock ix="1683">
    <textBlock ix="0">Vänsterpartiet har i två reservationer betonat behovet av att dels skärpa kontrollen över finansinstituten och dels att en granskning av bankinspektionens tillsynsverksamhet sker.</textBlock>
  </contentBlock>
  <contentBlock ix="1684">
    <textBlock ix="0">Här har regeringen genom en utredare startat en kartläggning av den finansiella kris som finansbolagen råkat ut för. Där ingår även en analys över bankinspektionens agerande. Därför är reservanternas krav redan tillgodosedda.</textBlock>
  </contentBlock>
  <contentBlock ix="1685">
    <textBlock ix="0">Med det anförda herr talman, yrkar jag bifall till utskottets hemställan och avslag på samtliga reservationer, som fogats till detta betänkande.</textBlock>
  </contentBlock>
  <contentBlock ix="1686">
    <textBlock ix="0">Anf. 144 LARS NORBERG (mp):</textBlock>
  </contentBlock>
  <contentBlock ix="1687">
    <textBlock ix="0">Herr talman! Leif Marklund sade att vi i vanlig ordning yrkat avslag. Det har vi kanske gjort i ganska många fall när det gäller den finansiella liberalisering som socialdemokratin med stor förkärlek har ägnat sig åt. I detta fall har vi litet svårt att se att inspektionen skall kunna bli bättre och effektivare när den får ett betydligt större och mera svåröverskådligt pastorat att sköta, där man då blir tvingad att förstå sig på betydligt fler verksamheter än tidigare.</textBlock>
  </contentBlock>
  <contentBlock ix="1688">
    <textBlock ix="0"></textBlock>
    <textBlock ix="1">Erfarenheterna av de problem som rått på kreditmarknaden på sista tiden pekar inte precis på att det är den sortens utveckling som är önskvärd.</textBlock>
  </contentBlock>
  <contentBlock ix="1689">
    <textBlock ix="0">Annars har vi, som borde framgått av energidebatten här, gärna kommit med många praktiska och konkreta förslag som ingalunda är nejsägeri utan i högsta grad jasägeri.</textBlock>
  </contentBlock>
  <contentBlock ix="1690">
    <textBlock ix="0">Anf. 145 LEIF MARKLUND (s):</textBlock>
  </contentBlock>
  <contentBlock ix="1691">
    <textBlock ix="0">Herr talman! Jag vill till Lars Norberg medge att han har varit en flitig debattör och flitig reservant.</textBlock>
    <textBlock ix="1">Men jag måste säga att vi i utskottet haft svårt att förstå miljöpartiets grundsyn, som han ofta talar om i dessa debatter.</textBlock>
  </contentBlock>
  <contentBlock ix="1692">
    <textBlock ix="0">Detta fall gäller bankrörelselagen och förändringar i den finansiella sektorn, den svenska marknadens litenhet och den utveckling som är på gång. Då måste man ställa frågan: Är det tillbaka till den lilla bankverksamheten som procentaren hade som ni försöker driva det svenska samhället?</textBlock>
  </contentBlock>
  <contentBlock ix="1693">
    <textBlock ix="0">Jag vill också gärna säga att detta är min sista debatt med Lars Norberg. Jag vill tacka honom för hans debattflitighet och hans oerhörda engagemang i utskottet.</textBlock>
  </contentBlock>
  <contentBlock ix="1694">
    <textBlock ix="0">Anf. 146 LARS NORBERG (mp):</textBlock>
  </contentBlock>
  <contentBlock ix="1695">
    <textBlock ix="0">Herr talman! Jag får tacka tillbaka till Leif</textBlock>
    <textBlock ix="1">Marklund. Vi vill inte komma tillbaka till något</textBlock>
    <textBlock ix="2">1800-tal, men vi är oroliga för den väldigt snabba liberaliseringstakt som har rått inom bank- och kreditväsendet både nationellt och internationellt.</textBlock>
  </contentBlock>
  <contentBlock ix="1696">
    <textBlock ix="0">När man erfar att det varje dag handlas med valutor över gränserna för hundra gånger mer pengar än som svarar mot de varor som strömmar över gränserna, misstänker vi att den finansiella spekulationen har gått till överdrift. Där menar vi att man behöver sätta till vissa bromsar. Man behöver nog ha litet mera svångrem och litet mindre svängrum.</textBlock>
  </contentBlock>
  <contentBlock ix="1697">
    <textBlock ix="0">Överläggningen var härmed avslutad.</textBlock>
  </contentBlock>
  <contentBlock ix="1698">
    <textBlock ix="0">(Beslut fattades efter 11 §.)</textBlock>
  </contentBlock>
  <contentBlock ix="1699"/>
  <contentBlock ix="1700">
    <textBlock ix="0">11 § Ekonomisk reglering av äldrereformen</textBlock>
  </contentBlock>
  <contentBlock ix="1701">
    <textBlock ix="0">Föredrogs</textBlock>
  </contentBlock>
  <contentBlock ix="1702">
    <textBlock ix="0">socialutskottets betänkande</textBlock>
  </contentBlock>
  <contentBlock ix="1703">
    <textBlock ix="0">1990/91:SoU25 Ekonomisk reglering av äldrereformen (prop. 1990/91:150 delvis).</textBlock>
  </contentBlock>
  <contentBlock ix="1704">
    <textBlock ix="0">Anf. 147 STEN SVENSSON (m):</textBlock>
  </contentBlock>
  <contentBlock ix="1705">
    <textBlock ix="0">Herr talman! Riksdagen beslöt den 13 december</textBlock>
    <textBlock ix="1">1990 om riktlinjer för en omfattande reformering av den svenska äldrevården.</textBlock>
  </contentBlock>
  <contentBlock ix="1706">
    <textBlock ix="0">Moderata samlingspartiet reserverade sig mot beslutet eftersom det i huvudsak endast innebär en organisatorisk förändring. De äldres situation påverkas inte nämnvärt. Vi riktade stark kritik mot uppläggningen av de finansiella systemen och avsaknaden av ett rikstäckande solidariskt betalningssystem i form av en allmän sjukvårdsförsäkring.</textBlock>
  </contentBlock>
  <contentBlock ix="1707">
    <textBlock ix="0">I kompletteringspropositionen redovisar regeringen sina förslag till ekonomisk reglering av äldrereformen. Eftersom förslagen bygger på principer som vi inte kan godta avvisar vi förslaget till riktlinjer för den ekonomiska regleringen. Av samma skäl avvisas de därtill fogade lagförslagen.</textBlock>
  </contentBlock>
  <contentBlock ix="1708">
    <textBlock ix="0">Vid nyssnämnda tidpunkt beslutade riksdagen också om särskilda bidrag för att stimulera utbyggnaden av gruppbostäder för åldersdementa och psykiskt utvecklingsstörda samt alternativa boendeformer för psykiskt sjuka och fysiskt handikappade. Regeringens förslag i detta ärende hade föregåtts av en beställning från riksdagen, som moderata samlingspartiet hade medverkat till.</textBlock>
    <textBlock ix="1">I den delen var riksdagsbeslutet enhälligt. De anslagsförslag som med anledning härav läggs fram i propositionen kan därför godtas.</textBlock>
  </contentBlock>
  <contentBlock ix="1709">
    <textBlock ix="0">Den ekonomiska regleringen av äldrereformen omfattar betalningsströmmar till ett sammanlagt värde av ca 20 miljarder kronor. Enligt upplägget skall det hela bli ett nollsummespel. Landstingens kostnadsminskningar antas bli lika med kommunernas kostnadsökningar. Risken för kostnadsdrivande effekter är dock mycket stor. 20</textBlock>
    <textBlock ix="1">miljarder låter sig inte omstruktureras så lätt!</textBlock>
  </contentBlock>
  <contentBlock ix="1710">
    <textBlock ix="0">Landstingens verkliga kostnader för den överförda verksamheten är sannolikt lägre än den självkostnad kalkylerna visar. Det beror på att en stor del av landstingens självkostnader är av fast natur och/eller avser försörjningsenheter som utnyttjas av såväl långvård som annan verksamhet.</textBlock>
  </contentBlock>
  <contentBlock ix="1711">
    <textBlock ix="0">Kostnaderna för långvården delas nu solidariskt av medborgarna inom ett landsting i förhållande till ekonomisk bärkraft.</textBlock>
  </contentBlock>
  <contentBlock ix="1712">
    <textBlock ix="0">Efter reformens genomförande -- enligt riksdagsmajoritetens beslut -- skall varje kommun finansiera sin egen långvård. Det betyder att kommuner med stor andel gamla får högre ekonomisk belastning än de som har liten andel gamla.</textBlock>
  </contentBlock>
  <contentBlock ix="1713">
    <textBlock ix="0">I propositionen föreslås att detta skall korrigeras med hjälp av ändrade statsbidrag och andra finansiella åtgärder. Med tiden ändras emellertid den relativa andelen äldre. Det torde då kräva kontinuerliga bidragsändringar m.m., med åtföljande växande byråkrati. Det kommer inte heller att finnas någon garanti för att kommunerna blir likvärdigt behandlade.</textBlock>
  </contentBlock>
  <contentBlock ix="1714">
    <textBlock ix="0">Med ett sjukvårdsförsäkringssystem som grund för reformen -- enligt det moderata alternativet --</textBlock>
    <textBlock ix="1">undviks dessa byråkratiska irrgångar, och man får i stället ett rikstäckande och rättvisande system för fördelning av kostnaderna för äldresjukvården.</textBlock>
  </contentBlock>
  <contentBlock ix="1715">
    <textBlock ix="0">Regeringens åtgärder leder knappast till att valfriheten vidgas, eftersom det enda som sker är att huvudmannaskapet för en del av äldrevården förs över från en monopolorganisation till en annan. Regeringens förslag innebär inte heller att vårdpersonalen får bättre arbetsförhållanden.</textBlock>
    <textBlock ix="1">Genom att dela primärvården splittras en på flera håll väl fungerande organisation. Detta är något som personalen med goda skäl har svårt att förstå nyttan med.</textBlock>
  </contentBlock>
  <contentBlock ix="1716">
    <textBlock ix="0">Herr talman! Det delade huvudmannaskapet mellan kommuner och landsting gör att många äldre kan råka illa ut, om de tvister som uppstått mellan huvudmännen fortsätter. Äldrereformen, med den uppläggning som regeringen valt, innebär att gränskonflikterna ändrar form, men de löses inte.</textBlock>
  </contentBlock>
  <contentBlock ix="1717">
    <textBlock ix="0">Regeringen bedömde redan då den ursprungliga propositionen lades fram att risken för konflikter var så stor att en särskild delegation måste tillsättas för att lösa tvister rörande vilka sjukhem som skall föras över, vilka vårdinrättningar som skall omfattas av betalningsansvaret, volymförändringar i landstingens verksamhet samt beträffande kostnadsberäkningarna.</textBlock>
  </contentBlock>
  <contentBlock ix="1718">
    <textBlock ix="0">De farhågor vi då gav uttryck åt har dess värre besannats. Tvisterna blev många och långvariga.</textBlock>
    <textBlock ix="1">Närmare 600 tvister mellan kommuner och landsting har hänskjutits till den särskilda tvistedelegationen. Socialutskottet har, sedan kompletteringspropositionen lades fram, fått motta ett stort antal skrivelser från kommuner och landsting med kritik såväl mot enskilda beslut av tvistedelegationen som mot socialdepartementets beräkningar.</textBlock>
  </contentBlock>
  <contentBlock ix="1719">
    <textBlock ix="0">Det är ytterst tveksamt om en så stor förändring skall kunna ske på ett korrekt och bra sätt under den korta tid som regeringen har tänkt sig.</textBlock>
    <textBlock ix="1">Reformen blir både felaktig och ofullständig, eftersom den bygger på felaktiga förutsättningar och principer.</textBlock>
  </contentBlock>
  <contentBlock ix="1720">
    <textBlock ix="0">Monopolsituationen måste brytas, inte enbart organiseras om. Finansieringsansvaret måste bli sammanhållet och skilt från verksamhetsansvaret.</textBlock>
    <textBlock ix="1">Huvudmannaskapet, i bemärkelsen ansvaret för att erforderliga resurser finns, skall vara sammanhållet. Verksamheten, däremot, skall kunna bedrivas av många olika vårdgivare.</textBlock>
  </contentBlock>
  <contentBlock ix="1721">
    <textBlock ix="0">Det är de äldres och de sjukas villkor som skall forma vården och omsorgen. Det ligger en stor trygghet i att kunna utöva ett eget val, och det kräver en ändrad syn på vad som ligger i begreppet huvudmannaskap. I dag betyder det att landstinget och kommunen finansierar och i egen regi producerar vård eller omsorg. Huvudmannaskapet borde i stället ses som ett yttersta ansvar för att alla har tillgång till nödvändig vård eller omsorg, men verksamheten skall kunna bedrivas av många olika vårdgivare på lika villkor. Ett huvudmannaskap för äldrevården och äldreomsorgen utformat enligt dessa principer kan sammanföras och ligga hos primärkommunerna. Då tas alla goda krafter till vara genom att enskild och offentlig verksamhet verkar på samma villkor.</textBlock>
  </contentBlock>
  <contentBlock ix="1722">
    <textBlock ix="0">Det system för ett inomregionalt skatteutjämningssystem som föreslås i propositionen är ett steg mot en ökad reglering av kommunernas verksamhet. Detta bäddar för nya tvister. Det gäller att hålla sig inom de ''rätta''</textBlock>
    <textBlock ix="1">ekonomiska ramarna för att inte gå miste om pengarna, eller för att slippa ge ifrån sig pengar till andra kommuner. Det finns flera exempel på att statlig styrning av kommunerna lett till att människornas egna önskemål kommit i bakgrunden när verksamheten utformas. I stället måste utvecklingen vändas mot mindre detaljstyrning.</textBlock>
    <textBlock ix="2">Moderata samlingspartiet har i andra motioner till riksdagen lagt fram sådana förslag.</textBlock>
  </contentBlock>
  <contentBlock ix="1723">
    <textBlock ix="0">Den ekonomiska reglering som regeringen föreslår är en konsekvens av att huvudmannaskapet för äldrevård och omsorg också i fortsättningen skall vara delat. Med utgångspunkt från ett system med gemensam finansiering bör i stället utbetalningen av det offentliga stödet i betydligt högre grad följa de val som individerna själva gör i egenskap av konsumenter av sociala tjänster.</textBlock>
  </contentBlock>
  <contentBlock ix="1724">
    <textBlock ix="0">Ett självklart inslag i en politik för avreglering av den offentliga sektorn är att bidragsvillkor m.m.</textBlock>
    <textBlock ix="1">utformas så att de uppmuntrar tillkomsten av privata alternativ. Vi vill därför att enskilda alternativ inom exempelvis barnomsorg, sjukvård, äldreomsorg och utbildning skall få samma ekonomiska villkor som kommunala.</textBlock>
  </contentBlock>
  <contentBlock ix="1725">
    <textBlock ix="0">Detta leder inte bara till mer konkurrens och ökad valfrihet utan öppnar också för nyföretagande inom ett brett område av tjänster där småföretag bör ha särskilt stora möjligheter att tillfredsställa konsumenternas önskemål.</textBlock>
  </contentBlock>
  <contentBlock ix="1726">
    <textBlock ix="0">För dem som är verksamma inom denna sociala tjänstesektor innebär förekomsten av alternativ både att möjligheterna att starta eget blir avsevärt större och att de som förblir anställda får flera arbetsgivare att välja mellan. Erfarenhetsmässigt leder det också till en positiv utveckling av arbetsvillkoren.</textBlock>
  </contentBlock>
  <contentBlock ix="1727">
    <textBlock ix="0">Ett annat inslag i en politik för avreglering är att systematiskt skilja på rollen som beställare och producent av tjänster. Detta kommer att ställa stora krav på förändring och nytänkande, inte minst inom sjukvården.</textBlock>
  </contentBlock>
  <contentBlock ix="1728">
    <textBlock ix="0">Det räcker inte med att kommunal verksamhet avregleras. Staten måste också upphöra med att försöka styra genom detaljföreskrifter, ofta i form av villkor för statsbidrag. Ett slopande av många statliga normer är en förutsättning för att kommuner och landsting skall kunna iaktta den återhållsamhet på utgiftssidan som krävs för att de skall kunna sänka skatterna och avstå från avgiftshöjningar.</textBlock>
  </contentBlock>
  <contentBlock ix="1729">
    <textBlock ix="0">Vård och omsorg måste kunna bedrivas av många olika vårdgivare. Enskild och offentlig verksamhet bör komplettera varandra i ett konkurrensförhållande. Med ökad konkurrens följer också högre kvalitet. Alla vårdgivare måste ges möjlighet att bedriva sin verksamhet på likvärdiga och rättvisa villkor.</textBlock>
  </contentBlock>
  <contentBlock ix="1730">
    <textBlock ix="0">Tillsammans med centerpartiet föreslår vi moderater i den gemensamma reservationen att ett nytt finansieringssystem måste utredas. Därvid skall de olika principlösningar som har lagts fram i borgerliga partimotioner under det senaste året beaktas, där avsikten är att vidga valfriheten för den enskilde och att garantera vård i tid. Under utredningsarbetet bör de lösningar som finns i andra länder, t.ex. i Holland, Tyskland, Schweiz,</textBlock>
    <textBlock ix="1">Canada m.fl., studeras för att utröna huruvida sådana system -- under anpassning till svenska förhållanden -- kan fungera och stå modell för</textBlock>
    <textBlock ix="2">Sverige.</textBlock>
  </contentBlock>
  <contentBlock ix="1731">
    <textBlock ix="0">Herr talman! Med det anförda ber jag att få yrka bifall till reservation nr 1. Om detta yrkande fälls av kammaren, yrkar jag i andra hand bifall till reservation nr 5.</textBlock>
  </contentBlock>
  <contentBlock ix="1732">
    <textBlock ix="0">Anf. 148 ROSA ÖSTH (c):</textBlock>
  </contentBlock>
  <contentBlock ix="1733">
    <textBlock ix="0">Herr talman! Nu skall alltså det andra steget tas i den reform som framställts som om den vore århundradets vad gäller äldreomsorgen. Jag skall inte här och nu ta upp alla de, som jag ser det, berättigade invändningar som vi i centern framfört mot förslaget. Ett faktum som vi kritiskt pekat på är att förslaget i huvudsak utgår från den problembild man ser i storstadsområdena och framför allt i</textBlock>
    <textBlock ix="1">Stockholm. Men Stockholm är nu inte lika med hela Sverige. Det finns det ganska ofta anledning att erinra om i den här kammaren.</textBlock>
  </contentBlock>
  <contentBlock ix="1734">
    <textBlock ix="0">Vi har i stort varit överens i utskottet om vilka de stora problemen är inom äldre- och handikappomsorgen. Det är brist på lämpliga boendemöjligheter, svårighet att rekrytera och behålla personal, i synnerhet vid högkonjunktur, och brist på resurser allmänt sett. Därför borde, enligt vår mening, ansträngningarna primärt och direkt inriktas på att lösa dessa problem. Men i stället har man alltså ägnat sig åt att med mycken möda flytta gränsen mellan huvudmännens ansvarsområden.</textBlock>
  </contentBlock>
  <contentBlock ix="1735">
    <textBlock ix="0">Det är något av ett vågspel både socialt-mänskligt, medicinskt och ekonomiskt. Det är ju inte alls så att reformen i sig innebär att några nya resurser tillskapas. Det som är bra i det här sammanhanget, som också centerpartiet anser, är att pengar tillskjuts för att snabba på utbyggnaden av ''det särskilda boendet''. Det har ju ingenting med den organisatoriska förändringen att göra. Det hade givetvis varit fullt möjligt också med bebehållna huvudmannaroller. Det är för övrigt också vad vi i centern i ett antal år krävt i våra partimotioner.</textBlock>
  </contentBlock>
  <contentBlock ix="1736">
    <textBlock ix="0">Våra farhågor om att den ekonomiska regleringen av äldreomsorgen skulle bli äventyrlig och komplicerad har bekräftats -- och det med råge.</textBlock>
    <textBlock ix="1">Ändå är det bara en början vi har sett än så länge.</textBlock>
    <textBlock ix="2">Mellan 500 och 600 tvister har hänförts till central nivå för lösning. Från många håll har det protesterats mot beräkningarna av underlaget, och i många av de protesterna kan man klart skönja en oro för att man inte på ett bra sätt skall klara av sina vård- och omsorgsuppgifter. Det är just den oron som är anledningen till vårt ställningstagande och ingen önskan att motsätta oss förändringar för deras egen skull.</textBlock>
  </contentBlock>
  <contentBlock ix="1737">
    <textBlock ix="0">Hur man än flyttar på huvudmannagränserna är det ändå resurstillgängligheten som är avgörande.</textBlock>
    <textBlock ix="1">Därför bör man, såsom vi framför i reservation nr 1, låta utreda ett nytt finansieringssystem för sjukvården och äldreomsorgen.</textBlock>
  </contentBlock>
  <contentBlock ix="1738">
    <textBlock ix="0">En betydande del av de statliga medlen åtgår för att över huvud taget göra det möjligt att genomföra förslaget. Enligt vår mening borde de pengarna i stället gått direkt till vården för att öka tillgängligheten och för att förkorta köerna.</textBlock>
  </contentBlock>
  <contentBlock ix="1739">
    <textBlock ix="0">Herr talman! Jag yrkar bifall till reservation nr 1.</textBlock>
  </contentBlock>
  <contentBlock ix="1740">
    <textBlock ix="0">Eftersom vi har denna övergripande uppfattning i frågan, har vi ingen anledning att gå närmare in på de olika delarna i regeringsförslaget.</textBlock>
  </contentBlock>
  <contentBlock ix="1741">
    <textBlock ix="0">Det har från flera håll, bl.a. i ett antal motioner, framförts att det säkert behövs någon form av avstämning av det ekonomiska utfallet av reformen. Utskottet har här föreslagit ett tillkännagivande om att en sådan avstämning skall göras redan under 1992. Det anser vi naturligtvis är bra, och vi instämmer i detta även om vi avgett en motivreservation i sammanhanget.</textBlock>
  </contentBlock>
  <contentBlock ix="1742">
    <textBlock ix="0">Slutligen finns särskilda pengar avsatta för att stimulera tillkomsten av en rätt till eget rum. Det kan naturligtvis låta bra. Men viktigare än att relativt få kan få ett eget rum är att det stora flertalet kan beredas plats i en boendeform som de är betjänta av. Detta har vi tagit upp i reservation nr 6, som jag dock nu avstår från att yrka bifall till, även om vi givetvis står bakom den liksom alla reservationer där våra namn finns med.</textBlock>
  </contentBlock>
  <contentBlock ix="1743">
    <textBlock ix="0">Anf. 149 DANIEL TARSCHYS (fp):</textBlock>
  </contentBlock>
  <contentBlock ix="1744">
    <textBlock ix="0">Herr talman! Det är tredje gången som riksdagen har att ta ställning till den stora reformen på äldreområdet. Får jag erinra om att dess ursprung var en utredning som tillsattes av den borgerliga trepartiregeringen 1980. Denna utredning kom till stånd därför att man i många år känt att det funnits problem i samarbetet mellan kommuner och landsting. Utredningen arbetade under hela 80-</textBlock>
    <textBlock ix="1">talet för att finna lösningar. När frågan första gången var uppe i riksdagen var vi i stort sett överens över partigränserna om att det var angeläget att komma fram till ett mer samlat huvudmannaskap.</textBlock>
  </contentBlock>
  <contentBlock ix="1745">
    <textBlock ix="0">När vi så kom fram till det stora huvudbeslutet på</textBlock>
    <textBlock ix="1">Luciadagen i fjol var denna enighet inte längre för handen, utan det var endast två partier, folkpartiet och socialdemokraterna, som då kunde ställa sig bakom reformen.</textBlock>
  </contentBlock>
  <contentBlock ix="1746">
    <textBlock ix="0">För oss var det ganska enkelt att fatta det beslutet.</textBlock>
    <textBlock ix="1">Det finns i reformen ett antal mycket viktiga landvinningar.</textBlock>
  </contentBlock>
  <contentBlock ix="1747">
    <textBlock ix="0">För det första kommer vi att få ett mer samlat huvudmannaskap och därmed en bättre organisation av boendet och vården för våra gamla.</textBlock>
    <textBlock ix="1">Det finns i dag mycket stora brister på detta område som har att göra med att landsting och kommuner inte samarbetar tillräckligt väl. Vi kommer genom det samlade huvudmannaskapet att få bättre villkor och bättre förhållanden för våra gamla. Det är för oss oerhört viktigt.</textBlock>
  </contentBlock>
  <contentBlock ix="1748">
    <textBlock ix="0">För det andra inrymmer denna reform ett stimulansbidrag för att få fram något som vi har arbetat för under hela 80-talet, nämligen att de gamla som bor inom långvården skall ha möjlighet att få ett eget rum. Vi har i dag fortfarande över</textBlock>
    <textBlock ix="1">50 000 på våra institutioner som inte har den möjligheten. Vi menar att alla skall ha denna möjlighet. Om de inte önskar att ha eget rum skall det självfallet inte finnas något tvång. Men möjligheten skall finnas. Det är viktigt för den enskildes integritet att denna möjlighet finns.</textBlock>
    <textBlock ix="2">Äldrereformen innehåller stimulansbidrag som avser att främja det målet.</textBlock>
  </contentBlock>
  <contentBlock ix="1749">
    <textBlock ix="0">För det tredje görs här en stor satsning på gruppbostäder för senildementa, psykiskt sjuka, fysiskt handikappade och utvecklingsstörda. Detta är också en oerhört viktig reform. Vi har speciellt påpekat de stora bristerna i vården av senildementa. Vi har i dag kanske 2 000 platser för senildementa i gruppbostäder. Behovskalkylerna visar på ett behov av mellan 20 000 och 30 000</textBlock>
    <textBlock ix="1">platser. Det finns alltså ett mycket stort behov av utbyggnad för att vi skall kunna hjälpa alla dem som är senildementa och i dag antingen vistas hemma på ett olämpligt sätt eller på institutioner där de far illa.</textBlock>
  </contentBlock>
  <contentBlock ix="1750">
    <textBlock ix="0">För det fjärde inrymmer denna reform krafttag mot köerna både inom sjukvården och inom äldreomsorgen. Vi har i dag köer till operationer på många områden. Detta beror inte minst på att platser på sjukhusen är upptagna av patienter som redan är färdigbehandlade. När vi senast behandlade frågan var det 4 000 personer, och nu lär antalet vara nere i 3 000 personer, men det är i alla fall 3 000 för många.</textBlock>
  </contentBlock>
  <contentBlock ix="1751">
    <textBlock ix="0">I denna reform ryms ett antal viktiga inslag som syftar till att få ner köerna och i möjligaste mån få bort köerna inom sjukvården.</textBlock>
  </contentBlock>
  <contentBlock ix="1752">
    <textBlock ix="0">För det första införs ett betalningsansvar för kommunerna som innebär att kommunerna kommer att få incitament att ta hem sina gamla färdigbehandlade från sjukhusen och ge dem den adekvata vård de behöver. Det kan vara ett sjukhem, ett konvalescenthem, vård i olika mellanformer eller vård i hemsjukvård och hemtjänst. Man skall på lämpligt sätt ta hand om de gamla som i dag ligger på sjukhus utan att behöva sjukhusvård.</textBlock>
  </contentBlock>
  <contentBlock ix="1753">
    <textBlock ix="0">För det andra införs en 90 dagars-regel som innebär att den som inte har fått operation inom 90 dagar får rätt att på landstingets bekostnad utföra operationen på annat håll. Också detta är ett viktigt incitament för landstingen att se till att man kommer till rätta med de balansproblem som finns och som på de allra flesta håll har att göra med att arbetsorganisationen inte är tillräckligt god eller att man inte har fördelat resurserna tillräckligt väl mellan olika kliniker.</textBlock>
  </contentBlock>
  <contentBlock ix="1754">
    <textBlock ix="0">För det tredje införs ett tillfälligt statsbidrag om 500</textBlock>
    <textBlock ix="1">milj.kr., som har till direkt syfte att stimulera arbetet med att eliminera köerna. Eftersom detta i stor utsträckning är ett puckelproblem, någonting man kan avverka och därigenom komma ner till en permanent lägre nivå, är det motiverat att göra just en sådan koncentrerad tillfällig insats.</textBlock>
  </contentBlock>
  <contentBlock ix="1755">
    <textBlock ix="0">Allt detta är utomordentligt värdefulla ingredienser i äldrereformen. Det är skäl för oss att helhjärtat stödja den reformen.</textBlock>
  </contentBlock>
  <contentBlock ix="1756">
    <textBlock ix="0">Låt mig kort bemöta några synpunkter som har framförts i debatten. Sten Svensson hävdar att detta är att föra över ansvaret från en monopolorganisation till en annan. Jag vill understryka att det i äldrebeslutet slogs fast att det ingalunda skulle vara ett kommunalt monopol att ge omsorg och service åt äldre och handikappade.</textBlock>
    <textBlock ix="1">Tvärtom markerades att det också bör finnas ett utrymme för privata vårdgivare och att privata vårdgivare skall kunna verka på precis lika villkor som offentliga vårdgivare. Det är alltså en ingrediens i reformen att valfriheten skall öka i detta avseende.</textBlock>
  </contentBlock>
  <contentBlock ix="1757">
    <textBlock ix="0">Båda Rosa Östh och Sten Svensson påpekade att det förekommit en hel del tvister i fråga om den ekonomiska regleringen. Det är alldeles sant. Det är en enorm ekonomisk överföring som här sker. 20</textBlock>
    <textBlock ix="1">miljarder skall byta händer mellan landsting och kommuner, och det skall ske en överföring där man kalkylerar kostnader runt om i hela vårt land, och</textBlock>
    <textBlock ix="2">30 000 anställda byter arbetsgivare. Det är fullkomligt självklart att en så omfattande reform leder till en hel del diskussioner om hur kalkylerna skall utföras. Jag är för min del snarast överraskad över hur få konflikter som har förekommit. I de allra flesta kommuner har man trots allt kunnat lösa detta fredligt och utan att behöva anlita den skiljenämnd, den tvistedelegation, som riksdagen inrättade i december.</textBlock>
  </contentBlock>
  <contentBlock ix="1758">
    <textBlock ix="0">Även om det finns ett antal kommuner som har vänt sig till oss i utskottet och fortfarande har synpunkter på hur regleringen ser ut, är det ändå en mycket liten andel av alla de kommuner och landsting som är berörda av reformen. Jag vill betona att det bland de kommuner som har vänt sig till utskottet kan finnas en del som har berättigade klagomål på det utfall som har uppstått.</textBlock>
  </contentBlock>
  <contentBlock ix="1759">
    <textBlock ix="0">Utskottet har därför anvisat vägar och metoder att försöka se till att man löser de problem som kan bero på att felaktiga siffror har givits in eller att underlagsmaterialet har tolkats felaktigt. Det skall finnas en kontrollstation efter ett år, och vi hänvisar också till den utredning som nu överväger de ekonomiska relationerna mellan kommuner, landsting och stat.</textBlock>
  </contentBlock>
  <contentBlock ix="1760">
    <textBlock ix="0">Rosa Östh menar att problemen på äldreområdet är ett Stockholmsproblem. Jag kan inte dela den uppfattningen. Problemen med äldre som tvingas bo tillsammans på sjukhem, handikappade och senildementa som inte får vård i gruppbostäder, köer som finns både till sjukhemmen och till sjukvården, inget av detta är rena</textBlock>
    <textBlock ix="1">Stockholmsproblem. Tvärtom, de finns överallt i hela vårt land, och det är därför som det också finns ett mycket stort stöd för den här reformen runt omkring i hela landet.</textBlock>
  </contentBlock>
  <contentBlock ix="1761">
    <textBlock ix="0">Rosa Östh sade också att den här reformen tillskapar inga nya resurser. Nej, det är klart att reformen inte tillskapar resurser, men vad som händer när reformen genomförs är trots allt att 5,5</textBlock>
    <textBlock ix="1">miljarder kronor avdelas av statliga medel för att stödja omdaning och utveckling av äldreomsorgen.</textBlock>
    <textBlock ix="2">Det är något som såvitt jag förstår varken moderaterna eller centern till fullo är med om att göra. I det här ärendet står folkpartiet för en ökad tilldelning av medel till äldreomsorgen, jämfört med dessa båda partier.</textBlock>
  </contentBlock>
  <contentBlock ix="1762">
    <textBlock ix="0">Allra sist: Både moderaterna och centern talar om behovet att utreda ett nytt finansieringssystem för sjukvården. Jag delar uppfattningen att vi under</textBlock>
    <textBlock ix="1">1990-talet behöver ägna mycket energi åt att fundera över hur sjukvården skall finansieras, och vi bör då pröva olika uppslag som finns på det här området. Det kan finnas goda skäl att genomföra reformer och förändringar. Vi bör studera alla de goda uppslag som finns i våra grannländer, runt om i världen och hos debattörer i Sverige.</textBlock>
  </contentBlock>
  <contentBlock ix="1763">
    <textBlock ix="0">Moderaterna har ett förslag som såvitt jag förstår innebär att man har ett slags nationell landstingsskatt. Det är en allmän sjukförsäkring, men den fungerar precis som en landstingsskatt, om jag förstått saken rätt. Jag tycker att även den modellen förtjänar att utredas. Det finns mycket starka skäl att utreda den, eftersom de versioner som hittills presenterats av moderaterna har varit ganska oklara.</textBlock>
  </contentBlock>
  <contentBlock ix="1764">
    <textBlock ix="0">Jag är helt inne på tanken att det kan vara klokt att utreda dessa och andra uppslag om framtida finansieringsformer. Men jag ser inte detta som något alternativ till den reform som nu föreslås utan som ett komplement, någonting som vi bör ägna oss åt utöver äldrereformen. Reformen skapar möjligheter för att här och nu förbättra äldreomsorgen på ett väsentligt sätt. Framtida längre gående lösningar kan behövas studeras, men de hjälper inte de gamla de närmaste åren. Det gör den reform som vi nu skall fatta beslut om.</textBlock>
  </contentBlock>
  <contentBlock ix="1765">
    <textBlock ix="0">Herr talman! Jag yrkar mot denna bakgrund bifall till utskottets hemställan.</textBlock>
  </contentBlock>
  <contentBlock ix="1766">
    <textBlock ix="0">Anf. 150 ROSA ÖSTH (c) replik:</textBlock>
  </contentBlock>
  <contentBlock ix="1767">
    <textBlock ix="0">Herr talman! Jag skall avstå från att kommentera hur enkelt det var för folkpartiet att godta propositionen. Jag tror att utskottets kansli skulle kunna ha vissa saker att anföra i det sammanhanget.</textBlock>
  </contentBlock>
  <contentBlock ix="1768">
    <textBlock ix="0">Jag tror att Daniel Tarschys skall vara litet försiktig med att säga att det nu kommer att bli så mycket bättre för äldre och handikappade. Jag är inte alls övertygad om det. Minst lika många exempel som det finns på att kommuner och landsting haft svårt att enas finns på att man har byggt upp ett bra samarbete, en bra organisation som man nu tvingas rasera till stora delar genom att man tvingas in i den nya organisationen, som man inte alls har bett om.</textBlock>
  </contentBlock>
  <contentBlock ix="1769">
    <textBlock ix="0">I de fall där man har varit oense har det mest handlat om att man har saknat pengar, något som i sin tur beror på att kommuner och landsting har fått överta allt fler uppgifter, samtidigt som staten har dragit in alltmer medel. Det finns ett gamalt ordspråk som säger att när krubban är tom bits hästarna. Det har kanske Daniel Tarschys aldrig hört talas om, men så är det i alla fall.</textBlock>
  </contentBlock>
  <contentBlock ix="1770">
    <textBlock ix="0">Jag är inte så pessimistisk. Jag tror inte att det nödvändigtvis behöver bli någon katastrof, för vi har kloka politiker i landstingen och kommunerna, som kommer att försöka göra det bästa av situationen. Men jag är rädd för att det trots detta ändå i många fall kommer att gå ut över äldre och handikappade.</textBlock>
  </contentBlock>
  <contentBlock ix="1771">
    <textBlock ix="0">Så jag vill varna för en överdriven optimism om den här organisationen, som framställs som om den vore revolutionerande men som i själva verket handlar om rent organisatoriska förändringar, som har litet med själva sakproblemen att skaffa.</textBlock>
  </contentBlock>
  <contentBlock ix="1772"/>
  <contentBlock ix="1773">
    <textBlock ix="0">Anf. 151 STEN SVENSSON (m) replik:</textBlock>
  </contentBlock>
  <contentBlock ix="1774">
    <textBlock ix="0">Herr talman! Daniel Tarschys började med att påpeka att det rådde enighet när riksdagen ursprungligen uttalade sig till förmån för en förändring. Men jag vill påminna Daniel Tarschys om att man då talade om ett sammanhållet huvudmannaskap. Det blev inte så. Det skall ju fortfarande bli ett delat huvudmannaskap. Det är bara det att gränsdragningen sker på ett nytt sätt.</textBlock>
    <textBlock ix="1">Splittringen kvarstår, som jag påpekade i mitt huvudanförande.</textBlock>
  </contentBlock>
  <contentBlock ix="1775">
    <textBlock ix="0">Men jag noterar ändå med en viss tillförsikt att</textBlock>
    <textBlock ix="1">Daniel Tarschys uttrycker sig litet mera nyanserat och försiktigt än vad han gjorde i december, när vi tog principbeslutet. Nu talar han om att det kan vara värt att utreda allternativa finansieringsformer. Och i en replik till Per</textBlock>
    <textBlock ix="2">Stenmarck häromdagen, då frågan om försöksverksamhet med primärkommunalt huvudmannaskap diskuterades här i kammaren, sade Daniel Tarschys rakt ut att det var värdefullt att utreda ett sådant system som moderata samlingspartiet har lagt fram förslag om.</textBlock>
  </contentBlock>
  <contentBlock ix="1776">
    <textBlock ix="0">Det är inte någon form av landstingsskatt, utan det är samma princip som vi i dag har beträffande tandvårdsförsäkringen. Den är i sig ingen form av landstingsskatt. Vi vet att system med försäkringslösningar fungerar väl i andra länder, och det är bra att Daniel Tarschys nu säger att vi skall tillsammans studera de systemen.</textBlock>
  </contentBlock>
  <contentBlock ix="1777">
    <textBlock ix="0">Jag förstår att Daniel Tarschys uttrycker sig på det här viset, för det har ju hänt vissa saker sedan vi tog principbeslutet. Våra partier har tillsammans lagt fram programmet ''Ny start för Sverige'', där man slår fast vikten av att skapa förutsättningar för en reell valfrihet, vård i tid m.m. på det sociala området, dvs. skapar ett finansieringssystem som gör att man låter stödet gå direkt till de enskilda människorna så att de kan få en verklig valfrihet.</textBlock>
  </contentBlock>
  <contentBlock ix="1778">
    <textBlock ix="0">Det är sådana ekonomiska system som är nödvändiga för att underlätta för producenterna att göra sig gällande, oavsett om de är privata, kooperativa eller offentliga, så att man får ett så brett utbud som möjligt. Det är detta som vi avser att genomföra, om vi får möjlighet att tillsammans bilda underlag här i kammaren för en borgerlig regering.</textBlock>
  </contentBlock>
  <contentBlock ix="1779">
    <textBlock ix="0">Därför borde man enligt vår bestämda mening ha börjat med att sjösätta ett finansieringssystem som skapar de här förutsättningarna, för att vara säker på att inte tvister i mera betydande storleksordning uppkommer, samt därefter fatta principbeslut om en reform. Slutligen borde man också hålla samman huvudmannaskapet.</textBlock>
  </contentBlock>
  <contentBlock ix="1780">
    <textBlock ix="0">Anf. 152 DANIEL TARSCHYS (fp) replik:</textBlock>
  </contentBlock>
  <contentBlock ix="1781">
    <textBlock ix="0">Herr talman! Jag sade i mitt första inlägg att det var enkelt för oss att ställa upp på den här reformen.</textBlock>
    <textBlock ix="1">Därmed har jag inte sagt att det var enkelt för oss att i december ställa upp på regeringens proposition.</textBlock>
  </contentBlock>
  <contentBlock ix="1782">
    <textBlock ix="0">Vi framförde i vår motion, som Rosa Östh kanske minns, ett tiotal förslag till ändringar och kompletteringar av propositionen. Sedan samtliga dessa förslag hade biträtts av utskottets majoritet, fann vi att reformen hade en prägel som mycket starkt påminde om det vi en längre tid har drivit vad gäller äldreomsorgen och sjukvården. Så ÄDEL-</textBlock>
    <textBlock ix="1">reformen, såsom den nu ser ut, är en reform som vi helhjärtat kan ställa upp på.</textBlock>
  </contentBlock>
  <contentBlock ix="1783">
    <textBlock ix="0">Sedan tror jag, Sten Svensson, att det inte är någon ny ståndpunkt från vår sida att vi gärna ställer upp på att utreda sjukvårdens framtida finansiering.</textBlock>
    <textBlock ix="1">Det tror jag är en angelägen uppgift, och vi har faktiskt sagt i flera år att det finns skäl att under</textBlock>
    <textBlock ix="2">1990-talet fundera noga på hur vi skall se till att inom ramen för en solidarisk finansiering utveckla samspelet mellan finansiering och produktion av sjukvård och äldreomsorg.</textBlock>
  </contentBlock>
  <contentBlock ix="1784">
    <textBlock ix="0">För oss är det en självklar utgångspunkt att det skall råda valfrihet och att det skall finnas verksamhetsformer i olika regi. På den punkten svävar vi inte i tvivelsmål och vidmakthåller de ståndpunkter som vi länge har drivit. Det är återigen inte någon motsättning mellan den grundinställningen och vår strävan att nu se till att vi tar ett viktigt steg framåt för att lösa de akuta problem som finns i äldreomsorgen för våra gamla.</textBlock>
  </contentBlock>
  <contentBlock ix="1785">
    <textBlock ix="0">Anf. 153 BO HOLMBERG (s):</textBlock>
  </contentBlock>
  <contentBlock ix="1786">
    <textBlock ix="0">Herr talman! Riksdagen skall nu besluta om en viktig reform för de äldre, som griper in både i hälso- och sjukvården och i den kommunala sociala omsorgen.</textBlock>
  </contentBlock>
  <contentBlock ix="1787">
    <textBlock ix="0">Jag tillhör dem som tror att åldersfaktorn har underskattats i socialpolitiken. Vi har i dag världens äldsta befolkning. Och antalet äldre växer stort framöver. När vi har träffat delegationer från</textBlock>
    <textBlock ix="1">Europa har de överraskats över detta. Den ålderspuckel vi har i Sverige nu, den får övriga</textBlock>
    <textBlock ix="2">Europa om ungefär 20 år.</textBlock>
  </contentBlock>
  <contentBlock ix="1788">
    <textBlock ix="0">Det är viktigt att ta med åldersfaktorn i jämförelse med andra länder, när vi skall diskutera sjukvård och äldreomsorg och när vi skall diskutera utgifter och skattetryck. Jag såg att hälsoekonomer hade räknat fram, utifrån den senaste statistiken från</textBlock>
    <textBlock ix="1">SCB, att med den tillväxt vi får av äldre äldre i</textBlock>
    <textBlock ix="2">Sverige kommer det att belasta sjukvården --</textBlock>
    <textBlock ix="3">enbart sjukvården, inte kommunerna -- med ytterligare drygt 8 miljarder kronor. Den verkligheten måste vi ha med oss när vi diskuterar och planerar för de äldre i framtiden.</textBlock>
  </contentBlock>
  <contentBlock ix="1789">
    <textBlock ix="0">ÄDEL-reformen ger oss nu bättre möjligheter att möta de äldres behov och önskemål. Det behövs en både robust och öppen organisation för att möta växande behov och skilda önskemål från de äldre människorna. Ibland blir det nödvändigt att göra större förändringar i samhällets organisation. Vad gäller äldrepolitiken tror jag att vi har kommit till en punkt där det är nödvändigt att göra huvudmannaskapsförändringar. Riksdagens och regeringens intentioner har alltför ofta hejdats på grund av brister i organisationen ute i kommuner och landsting. Regering och riksdag kan inte acceptera att fina intentioner som beslutas i denna sal gäckas på grund av felaktigheter i vår samhällsorganisation.</textBlock>
  </contentBlock>
  <contentBlock ix="1790">
    <textBlock ix="0">ÄDEL-reformen tar ett stort grepp. Den gör det genom huvudmannaskapsförändringen, genom den ekonomiska regleringen på drygt 20 miljarder kronor, genom ett extra statsbidrag på 5,5 miljarder kronor, genom personalutbildning och inte minst genom visionen om självbestämmande och valfrihet för de äldre. Reformen ger klara riktlinjer från riksdagen i kombination med vidgad lokal frihet ute i kommuner och landsting.</textBlock>
  </contentBlock>
  <contentBlock ix="1791">
    <textBlock ix="0">Jag förstår att sådana här förändringar skapar oro och ger problem när de skall förverkligas. All erfarenhet säger oss dock att förändringar skapar problem, men att de är av övergångskaraktär.</textBlock>
    <textBlock ix="1">Frågan är då vilka övergångsproblem som vi måste bemästra. Landstingsförbundet anser t.ex. att det inte blir en rättvis ekonomisk reglering för åren</textBlock>
    <textBlock ix="2">1992 och 1993. Utskottet stänger inte dörren för den frågan. Vi menar att den bör föras vidare och diskuteras i finansutskottet.</textBlock>
  </contentBlock>
  <contentBlock ix="1792">
    <textBlock ix="0">Ett tjugotal kommuner anser att uppenbara fel uppstått och måste rättas till på grund av att det rör sig om bestående effekter. Inte heller här stänger utskottet dörren. Sådana fel kan stämmas av vid en</textBlock>
    <textBlock ix="1">''kontrollstation'', som utskottet föreslår skall ske under 1992.</textBlock>
  </contentBlock>
  <contentBlock ix="1793">
    <textBlock ix="0">Regeringen tillsätter också en särskild delegation för uppföljning av betalningsansvaret för de medicinskt färdigbehandlade. Utskottet säger också att kommunalekonomiska kommittén bör kunna beakta äldrereformens effekter.</textBlock>
  </contentBlock>
  <contentBlock ix="1794">
    <textBlock ix="0">Vi bör också notera att regeringen sätter av 5</textBlock>
    <textBlock ix="1">milj.kr. för uppföljning och utvärdering av reformen. Man pekar ut socialstyrelsen, och det tycker jag är bra. Socialstyrelsens nya uppgift framöver skall ju bli att följa upp viktiga beslut från regering och riksdag. ÄDEL-reformen är onekligen en sådan fråga.</textBlock>
  </contentBlock>
  <contentBlock ix="1795">
    <textBlock ix="0">Utskottet anser därför att det finns en god beredskap för att hantera de övergångsproblem som ÄDEL-reformen kan innebära, inte minst på det ekonomiska området.</textBlock>
  </contentBlock>
  <contentBlock ix="1796">
    <textBlock ix="0">Herr talman! Möjligheterna är dock större än övergångsproblemen när det gäller ÄDEL-</textBlock>
    <textBlock ix="1">reformen. Jag vill peka på några principiellt nya möjligheter som reformen öppnar inom äldrepolitiken i vårt land.</textBlock>
  </contentBlock>
  <contentBlock ix="1797">
    <textBlock ix="0">För det första har utskottet i tidigare uttalanden pekat på bristen på gruppbostäder. Nu kommer 2</textBlock>
    <textBlock ix="1">miljarder i stimulansbidrag. Därmed kan kommunerna, som har det här ansvaret, börja bygga bort bristerna i boendet för de senildementa.</textBlock>
  </contentBlock>
  <contentBlock ix="1798">
    <textBlock ix="0">För det andra är de gamla som i onödan ligger kvar på sjukhus ett känt problem i sjukvård och äldreomsorg. Om jag minns rätt säger socialstyrelsen att det kostar oss skattebetalare 3</textBlock>
    <textBlock ix="1">miljarder per år att umgås med detta problem.</textBlock>
    <textBlock ix="2">Dessutom får de gamla sämre omsorg när de ligger kvar på sjukhusen. Detta problem är även en propp för att beta av köer. Det ges alltså möjligheter för att skapa välfärdsvinster för de äldre, att korta köer och att bättre hushålla med samhällets pengar.</textBlock>
  </contentBlock>
  <contentBlock ix="1799">
    <textBlock ix="0">För det tredje säger turistrådet att Sverige är fantastiskt när det gäller vår natur. Sverige är också ett land med skilda lokala förutsättningar. Genom</textBlock>
    <textBlock ix="1">ÄDEL-reformen får nu kommunerna ökad frihet i byggandet av särskilda boendeformer och i att själva forma sin förtroendemannaorganisation.</textBlock>
    <textBlock ix="2">Därmed får den kommunala självstyrelsen bättre möjligheter att ta fram mångfald i service och omsorg. Kanske kan de resultera i att Sverige får</textBlock>
    <textBlock ix="3">284 välfärdskommuner, och inte en välfärdsstat.</textBlock>
  </contentBlock>
  <contentBlock ix="1800">
    <textBlock ix="0">För det fjärde har socialutskottet också efterfrågat valfrihet för de äldre när det gäller boendeort för sin vård och omsorg. Ni minns artiklarna i tidningarna om att de gamla fanns i Norrland och barnen i södra Sverige. Den ensamstående föräldern fick inte flytta till södra Sverige och få vård och omsorg där. Det ändras det nu på.</textBlock>
    <textBlock ix="1">Därmed kan vi börja förverkliga visionen om valfrihet. Likaså finns visionen om självbestämmande.</textBlock>
  </contentBlock>
  <contentBlock ix="1801">
    <textBlock ix="0">I går diskuterade vi alkoholfrågor. Där har vi från utskottet sagt att de gamla skall säga till om man skall servera alkohol i serviceboende och annat särskilt boende. Det skall vara en frihet för de äldre, inte för kommunerna.</textBlock>
  </contentBlock>
  <contentBlock ix="1802">
    <textBlock ix="0">Till sist, herr talman, motsätter sig moderaterna nu, liksom i december, ÄDEL-reformen. Jag tycker det är märkligt med tanke på den kritik som moderaterna riktar mot dagens sjukvårdsmodell i tid och otid. Alla kunskapskällor pekar ut problemen med klinikfärdiga patienter, problemen med gränsdragning mellan landsting och kommuner och problemen med nuvarande statliga detaljstyrning av kommunerna. Varför motsätter sig då moderaterna de här förändringarna, som är av stor nytta för de äldre? Är det så, Sten Svensson, att ni moderater vill praktisera Zetterbergs teori om att förstärka problem och oreda i nuvarande modell -- för att år 2000, om jag minns rätt, förlösas i moderaternas lyckorike och modell? Elände i dag -- lycka i morgon. Svart i dag -- vitt i morgon.</textBlock>
  </contentBlock>
  <contentBlock ix="1803">
    <textBlock ix="0">Har de analytiker rätt som säger att nyliberalismen och marxismen förenas i en ödestro? Utvecklingen har sin bestämda gång och punkteras vid en given tidpunkt. Sedan uppstår det goda livet för oss alla.</textBlock>
    <textBlock ix="1">Är det så?</textBlock>
  </contentBlock>
  <contentBlock ix="1804">
    <textBlock ix="0">Att teorier kan passera förnuftets spärrar och upphöja destruktiva tankar till högsta visdom -- det vet vi. Men det kan väl inte gälla moderaterna och den praktiskt handlande moderaten Sten</textBlock>
    <textBlock ix="1">Svensson?</textBlock>
  </contentBlock>
  <contentBlock ix="1805">
    <textBlock ix="0">Vad är annars orsaken till att moderaterna motsätter sig en så viktig reform, som är ägnad att avhjälpa de brister som alla är överens om existerar? Varför motsätter sig moderaterna 3,5</textBlock>
    <textBlock ix="1">miljarder i tillfälliga statsbidrag för att röja undan brister till förmån för god vård och omsorg till de äldre?</textBlock>
  </contentBlock>
  <contentBlock ix="1806">
    <textBlock ix="0">Herr talman! Jag yrkar avslag på reservationerna och bifall till utskottets förslag.</textBlock>
  </contentBlock>
  <contentBlock ix="1807">
    <textBlock ix="0">Anf. 154 STEN SVENSSON (m) replik:</textBlock>
  </contentBlock>
  <contentBlock ix="1808">
    <textBlock ix="0">Herr talman! Jag vill först påpeka för Bo Holmberg att det råder total enighet i utskottet om anslaget på</textBlock>
    <textBlock ix="1">2 miljarder kronor till stimulans av gruppboende.</textBlock>
    <textBlock ix="2">Det är denna åtgärd som skall leda till att institutionerna avlastas, som Bo Holmberg talade om i sitt anförande. Det råder en total enighet om detta i utskottet, så det behöver inte ifrågasättas här i kammaren.</textBlock>
  </contentBlock>
  <contentBlock ix="1809">
    <textBlock ix="0">Jag vill påminna om att det inte har rått enighet hela tiden. Detta är en beställning som riksdagen har gjort. Jag minns mycket väl när jag begärde rösträkning på en moderat reservation, som gick ut på denna beställning till regeringen. Reservationen vann riksdagens bifall. Vid det tillfället röstade socialdemokraterna emot. Det är den korrekta historieskrivningen bakom tillkosmten av stimulanser till gruppboendet.</textBlock>
  </contentBlock>
  <contentBlock ix="1810">
    <textBlock ix="0">Nu är emellertid enigheten total. Det har visserligen förekommit att socialdemokraterna i massmedia fortsätter att uttala sig om att vi moderater inte skulle ställa upp och anslå pengar till en stimulans för ett utbyggt gruppboende, något som måste till för att avlasta slutenvården. De klinikfärdiga patienterna måste kunna placeras ut.</textBlock>
  </contentBlock>
  <contentBlock ix="1811">
    <textBlock ix="0">Bo Holmberg talade om oreda i modellen. Så kan man ju uttrycka saken när tvistedelegationen fick ägna sig åt 600 ärenden.</textBlock>
  </contentBlock>
  <contentBlock ix="1812">
    <textBlock ix="0">Som jag påpekade i mitt anförande kvarstår mycken tung kritik från många kommuner mot de beslut som delegationen har kommit fram till och mot de beräkningar som socialdepartementet har presterat. Det ligger ju en hel del skrivelser hos utskottet, som rimligen borde ha besvarats av de ansvariga beslutsfattarna, i det här fallet den majoritet som står bakom betänkandet.</textBlock>
  </contentBlock>
  <contentBlock ix="1813">
    <textBlock ix="0">Men vad gör man nu? Jo, man skjuter problemen framför sig. Det är naturligtvis bra att problemen försvinner över valet, men de finns ju ändå kvar.</textBlock>
    <textBlock ix="1">Kommunerna har inte fått några besked. Kritiken kvarstår. Men man säger bara: Låt oss lösa detta så småningom, eftersom vi kommer att föreslå en kontrollstation, och då blir det uppenbart hur detta skall klaras ut.</textBlock>
  </contentBlock>
  <contentBlock ix="1814">
    <textBlock ix="0">Vi har kommit med våra invändningar uteslutande av det skälet att man borde ha börjat i rätt ände och sett till att man hade fått ett bra finansieringssystem, som kunnat fungera tillfredsställande. Då kunde man med säkerhet ha påräknat att kommunerna samfällt hade kunnat ställa upp och acceptera detta innan principbeslutet fattades.</textBlock>
  </contentBlock>
  <contentBlock ix="1815">
    <textBlock ix="0">Anf. 155 BO HOLMBERG (s) replik:</textBlock>
  </contentBlock>
  <contentBlock ix="1816">
    <textBlock ix="0">Herr talman! Låt mig kort säga att vi i socialutskottet har ringat in ett antal brister, och dessa har vi varit överens om.</textBlock>
  </contentBlock>
  <contentBlock ix="1817">
    <textBlock ix="0">Ibland finns det pengar till att avhjälpa bristerna, och ibland finns det inga pengar. Vi är nu överens om att satsa pengar på att rätta till bristerna inom gruppboendet. Därutöver finns det pengar till att avhjälpa brister i storleksordningen 3,5 miljarder kronor.</textBlock>
  </contentBlock>
  <contentBlock ix="1818">
    <textBlock ix="0">Herr talman! Jag konstaterar att Sten Svensson fortfarande inte har kunnat ge några sakskäl till att moderata samlingspartiet är emot viktiga förändringar för de äldre, som är en grupp som växer och som känner oro för sin trygghet på ålderns höst. Den tryggheten har socialdemokraterna nu tillsammans med folkpartiet kunnat garantera. Min fråga löd: Varför ställer sig moderaterna vid sidan av detta?</textBlock>
  </contentBlock>
  <contentBlock ix="1819">
    <textBlock ix="0">Anf. 156 STEN SVENSSON (m) replik:</textBlock>
  </contentBlock>
  <contentBlock ix="1820">
    <textBlock ix="0">Herr talman! Skillnaden mellan oss är att Bo</textBlock>
    <textBlock ix="1">Holmberg väsentligt underskattar de problem som kommunerna i sina skrivelser till utskottet har pekat på. Bo Holmberg väljer att skjuta problemen framför sig med hopp om att man kanske kan finna lösningar när det blir dags för kontrollstationerna att träda in.</textBlock>
  </contentBlock>
  <contentBlock ix="1821">
    <textBlock ix="0">Jag vill återigen säga att vi anser att våra lösningar är mycket bättre för de gamla. Vi sätter deras valsituation i centrum. De gamla skall i betydligt större utsträckning kunna välja vård och omsorg i olika former. Att kunna genomföra detta med stöd av en allmän obligatorisk sjukförsäkring tror vi kommer att leda fram till en väsentligt bättre situation än den som vi nu får leva med efter den här reformen, som inte har åstadkommit ett sammanhållet huvudmannaskap, utan konserverar de problem som vi i dag har.</textBlock>
  </contentBlock>
  <contentBlock ix="1822">
    <textBlock ix="0">Anf. 157 Statsrådet BENGT LINDQVIST</textBlock>
    <textBlock ix="1">(s):</textBlock>
  </contentBlock>
  <contentBlock ix="1823">
    <textBlock ix="0">Herr talman! Äldreomsorgen syftar som bekant till att ge äldre människor goda livsbetingelser även när krämporna kommer. Vi har i Sverige i de allra flesta avseenden en mycket god äldreomsorg. Det finns också en engagerad, erfaren och kunnig personal.</textBlock>
  </contentBlock>
  <contentBlock ix="1824">
    <textBlock ix="0">Både 80-talet och 90-talet innebär ett ökat åtagande från samhällets sida, därför att de gamla som behöver hjälp blir fler och därför att den hjälp som våra mycket gamla behöver blir mer omfattande och mer sammansatt till sin natur.</textBlock>
  </contentBlock>
  <contentBlock ix="1825">
    <textBlock ix="0">Under senare år har reformarbetet och utvecklingsarbetet inom äldreomsorgen i mycket hög grad präglats av de tankar och idéer som äldreberedningen utformade och som också uppstod i anslutning till äldreberedningens arbete.</textBlock>
  </contentBlock>
  <contentBlock ix="1826">
    <textBlock ix="0">Regeringen har i tre olika propositioner försökt att förverkliga de tankar som äldreberedningen formulerade och att också konkretisera dem.</textBlock>
  </contentBlock>
  <contentBlock ix="1827">
    <textBlock ix="0">Den första propositionen, som var mycket viktig, handlade om äldreomsorgen inför 90-talet.</textBlock>
    <textBlock ix="1">Propositionen avlämnades hösten 1988, angav och den anger de allmänna riktlinjerna för äldreomsorgen. Propositionen pekade också ut ansvars- och huvudmannaskapsfrågorna som ett viktigt reformområde. Denna proposition antogs av riksdagen under stor enighet, vilket var mycket glädjande för mig.</textBlock>
  </contentBlock>
  <contentBlock ix="1828">
    <textBlock ix="0">Därefter satte vi i gång med det omfattande arbete som riksdagen då hade gett direktiv om och som hade att göra med ansvars- och uppgiftsfördelning mellan landsting och kommuner. Detta ledde till att äldredelegationen 1989 lade fram sin rapport</textBlock>
    <textBlock ix="1">Ansvaret för äldreomsorgen. Denna rapport följdes upp av en proposition som antogs av riksdagen på luciadagen i fjol och som handlar om just förändringar i uppgiftsfördelningen.</textBlock>
  </contentBlock>
  <contentBlock ix="1829">
    <textBlock ix="0">Herr talman! Nu är vi alltså framme vid den avslutande frågan om den ekonomiska regleringen av dessa uppgifts- och ansvarsförändringar mellan landstingen och kommunerna. Vi skall dessutom utforma de fleråriga stimulansbidrag som sammanlagt uppgår till 5,5 miljarder kronor.</textBlock>
  </contentBlock>
  <contentBlock ix="1830">
    <textBlock ix="0">Ytligt sett framstår denna reform för många som en fråga om teknik och organisation. Men det är egentligen fel. Bakom det vi nu gör finns en ambition att angripa några av äldreomsorgens mest centrala problem. Det gäller t.ex. att äldre människor lämnas att bo kvar i sina ursprungliga bostäder för länge när krämporna blir omfattande.</textBlock>
    <textBlock ix="1">Det gäller att människor skickas hem för tidigt från sjukvården, hem till en miljö som inte längre fungerar för dem. Det gäller att vi inte har fått fram de boendealternativ som motsvarar behoven hos åldersdementa och andra mycket gamla människor.</textBlock>
  </contentBlock>
  <contentBlock ix="1831">
    <textBlock ix="0">Genom de förändringar som nu görs kommer kommunerna i en helt ny situation, och det är viktigt att man har just denna utgångspunkt.</textBlock>
    <textBlock ix="1">Kommunerna får enligt min uppfattning mycket betydande möjligheter att angripa dessa nämnda problem och även en del andra.</textBlock>
  </contentBlock>
  <contentBlock ix="1832">
    <textBlock ix="0">Med reformen stimulerar vi nu kommunerna genom det nya betalningsansvaret och genom de särskilda stimulansbidragen att bygga ut och förbättra de särskilda boendealternativen, dvs. att göra något åt ett av de verkliga bristområdena inom äldreomsorgen.</textBlock>
  </contentBlock>
  <contentBlock ix="1833">
    <textBlock ix="0">Som exempel kan jag nämna att de nya femåriga stimulansbidragen i det ena fallet räcker till att stödja tillkomsten av ca 20 000 egna rum inom sjukhemmen och i det andra fallet till att skapa</textBlock>
    <textBlock ix="1">20 000--25 000 platser i gruppbostäder för åldersdementa och för andra som behöver det.</textBlock>
    <textBlock ix="2">Landstingen får 500 miljoner för att korta köerna, vilket har gett möjlighet att utforma vårdgarantin, och kommunerna får 500 miljoner för att komplettera personalens kunskaper i samband med att denna reform genomförs.</textBlock>
  </contentBlock>
  <contentBlock ix="1834">
    <textBlock ix="0">Herr talman! Detta historiska beslut skall nu klubbas igenom. När vi har gjort det har regering och riksdag skapat goda förutsättningar för förbättringar inom äldreomsorgen. Därefter är det i första hand kommunerna, och i viss utsträckning naturligtvis också fortfarande landstingen, som till det yttersta måste tillvarata dessa möjligheter till utveckling och förbättringar.</textBlock>
  </contentBlock>
  <contentBlock ix="1835">
    <textBlock ix="0">Genom de mycket omfattande kontakter som jag har byggt upp under de år som jag har arbetat med äldrereformen, vet jag att man inom landets kommuner är beredd att gripa sig an den uppgiften.</textBlock>
    <textBlock ix="1">Det finns både entusiasm, uppfinningsrikedom och kreativitet i detta sammanhang.</textBlock>
  </contentBlock>
  <contentBlock ix="1836">
    <textBlock ix="0">Herr talman! Jag vill avslutningsvis gärna säga att det för mig som har sysslat med denna reform sedan hösten 1986 känns utomordentligt tillfredsställande att vi kan föra reformen i hamn när det gäller statens engagemang i den. Sedan ankommer det på kommunerna att göra resten av jobbet.</textBlock>
  </contentBlock>
  <contentBlock ix="1837">
    <textBlock ix="0">Anf. 158 ROSA ÖSTH (c) replik:</textBlock>
  </contentBlock>
  <contentBlock ix="1838">
    <textBlock ix="0">Herr talman! Som jag sade i mitt inledningsanförande och som Bengt Lindqvist har bekräftat är vi numera tämligen överens om de grundläggande problemen i äldre- och handikappomsorgen. Men man skulle kunna säga att vi har blivit överens litet för sent. Vi har inom centern t.ex. i många år motarbetat nedläggningen av ålderdomshem och sjukhem. Denna nedläggning skedde i snabb takt då man hade en övertro på att alla människor skulle kunna vårdas i det enskilda hemmet. Därför har vi nu sett effekten i form av en stor brist på detta särskilda boende, som det numera heter.</textBlock>
  </contentBlock>
  <contentBlock ix="1839">
    <textBlock ix="0">Vi har också under flera år föreslagit en halv miljard kronor årligen för att man skulle stimulera tillkomsten av gruppboende. Allt det som nu framställs som bra, pengarna till sjukvården och, till utbyggnaden av boendet, och förenklade reglerna för att åstadkomma boende, är något som mycket väl hade kunnat åstadkommas utan att man gjorde denna förändring av huvudmannaskapet.</textBlock>
    <textBlock ix="1">Jag hoppas att inte ministern eller någon i utskottsmajoriteten tror att gränsdragningsproblemen kommer att upphöra i och med detta. Naturligtvis kommer de att finnas även i fortsättningen, men de kommer att flyttas till ett annat ställe.</textBlock>
  </contentBlock>
  <contentBlock ix="1840">
    <textBlock ix="0">Slutligen skulle jag vilja säga att jag är övertygad om att det finns idéer och uppfinningsrikedom i kommunerna, och det kommer att behövas. Men entusiasmen är tyvärr inte så väldigt stor, det har jag haft tillfälle att kunna konstatera, Bengt</textBlock>
    <textBlock ix="1">Lindqvist.</textBlock>
  </contentBlock>
  <contentBlock ix="1841"/>
  <contentBlock ix="1842">
    <textBlock ix="0">Anf. 159 Statsrådet BENGT LINDQVIST (s)</textBlock>
    <textBlock ix="1">replik:</textBlock>
  </contentBlock>
  <contentBlock ix="1843">
    <textBlock ix="0">Herr talman! Jag är medveten om den sena timmen, men jag vill ändå kommentera det som</textBlock>
    <textBlock ix="1">Rosa Östh sade.</textBlock>
  </contentBlock>
  <contentBlock ix="1844">
    <textBlock ix="0">Om vi är överens om problembilden, Rosa Östh, är jag förvånad över att centern inte kan ansluta sig till reformens uppläggning. Det är nämligen inte bara en fråga om statsbidrag, utan det är själva strukturen på äldreomsorgen som nu innebär en ändring och en förbättring av förutsättningarna att angripa de problem som vi diskuterar. T.ex. det betalningsansvar som kommunerna nu kommer att få! Det kommer att innebära att vi driver på kommunernas ekonomiska intresse att arbeta fram boendealternativ. Det kommer att innebära att man på landstingssidan beter sig annorlunda när det gäller de människor som är medicinskt färdigbehandlade. Detta är viktiga inslag i den kommande reformpolitiken, och jag beklagar att centern inte har kunnat inse det och ställa sig bakom denna reform.</textBlock>
  </contentBlock>
  <contentBlock ix="1845">
    <textBlock ix="0">Anf. 160 ROSA ÖSTH (c) replik:</textBlock>
  </contentBlock>
  <contentBlock ix="1846">
    <textBlock ix="0">Herr talman! Jag tror inte att vi kommer att hinna bli överens under denna sena timme, vilket Bengt</textBlock>
    <textBlock ix="1">Lindqvist antydde. Men jag tror inte att någon kan anklaga centern för att ha motarbetat förslag som i verklig mening gör det bättre för äldre och handikappade. Men vi är alltså inte övertygade om att detta är en bra reform. Det går åt oerhört mycket tid, mycket kraft, mycket energi och mycket pengar för att åstadkomma detta som man skulle ha kunnat klara med enklare medel och även i ett tidigare skede. Vi är alltså oroade för att detta går ut över de människor som skall ta vården och omsorgen i anspråk och att kommunerna inte alls kommer att tjäna på det, utan att det i själva verket kommer att kosta mer än de medel som kommunerna får för sitt åtagande.</textBlock>
  </contentBlock>
  <contentBlock ix="1847">
    <textBlock ix="0">Anf. 161 OSKAR LINDQVIST (s):</textBlock>
  </contentBlock>
  <contentBlock ix="1848">
    <textBlock ix="0">Herr talman! Jag har begärt ordet för att avge en personlig deklaration till kammarens protokoll.</textBlock>
    <textBlock ix="1">Den gäller socialutskottets betänkande beträffande de åldersdementa.</textBlock>
  </contentBlock>
  <contentBlock ix="1849">
    <textBlock ix="0">Jag går tillbaka till ett beslut som riksdagen fattade</textBlock>
    <textBlock ix="1">1988, då bostadsutskottet hade förberett bostadslån för ombyggnad och nybyggnad av ålderdomshem.</textBlock>
    <textBlock ix="2">Vid det tillfället gav riksdagen ålderdomshemmen en alldeles egen författning vid sidan om den allmänna bostadsfinansieringsförordningen.</textBlock>
  </contentBlock>
  <contentBlock ix="1850">
    <textBlock ix="0">I denna särskilda författning för ålderdomshemmen beskrevs hur lägenheterna skulle vara och hur de skulle vara utrustade. Finessen med att man ger bostadslån är att lägenheterna skall funktionera som bostäder. Själva begreppet bostadslån talar ju om bostäder. Därför finns det mycket klara föreskrifter om hur en bostad skall se ut.</textBlock>
  </contentBlock>
  <contentBlock ix="1851">
    <textBlock ix="0">Nu har socialutskottet fått våra synpunkter på hur det bör vara även när det gäller åldersdementa.</textBlock>
    <textBlock ix="1">Denna gång delar bostadsutskottet den uppfattning som finns i regeringens proposition.</textBlock>
  </contentBlock>
  <contentBlock ix="1852">
    <textBlock ix="0">Vad jag nu beklagar är att socialutskottet har kommit fram till att det inte skall vara utrustning i alla lägenheter. Inte ens minsta kokplatta skall finnas i en del lägenheter. Då vill jag påminna om att det faktiskt inte är den boende som får lånet, utan lånet är knutet till själva lägenheten. Och det är mycket stor omsättning på bostäder för äldre.</textBlock>
  </contentBlock>
  <contentBlock ix="1853">
    <textBlock ix="0">De äldre skall i dessa lägenheter kunna umgås med andra och kunna dricka en kopp kaffe. De skall lära sig att umgås, träna in handgrepp och annat i köket, sådant som hör till deras egen förkovran.</textBlock>
  </contentBlock>
  <contentBlock ix="1854">
    <textBlock ix="0">Jag är, herr talman, mycket ledsen över att man har kommit till det här beslutet. Det är en politik som jag i högsta grad ogillar. Det är inte så som jag har tänkt mig att det skall vara med en social politik.</textBlock>
    <textBlock ix="1">Men nu har socialutskottet valt den här vägen, och jag har ingenting att rösta på vid den kommande voteringen. Jag vill emellertid till protokollet ha sagt att det sätt på vilket man har löst problemen för de åldersdementa i de fall då man inte kräver full utrustning eller del av köksutrustning för de äldre personerna enligt min uppfattning är uttryck för en felaktig grundsyn.</textBlock>
  </contentBlock>
  <contentBlock ix="1855">
    <textBlock ix="0">I detta anförande instämde Ulla Johansson och</textBlock>
    <textBlock ix="1">Margareta Persson (båda s).</textBlock>
  </contentBlock>
  <contentBlock ix="1856">
    <textBlock ix="0">Anf. 162 DANIEL TARSCHYS (fp):</textBlock>
  </contentBlock>
  <contentBlock ix="1857">
    <textBlock ix="0">Herr talman! Jag ber att få tacka Oskar Lindkvist för hans personliga deklaration. Låt mig intyga att socialutskottet mycket noga har studerat bostadsutskottets synpunkter. Men vi har också tagit del av synpunkter från experter på senildemens. Vi har fäst mycket stor avseende vid vad vi har fått höra, bl.a. vid en hearing, om senildementas behov.</textBlock>
  </contentBlock>
  <contentBlock ix="1858">
    <textBlock ix="0">För vårt utskott är det viktigt att ta hänsyn till just de boende och inte till lägenheterna. Det är av omsorg om de boende som vi har valt att föreslå kammaren att lätta på de regler och restriktioner som tidigare har gällt beträffande långivning och nu också stimulansbidrag för gruppbostäder för senildementa.</textBlock>
  </contentBlock>
  <contentBlock ix="1859">
    <textBlock ix="0">Herr talman! Låt mig begagna detta tillfälle till att också tacka socialutskottet. Det här är slutet på riksdagsperioden och några ledamöter lämnar utskottet. Jag vill tacka hela utskottet för ett konstruktivt samarbete. Vi har i utskottet under den här perioden uträttat mycket värdefullt, tycker jag. Vi har kunnat komma överens om många initiativ till regeringen och kunnat vara pådrivande inom vårt verksamhetsområde.</textBlock>
  </contentBlock>
  <contentBlock ix="1860">
    <textBlock ix="0">Överläggningen var härmed avslutad.</textBlock>
  </contentBlock>
  <contentBlock ix="1861">
    <textBlock ix="0">Beslut</textBlock>
  </contentBlock>
  <contentBlock ix="1862">
    <textBlock ix="0">Företogs till avgörande näringsutskottets betänkanden 1990/91:NU43 och NU44, socialutskottets betänkande 1990/91:SoU25.</textBlock>
  </contentBlock>
  <contentBlock ix="1863">
    <textBlock ix="0">Näringsutskottets betänkande NU43</textBlock>
  </contentBlock>
  <contentBlock ix="1864">
    <textBlock ix="0">Mom. 1 (ändring i reglementet för allmänna pensionsfonden)</textBlock>
  </contentBlock>
  <contentBlock ix="1865">
    <textBlock ix="0">Utskottets hemställan bifölls med 163 röster mot</textBlock>
    <textBlock ix="1">149 för reservation 1 av Per Westerberg m.fl.</textBlock>
  </contentBlock>
  <contentBlock ix="1866">
    <textBlock ix="0">Mom. 4 (allmänna pensionsfondens näringspolitiska roll)</textBlock>
  </contentBlock>
  <contentBlock ix="1867">
    <textBlock ix="0">Hemställan</textBlock>
  </contentBlock>
  <contentBlock ix="1868">
    <textBlock ix="0">Utskottets hemställan bifölls med 226 röster mot</textBlock>
    <textBlock ix="1">17 för hemställan i reservation 3 av Rolf L Nilson.</textBlock>
    <textBlock ix="2">70 ledamöter avstod från att rösta.</textBlock>
  </contentBlock>
  <contentBlock ix="1869">
    <textBlock ix="0">Motivering</textBlock>
  </contentBlock>
  <contentBlock ix="1870">
    <textBlock ix="0">Utskottets motivering -- som ställdes mot den i reservation 2 av Per Westerberg m.fl. anförda motiveringen -- bifölls med acklamation.</textBlock>
  </contentBlock>
  <contentBlock ix="1871">
    <textBlock ix="0">Övriga moment</textBlock>
  </contentBlock>
  <contentBlock ix="1872">
    <textBlock ix="0">Utskottets hemställan bifölls.</textBlock>
  </contentBlock>
  <contentBlock ix="1873">
    <textBlock ix="0">Näringsutskottets betänkande NU44</textBlock>
  </contentBlock>
  <contentBlock ix="1874">
    <textBlock ix="0">Mom. 1 (sammanslagning av bankinspektionen och försäkringsinspektionen m.m.)</textBlock>
  </contentBlock>
  <contentBlock ix="1875">
    <textBlock ix="0">Utskottets hemställan -- som ställdes mot reservation 1 av Lars Norberg -- bifölls med acklamation.</textBlock>
  </contentBlock>
  <contentBlock ix="1876">
    <textBlock ix="0">Mom. 4 (skärpt kontroll över finansinstituten)</textBlock>
  </contentBlock>
  <contentBlock ix="1877">
    <textBlock ix="0">Utskottets hemställan -- som ställdes mot reservation 4 av Rolf L Nilson och Lars Norberg --</textBlock>
    <textBlock ix="1">bifölls med acklamation.</textBlock>
  </contentBlock>
  <contentBlock ix="1878">
    <textBlock ix="0">Övriga moment</textBlock>
  </contentBlock>
  <contentBlock ix="1879">
    <textBlock ix="0">Utskottets hemställan bifölls.</textBlock>
  </contentBlock>
  <contentBlock ix="1880">
    <textBlock ix="0">Socialutskottets betänkande SoU25</textBlock>
  </contentBlock>
  <contentBlock ix="1881">
    <textBlock ix="0">Mom. 1 och 2 (avslag på förslaget till ekonomisk reglering, m.m.)</textBlock>
  </contentBlock>
  <contentBlock ix="1882">
    <textBlock ix="0">Utskottets hemställan bifölls med 200 röster mot</textBlock>
    <textBlock ix="1">96 för reservation 1 av Sten Svensson m.fl. 14</textBlock>
    <textBlock ix="2">ledamöter avstod från att rösta.</textBlock>
  </contentBlock>
  <contentBlock ix="1883">
    <textBlock ix="0">Mom. 13 (avstämning av utfallet av den ekonomiska regleringen)</textBlock>
  </contentBlock>
  <contentBlock ix="1884">
    <textBlock ix="0">Utskottets hemställan med godkännande av utskottets motivering bifölls med 203 röster mot</textBlock>
    <textBlock ix="1">110 för utskottets hemställan med godkännande av den i reservation 5 av Sten Svensson m.fl. anförda motiveringen.</textBlock>
  </contentBlock>
  <contentBlock ix="1885">
    <textBlock ix="0">Övriga moment</textBlock>
  </contentBlock>
  <contentBlock ix="1886">
    <textBlock ix="0">Utskottets hemställan bifölls.</textBlock>
  </contentBlock>
  <contentBlock ix="1887">
    <textBlock ix="0">Beslut om uppskjuten votering</textBlock>
  </contentBlock>
  <contentBlock ix="1888">
    <textBlock ix="0">På förslag av tredje vice talmannen medgav kammaren att de på föredragningslistan återstående ärendena, utbildningsutskottets betänkande UbU21 samt finansutskottets betänkanden FiU37 och FiU34, skulle företas till avgörande vid morgondagens arbetsplenum.</textBlock>
  </contentBlock>
  <contentBlock ix="1889">
    <textBlock ix="0">12 § Den statliga administrationen på utbildningsområdet, m.m.</textBlock>
  </contentBlock>
  <contentBlock ix="1890">
    <textBlock ix="0">Föredrogs</textBlock>
  </contentBlock>
  <contentBlock ix="1891">
    <textBlock ix="0">utbildningsutskottets betänkande</textBlock>
  </contentBlock>
  <contentBlock ix="1892">
    <textBlock ix="0">1990/91:UbU21 Den statliga administrationen på utbildningsområdet, m.m. (prop. 1990/91:100</textBlock>
    <textBlock ix="1">delvis och prop. 1990/91:150 delvis).</textBlock>
  </contentBlock>
  <contentBlock ix="1893">
    <textBlock ix="0">Anf. 163 BIRGER HAGÅRD (m):</textBlock>
  </contentBlock>
  <contentBlock ix="1894">
    <textBlock ix="0">Herr talman! Det betänkande som vi nu debatterar utgör minst sagt blandad kompott. Det handlar om den statliga administrationen på utbildningsområdet. Här blandas mindre frågor med rätt stora, principiella frågeställningar. Man skulle önska att man hade haft tillfälle att kunna diskutera detta litet mer utförligt än vad som det möjligen blir fråga om i natt.</textBlock>
  </contentBlock>
  <contentBlock ix="1895">
    <textBlock ix="0">I betänkandet behandlas några anslagsfrågor där vi är av en annan mening än utskottsmajoriteten. Vi menar att den besparing på 100 milj.kr. på den statliga administrationen som utlovades i propositionen borde ha haft sin utgångspunkt i de medel som anvisats för den statliga skoladministrationen budgetåret 1990/91. Vi har reserverat oss på den punkten.</textBlock>
  </contentBlock>
  <contentBlock ix="1896">
    <textBlock ix="0">Vi har också tillsammans med folkpartiet och centern reserverat oss till förmån för ett avslag på regeringens begäran om nära 4 milj.kr. till löntagarorganisationerna.</textBlock>
  </contentBlock>
  <contentBlock ix="1897">
    <textBlock ix="0">En annan fråga har upprört rätt många sinnen, nämligen lokaliseringen av det nya statliga institutet för handikappfrågor i skolan. Riksdagen har tidigare beslutat att det nya skolverket skall vara förlagt till Stockholm, men nu -- hux flux -- vill man förlägga handikappinstitutet till Härnösand, och detta trots att samtliga handikapporganisationer har protesterat. Av rent fysiska skäl vill de ha nära till skolverket. De drar sig för dessa för dem många gånger besvärliga resor till Härnösand, vilka kan bli följden.</textBlock>
  </contentBlock>
  <contentBlock ix="1898">
    <textBlock ix="0">När det gäller universitetsområdet kan vi först konstatera att majoriteten även nu har varit kallsinnig till våra propåer om att UHÄ bara bör vara en tillsynsmyndighet medan däremot utvärderingen av universitetens och högskolornas verksamhet bör göras av en fristående instans. Vi har reserverat oss mot majoritetens ståndpunkt i detta sammanhang.</textBlock>
  </contentBlock>
  <contentBlock ix="1899">
    <textBlock ix="0">Vi har också en med centern och miljöpartiet gemensam reservation beträffande en eventuell avgiftsbeläggning av ekvivaleringen av utländska betyg. Vi menar att vi i detta sammanhang inte får avvika från EGs principiella handhavande av sådana här frågor.</textBlock>
  </contentBlock>
  <contentBlock ix="1900">
    <textBlock ix="0">Man kan också konstatera att det i detta betänkande föreslås ett anslag på 5 milj.kr. till</textBlock>
    <textBlock ix="1">Waldorfskolorna. Vissa av dessa skolor -- nämligen de i Norrköping, Göteborg, Örebro, Umeå och</textBlock>
    <textBlock ix="2">Hedemora -- har ju utomordentliga besvärligheter.</textBlock>
    <textBlock ix="3">Dessa 5 milj.kr. kan emellertid bara klara skolorna t.o.m. det här budgetårets slut. Därefter är det det ovisst hur dessa skolor över huvud taget skall kunna klara sig innan de nya reglerna för bidrag till de fristående skolorna träder i kraft. Att vi har lyckats samla en enighet i utskottet kring detta kan ju ändå vara glädjande för dessa skolor, så att man ser att skolornas verksamhet är uppskattad och så att de kan få kraft att klara sig till dess att bättre tider stundar.</textBlock>
  </contentBlock>
  <contentBlock ix="1901">
    <textBlock ix="0">Det enligt min uppfattning allra viktigaste i det här betänkandet är emellertid den stora principiella frågan om universitetens och högskolornas framtid.</textBlock>
    <textBlock ix="1">Vi har i en med folkpartiet gemensam partimotion lagt fram ett förslag om att våra forskningshögskolor -- universiteten och de stora fackhögskolorna -- skall ombildas och i allt väsentligt vila sin verksamhet på ett stiftelsekapital som skjuts till av staten. Meningen är att avkastningen av stiftelsekapitalet skall kunna täcka den centrala administrationen och dessutom en del av nuvarande fakultetsanslag. I övrigt får dessa universitet och högskolor konkurrera fritt sinsemellan och sluta avtal med staten angående viss utbildning samt då naturligtvis också få ersättning.</textBlock>
  </contentBlock>
  <contentBlock ix="1902">
    <textBlock ix="0">Vi tror att ett sådant system skulle vitalisera universiteten och högskolorna. Vi har sett att det har varit alltför mycket av centralstyrning trots att socialdemokratin visserligen under senare år har varit i full reträtt bort ifrån det som hände 1969 och också 1975 och 1977. Vi har kunnat märka att man har varit inne på tanken att decentralisera beslutsformerna. Även i detta betänkande tas en hel del av detta upp.</textBlock>
  </contentBlock>
  <contentBlock ix="1903">
    <textBlock ix="0">Vi menar emellertid att man bör gå längre än vad man har gjort. Man bör ge en fullständig autonomi till universiteten och också forskningshögskolorna.</textBlock>
  </contentBlock>
  <contentBlock ix="1904">
    <textBlock ix="0">Naturligvis kan det också finnas anledning att måhända i framtiden utsträcka detta till även andra enheter. Men vi är inte där ännu. Det är i första hand när det gäller dessa enheter som vi vill pröva detta nya system för att därmed också kunna stimulera kvaliteten.</textBlock>
  </contentBlock>
  <contentBlock ix="1905">
    <textBlock ix="0">Vi har också pekat på nödvändigheten av att förstärka på internationaliseringssidan. Vi står nu inför ett omfattande samarbete inom Europa, men vi är inte helt säkra på att vi i det här landet är rustade för att kunna klara av denna nya internationella samverkan på rätt sätt.</textBlock>
  </contentBlock>
  <contentBlock ix="1906">
    <textBlock ix="0">Detta understryks också av studentkårerna, som har kommit med propåer och visat på de brister som finns, inte minst på bostadssidan.</textBlock>
  </contentBlock>
  <contentBlock ix="1907">
    <textBlock ix="0">Vi har också tagit upp frågan om vad vi skall göra med forskarutbildningen. Vi har i enighet konstaterat att vi måste dubbla antalet disputerade per år fram till år 2000. Men hur skall vi kunna klara av detta? Gör vi det inte, innebär det att vi inom en rätt snar framtid i detta land kommer att ha färre disputerade som är yrkesverksamma än vad vi har för ögonblicket.</textBlock>
  </contentBlock>
  <contentBlock ix="1908">
    <textBlock ix="0">Vad vi framför allt har pekat på är omvandlingen av utbildningsbidrag till doktorandtjänster. Den utvecklingen bör snabbas på ytterligare.</textBlock>
    <textBlock ix="1">Naturligtvis är detta en fråga som inte bara löses på det sättet, utan många andra åtgärder kan också behöva vidtas. Hela forskarutbildningen är, som vi ser det, en av våra akilleshälar.</textBlock>
  </contentBlock>
  <contentBlock ix="1909">
    <textBlock ix="0">Det finns alltnog mycket att göra för universiteten och högskolorna framöver. Vi har tillsammans med folkpartiet föreslagit en rad åtgärder som bör kunna verka i rätt riktning, snabba på utvecklingen åt rätt håll. Jag kan försäkra om att detta bara är en första början. Det kommer att finnas anledning att komma tillbaka och att kanske mer utförligt ta upp dessa problem inför framtiden.</textBlock>
  </contentBlock>
  <contentBlock ix="1910">
    <textBlock ix="0">Jag vill, herr talman, passa på att yrka bifall till två reservationer, men detta innebär naturligtvis inte att vi inte står bakom de andra reservationerna som moderata samlingspartiet har fogat till betänkandet. De reservationer jag åsyftar är nr 5, som handlar om lokaliseringen av statens handikappinstitut, och nr 10, som handlar om en ombildning av forskningshögskolorna, universiteten och fackhögskolorna, till autonoma enheter.</textBlock>
  </contentBlock>
  <contentBlock ix="1911">
    <textBlock ix="0">Jag vill också allra sist passa på att tacka Lars</textBlock>
    <textBlock ix="1">Gustafsson, utbildningsutskottets ordförande, som väl antagligen nu gör sin kanske sista debatt i riksdagen. Han har med oväld försökt leda utskottets förhandlingar. Han har strävat ärligt efter att förbättra den svenska högskolan och universiteten. Ibland har han kanske visat en litet butter uppsyn på våra sammanträden, men det har funnits ett hjärta där bakom. Han har också lyckats åstadkomma åtskilliga goda resultat. Mycket av det som är positivt i dag är Lars Gustafssons förtjänst.</textBlock>
    <textBlock ix="2">Ett hjärtligt tack för den tid som har varit!</textBlock>
  </contentBlock>
  <contentBlock ix="1912"/>
  <contentBlock ix="1913">
    <textBlock ix="0">Anf. 164 LARS LEIJONBORG (fp):</textBlock>
  </contentBlock>
  <contentBlock ix="1914">
    <textBlock ix="0">Herr talman! Det betänkande vi nu behandlar innehåller flera viktiga frågor, men med tanke på den sena timmen skall jag koncentrera mig på det som jag uppfattar som allra viktigast, nämligen skrivningarna om högskolans styrsystem. Det har länge förekommit en kritik mot högskoleväsendet för att det är alltför byråkratiserat. I sex års tid har jag med jämna mellanrum stått i den här talarstolen och framfört den synpunkten. Men framför allt har de människor som är verksamma i högskolevärlden fört den åsikten till torgs. Det var därför mycket intressant att regeringen efter en föredragning av statsrådet Göransson i kompletteringspropositionen förde fram ett antal ganska radikala förslag som syftade till en decentralisering och avbyråkratisering av högskolesystemet.</textBlock>
  </contentBlock>
  <contentBlock ix="1915">
    <textBlock ix="0">Många har väntat länge på de förslagen. På något sätt är det väl signifikativt att de kom som inslag i en strategi för att minska statens administrationsutgifter. Oavsett bakgrunden är det välkommet att regeringen nu föreslår ett uppbrytande av linjesystemet, en ganska kraftig bantning av UHÄ och ett antal decentraliseringsåtgärder. Det är verkligen hög tid.</textBlock>
  </contentBlock>
  <contentBlock ix="1916">
    <textBlock ix="0">När vi har diskuterat de här frågorna har vi fört fram de förslagen. I den meningen är det här framgångar för våra tankar. Vi har under ett antal år använt ett begrepp i den här diskussionen, nämligen att vi tycker att man skall sträva efter största möjliga autonomi för högskoleenheterna.</textBlock>
    <textBlock ix="1">Vi tror att det är stora vetenskapliga fördelar att vinna med ett sådant system.Vi tror att det på lång sikt blir ett bättre intellektuellt klimat i ett samhälle där den akademiska världen är så fristående från den politiska som möjligt.</textBlock>
  </contentBlock>
  <contentBlock ix="1917">
    <textBlock ix="0">Det är klart att man kan säga att de förslag som regeringen nu har kommit med är steg på vägen mot en autonomi. Vi känner dock en stor oro för att dessa förslag inte kommer att leda tillräckligt långt och att de i huvudsak kommer att stanna på pappret. Bl.a. av det skälet har vi i motioner och nu senast i programmet Sverige skall tillbaka till toppen, som vi har lagt fram tillsammans med moderata samlingspartiet, fört fram en radikalare autonomiide. Man bör nämligen omvandla några av universiteten till stiftelseägda enheter. Även de enheterna skulle självfallet vara beroende av staten. Staten skall även i fortsättningen vara beställare av forsknings- och utbildningstjänster från universiteten. Jag tror ändå att man genom den här förändringen av universitetens juridiska ställning i högre grad skulle kunna uppnå det man i bästa fall kan tro också är regeringens ambition, nämligen att öka autonomin gentemot statsmakterna.</textBlock>
  </contentBlock>
  <contentBlock ix="1918">
    <textBlock ix="0">Vi har fört fram dessa ideer i en motion gemensam för moderata samlingspartiet och folkpartiet liberalerna. Vi har följt upp den med ett par reservationer i betänkandet. Det gäller den autonomifråga som jag har berört och dimensioneringsfrågorna. Utbildningsutskottet har under våren på ett värdefullt sätt tagit initiativ till en högre dimensionering av den högre utbildningen. På något längre sikt menar vi dock att det är otillräckligt, och vi menar att det finns anledning att gå vidare. Som Birger Hagård var inne på behöver Sverige fler akademiskt utbildade.</textBlock>
    <textBlock ix="1">Det behövs också en satsning på forskarutbildning och högskolans internationalisering.</textBlock>
  </contentBlock>
  <contentBlock ix="1919">
    <textBlock ix="0">Mot denna bakgrund har vi således ställt oss bakom ett antal reservationer i betänkandet. Med tanke på kammarens tidsläge skall jag avstå från att yrka bifall till reservationerna. Jag nöjer mig med att instämma i det yrkandet som Birger Hagård framförde.</textBlock>
  </contentBlock>
  <contentBlock ix="1920">
    <textBlock ix="0">Jag vill också mycket kortfattat notera att vi har enat oss om ett initiativ för att klara ett antal</textBlock>
    <textBlock ix="1">Waldorfskolor i avvaktan på det nya och bättre statsbidragssystemet som kommer så småningom.</textBlock>
    <textBlock ix="2">Jag vill också konstatera att vi delar den ståndpunkt som Birger Hagård här framförde när det gäller att känna en skepis inför avgifter på UHÄs ekvivaleringsverksamhet. Vi har dock stannat för ett något öppnare sinnelag när det gäller att pröva saker och ting, och vi har inte velat motsätta oss att denna fråga utreds. Vilket slutligt ställningstagande vi kommer att komma till i denna fråga vet jag inte, men vi är således beredda att tillsammans med utskottsmajoriteten ändå bejaka att denna fråga får prövas.</textBlock>
  </contentBlock>
  <contentBlock ix="1921">
    <textBlock ix="0">Jag vill slutligen uttrycka ett tack till vår utskottsordförande som nu lämnar riksdagen och till de övriga utskottsledamöter som jag har fått arbeta tillsammans med under den här perioden.</textBlock>
  </contentBlock>
  <contentBlock ix="1922">
    <textBlock ix="0">Anf. 165 LARZ JOHANSSON (c):</textBlock>
  </contentBlock>
  <contentBlock ix="1923">
    <textBlock ix="0">Herr talman! Först vill jag göra några korta kommentarer kring en del av de frågeställningar som har varit aktuella i det betänkande vi nu behandlar. Birger Hagård och Lars Leijonborg har redan varit inne på frågan om bidrag till organisationer av olika slag. Utöver de principiella ståndpunkter som nu har framförts vill jag tillägga att vi tycker att det är fel att det nya skolverket, med de uppgifter de skall ha framdeles, även skall vara bidragsbeviljande myndighet. Det är skälet till att vi har avvisat de förslag som finns i budgetpropositionen i det här sammanhanget.</textBlock>
  </contentBlock>
  <contentBlock ix="1924">
    <textBlock ix="0">Frågan om handikappinstitutet och dess lokalisering har vi diskuterat i utskottet. Utöver vad som nu har sagts vill jag peka på att vi från centerns sida har framhållit, vilket utskottsmajoriteten också gör, att det inte är nödvändigt att det är företrädare för handikapporganisationerna som reser till</textBlock>
    <textBlock ix="1">Härnösand för att besöka institutet utan att tjänstemännen därifrån mycket väl kan resa åt andra hållet. Vi har dessutom fått bifall till vårt yrkande om att regeringen får se till att handikapporganisationerna har tillräckliga resurser för att möta de eventuella merkostnader som lokaliseringen till Härnösand kan innebära.</textBlock>
  </contentBlock>
  <contentBlock ix="1925">
    <textBlock ix="0">Jag vill också markera att vi från centerns sida redan i vår motion och nu i reservation tar avstånd från tanken på att belägga ekvivaleringsverksamheten med avgifter. Vi tycker inte att det är rimligt att göra det. Vi tycker inte heller att det ens är nödvändigt att utreda den frågan. Vi konstaterar redan nu att vi för vår del tar bestämt avstånd från det här.</textBlock>
  </contentBlock>
  <contentBlock ix="1926">
    <textBlock ix="0">När det gäller frågan om högskolans organisation och linjesystemet för utskottet ett resonemang som i långa stycken stämmer väl överens med det som vi från centerns sida har framfört redan i vår motion, där vi säger att även om man nu luckrar upp linjesystemet vilket vi har förordat under ett antal år är det naturligtvis viktigt när det gäller vissa utbildningar att garantera likvärdigheten och se till att de får en jämförbar kvalitet. Det är också vad utskottet pekar på i sitt resonemang om dessa frågor. Det finns ett antal utbildningar som förbereder för en klart definierad yrkesroll. Det gäller t.ex. lärarutbildningarna, vårdutbildningarna, psykologutbildning och de utbildningar som behövs för rättsväsendets del.</textBlock>
    <textBlock ix="1">Därför tycker vi att det är bra att utskottet gjort denna markering, även om man inte tar ställning till frågan om examensordningen, eftersom denna fråga bereds. Jag vill gärna stryka under de markeringar som utskottet gör.</textBlock>
  </contentBlock>
  <contentBlock ix="1927">
    <textBlock ix="0">Sedan tycker jag att det finns ytterligare några frågor som det är anledning att peka på inför det forsatta beredningsarbetet. Det är speciellt några frågor som är aktuella i den utbildningspolitiska debatten när det gäller högskolan.</textBlock>
  </contentBlock>
  <contentBlock ix="1928">
    <textBlock ix="0">Den ena är decentralisering, och då menar jag decentralisering i flera bemärkelser -- både av besluten om och ansvaret för verksamheten och decentralisering i dess rent fysiska bemärkelse, dvs.</textBlock>
    <textBlock ix="1">tillgängligheten och högskoleverksamheten såsom drivkraft i den regionala verksamheten.</textBlock>
  </contentBlock>
  <contentBlock ix="1929">
    <textBlock ix="0">Den frågan är krav på effektivisering. Det finns en viss risk för att den debatten fokuseras på kvantitativa mål, på någon form av poängjakt -- att producera flest poäng till lägsta möjliga kostnad.</textBlock>
    <textBlock ix="1">För vår del vill vi mycket kraftigt markera att detta inte får innebära att man på något sätt gör avkall på kvalitetsmålet. För att de kvalitetsmålen skall kunna utvecklas vid samtliga högskolor är det naturligtvis viktigt att vi fortsätter utbyggnaden av de fasta forskningsresurserna.</textBlock>
  </contentBlock>
  <contentBlock ix="1930">
    <textBlock ix="0">Den tredje frågan handlar om högskolans framtida dimensionering eller -- som man kanske hellre borde säga -- den fortsatta uppdimensioneringen av högskoleväsendet över hela landet. Vi har ju tagit det första steget, och vi har dessutom gjort en beställning för det kommande året. Vi utgår naturligtvis från att det för de därpå kommande åren blir en fortsatt ökning av högskolans dimensionering.</textBlock>
  </contentBlock>
  <contentBlock ix="1931">
    <textBlock ix="0">Ytterligare en sak som det ofta talas om i högskoledebatten är det internationella samarbetet. Det är alldeles klart att vi står inför en period av ökat internationellt samarbete, en internationalisering av den svenska högskolan, något som vi naturligtvis också bejakar. Kravet på internationell konkurrenskraft, dvs. återigen en fråga om kvalitet, måste löpa jämsides med diskussionerna om effektivisering.</textBlock>
  </contentBlock>
  <contentBlock ix="1932">
    <textBlock ix="0">Mot den här bakgrunden får naturligtvis frågan om utvärdering av högskolan en allt större betydelse.</textBlock>
    <textBlock ix="1">Regeringens och riksdagens viktigaste roll framöver blir kanske att kunna formulera tydliga mål för högskoleverksamheten som resultaten kan utvärderas mot.</textBlock>
  </contentBlock>
  <contentBlock ix="1933">
    <textBlock ix="0">Herr talman! Jag har velat göra dessa ytterligare markeringar. Jag står naturligtvis bakom de reservationer till betänkandet som centerpartiet har undertecknat, men jag yrkar inte bifall till någon av dem.</textBlock>
  </contentBlock>
  <contentBlock ix="1934">
    <textBlock ix="0">Jag vill liksom de övriga talarna i den här debatten till sist säga ett varmt tack till utskottets avgående ordförande för ett gott samarbete och ett gott kamratskap. Dina insatser för svensk utbildningspolitik, Lars Gustafsson, kommer att ha ett bestående värde. Tack för de här åren som vi har arbetat tillsammans!</textBlock>
  </contentBlock>
  <contentBlock ix="1935">
    <textBlock ix="0">Anf. 166 BIRGER HAGÅRD (m) replik:</textBlock>
  </contentBlock>
  <contentBlock ix="1936">
    <textBlock ix="0">Herr talman! Jag vill bara uttrycka mitt beklagande över att Larz Johansson och centern inte velat ansluta sig till den reservation som vänder sig mot utplaceringen av statens handikappinstitut för skolfrågor till Härnösand. Geografisk utlokalisering och decentralisering är trots allt inte alls samma sak. I det här fallet måste jag säga att det förefaller vara sällsynt omotiverat att lokalisera detta institut just till Härnösand av alla ställen. Det hade varit mycket mer befogat att institutet arbetar på samma ort som skolverket finns, nämligen i</textBlock>
    <textBlock ix="1">Stockholm. De andra partierna borde kanske ha tagit fasta på vad dessa organisationer tyckt och tänkt i detta sammanhang.</textBlock>
  </contentBlock>
  <contentBlock ix="1937">
    <textBlock ix="0">Anf. 167 LARZ JOHANSSON (c) replik:</textBlock>
  </contentBlock>
  <contentBlock ix="1938">
    <textBlock ix="0">Herr talman! Det hade funnits en lika enkel som förträfflig lösning på Birger Hagårds problem, om han och moderaterna vid det tillfälle då vi tog ställning till hur den statliga skoladministrationen skall utformas hade anslutit sig till den uppfattning som centern framförde, dvs. att skolverket och handikappinstitutet skulle vara en och samma myndighet och att hela den myndigheten skulle förläggas till Härnösand.</textBlock>
  </contentBlock>
  <contentBlock ix="1939">
    <textBlock ix="0">Anf. 168 BIRGER HAGÅRD (m) replik:</textBlock>
  </contentBlock>
  <contentBlock ix="1940">
    <textBlock ix="0">Herr talman! Jag är inte säker på att det hade gjort saken bättre.</textBlock>
  </contentBlock>
  <contentBlock ix="1941">
    <textBlock ix="0">Anf. 169 BJÖRN SAMUELSON (v):</textBlock>
  </contentBlock>
  <contentBlock ix="1942">
    <textBlock ix="0">Herr talman! Till detta betänkande har vi från vänsterpartiets sida fogat två reservationer.</textBlock>
  </contentBlock>
  <contentBlock ix="1943">
    <textBlock ix="0">En reservation handlar om lokaliseringen av statens handikappsinstitut för skolfrågor. Vi ställer oss tveksamma till lokaliseringen till Härnösand. Vi anser att Sundsvall/Härnösands-området bör bli föremål för andra regionalpolitiska stödinsatser. Vi tror att det hade varit av värde att ha detta institut lokaliserat till samma ort som det nya skolverket.</textBlock>
  </contentBlock>
  <contentBlock ix="1944">
    <textBlock ix="0">Den andra reservationen handlar om professorstillsättningar. Alla partier utom vänsterpartiet tycker att de enskilda högskolorna skall handha dessa. Sverige är inte ett särskilt stort land, och vi tycker att frågan om tillsättning av professorer skall ligga kvar på regerings- och riksdagsnivå.</textBlock>
  </contentBlock>
  <contentBlock ix="1945">
    <textBlock ix="0">Vi har i stället föreslagit att man skulle inrätta en ny tjänst inom högskolan, nämligen biträdande professor. Detta förslag har av och till förts fram tidigare i denna kammare. Vi trodde nog att det här förslaget skulle få en mer positiv reaktion från de övriga partierna än vad som blivit fallet. Vi får alltså återkomma med dessa förslag.</textBlock>
  </contentBlock>
  <contentBlock ix="1946">
    <textBlock ix="0">Om vi hade haft mer tid skulle det ha varit intressant att ta en fri och öppen diskussion om vilken roll högskolan skall spela i det svenska samhället framöver. Nu har folkpartiet och moderaterna lagt fram någonting som de vill beteckna som ett nytt förslag, nämligen att en del universitet, tekniska högskolor och någon medicinsk utbildningsanstalt skall ombildas till stiftelser. Detta är ingenting nytt, herr talman, utan det är egentligen att gå tillbaka många decennier i tiden. Jag skall inte gå in närmare på detta men vill ändå peka på att den föreslagna ordningen otydliggör den politiska ansvarigheten för högskolans verksamhet. Jag tror att det i en demokrati är viktigt att de som kan hängas också skall kunna hängas, dvs. göras ansvariga för den politik som förs inom olika samhällsområden. Jag tycker dessutom att det är ett halvhjärtat förslag.</textBlock>
    <textBlock ix="1">Om man nu vill placera ut dessa universitet på någon form av skapad marknad hade det i så fall varit bättre att föreslå att vi skulle sälja ut t.ex.</textBlock>
    <textBlock ix="2">någon handelshögskola och försöka göra den lönsam. Det hade varit ett mer radikalt förslag.</textBlock>
  </contentBlock>
  <contentBlock ix="1947">
    <textBlock ix="0">Till sist, herr talman, vill jag liksom de tidigare talarna rikta ett tack till Lars Gustafsson för de år som vi haft tillsammans i utbildningsutskottet. Det har varit ett givande och tagande. Både som ett tack till Lars Gustafsson och som ett inlägg i debatten skall jag be att få läsa ett par korta dikter, eftersom jag vet att Lars Gustafsson är road av lyrik.</textBlock>
  </contentBlock>
  <contentBlock ix="1948">
    <textBlock ix="0">Den första dikten heter ''Mitt universitet'' och är skriven av Vladimir Majakovskij. Den ingår i samlingen ''Jag älskar'', som gavs ut 1922:</textBlock>
  </contentBlock>
  <contentBlock ix="1949">
    <textBlock ix="0">Ni kan franska,</textBlock>
  </contentBlock>
  <contentBlock ix="1950">
    <textBlock ix="0">dividera,</textBlock>
  </contentBlock>
  <contentBlock ix="1951">
    <textBlock ix="0">multiplicera,</textBlock>
  </contentBlock>
  <contentBlock ix="1952">
    <textBlock ix="0">böja konstiga former.</textBlock>
  </contentBlock>
  <contentBlock ix="1953">
    <textBlock ix="0">Men säg mig om ni kan</textBlock>
  </contentBlock>
  <contentBlock ix="1954">
    <textBlock ix="0">sjunga kör ihop med ett hus?</textBlock>
  </contentBlock>
  <contentBlock ix="1955">
    <textBlock ix="0">Kan ni spårvagnsspråket?</textBlock>
  </contentBlock>
  <contentBlock ix="1956">
    <textBlock ix="0">Fågelsångaren i mänsklig tappning,</textBlock>
  </contentBlock>
  <contentBlock ix="1957">
    <textBlock ix="0">som nyss är framkläckt ur ägget</textBlock>
  </contentBlock>
  <contentBlock ix="1958">
    <textBlock ix="0">räcker sin hand mot boken</textBlock>
  </contentBlock>
  <contentBlock ix="1959">
    <textBlock ix="0">och pappret i häftet.</textBlock>
  </contentBlock>
  <contentBlock ix="1960">
    <textBlock ix="0">Alfabetet har jag lärt från skyltar.</textBlock>
  </contentBlock>
  <contentBlock ix="1961">
    <textBlock ix="0">Jag har vänt sidor av järn och bleckplåt.</textBlock>
  </contentBlock>
  <contentBlock ix="1962">
    <textBlock ix="0">Jorden, jo, den tar man,</textBlock>
  </contentBlock>
  <contentBlock ix="1963">
    <textBlock ix="0">skär upp,</textBlock>
  </contentBlock>
  <contentBlock ix="1964">
    <textBlock ix="0">river itu</textBlock>
  </contentBlock>
  <contentBlock ix="1965">
    <textBlock ix="0">och sedan studerar med den.</textBlock>
  </contentBlock>
  <contentBlock ix="1966">
    <textBlock ix="0">Hela den är den minsta världsglob som finns.</textBlock>
  </contentBlock>
  <contentBlock ix="1967">
    <textBlock ix="0">Till sist en dikt av Alf Henriksson, Boksyntheten, ur diktsamlingen Medan göken tiger (1964):</textBlock>
  </contentBlock>
  <contentBlock ix="1968">
    <textBlock ix="0">Om den lärde professorn i litteraturhistoria</textBlock>
  </contentBlock>
  <contentBlock ix="1969">
    <textBlock ix="0">med okuvlig idoghet läser en bok om dagen</textBlock>
  </contentBlock>
  <contentBlock ix="1970">
    <textBlock ix="0">söndag och vardag i nittio år, då har han läst in</textBlock>
  </contentBlock>
  <contentBlock ix="1971">
    <textBlock ix="0">vid pass tjugofemtusenfemhundrafemti volymer.</textBlock>
  </contentBlock>
  <contentBlock ix="1972">
    <textBlock ix="0">Men trettiotusen tavlor med kilskrift på</textBlock>
  </contentBlock>
  <contentBlock ix="1973">
    <textBlock ix="0">finns enbart i British Museum, och hundradetusen</textBlock>
  </contentBlock>
  <contentBlock ix="1974">
    <textBlock ix="0">band ägde Linköpings läroverk när seklet var ungt.</textBlock>
  </contentBlock>
  <contentBlock ix="1975">
    <textBlock ix="0">Så kan det bevisas med enkel aritmetik</textBlock>
  </contentBlock>
  <contentBlock ix="1976">
    <textBlock ix="0">att det mesta som människor vet måste tydligen vara</textBlock>
  </contentBlock>
  <contentBlock ix="1977">
    <textBlock ix="0">hörsägen, handboksupplysningar, andrahandskunskap.</textBlock>
  </contentBlock>
  <contentBlock ix="1978">
    <textBlock ix="0">Och till råga på allt har kineserna skrivit en del.</textBlock>
  </contentBlock>
  <contentBlock ix="1979">
    <textBlock ix="0">Anf. 170 BIRGER HAGÅRD (m) replik:</textBlock>
  </contentBlock>
  <contentBlock ix="1980">
    <textBlock ix="0">Herr talman! Det vore mig fjärran att svinga mig upp till sådana poetiska höjder som Björn</textBlock>
    <textBlock ix="1">Samuelson, utan det var någonting mycket mera prosaiskt som jag tänkte på i sammanhanget. Han säger att idén om stiftelser inte skulle vara ny.</textBlock>
    <textBlock ix="2">Tänker han då på Uppsala Öd möjligtvis? Annars har vi en gammal tradition av statlig centralförvaltning. Det gällde våra universitet som hade att utbilda präster och ämbetsmän.</textBlock>
    <textBlock ix="3">Utvecklingen därefter har böljat fram och tillbaka.</textBlock>
    <textBlock ix="4">Vi har sett hur man haft större eller mindre grad av statligt inflytande.</textBlock>
  </contentBlock>
  <contentBlock ix="1981">
    <textBlock ix="0">Under en tid har vi varit inne på den senaste fasen då staten verkligen strävat efter att utöva allt sitt inflytande och närmast sett universitet och högskolor som ett instrument i det härskande partiets tjänst.</textBlock>
  </contentBlock>
  <contentBlock ix="1982">
    <textBlock ix="0">Det är detta vi nu ser att man också är på väg bort ifrån, och det vill vi ytterligare påskynda och då ta upp idén med stiftelser.</textBlock>
  </contentBlock>
  <contentBlock ix="1983">
    <textBlock ix="0">Är det annars så att Björn Samuelson vill sälja ut någonting här, så skulle vi kunna diskutera det. Jag hörde att hans partikollega när det gällde bostadsfinansieringen inte hade någonting emot att gynna kapitalismen och bankerna. Är Björn</textBlock>
    <textBlock ix="1">Samuelson inne på likartade tankar, så kan man bara säga att när det gäller vänsterpartiet kan man vänta sig allting numera.</textBlock>
  </contentBlock>
  <contentBlock ix="1984">
    <textBlock ix="0">Anf. 171 BJÖRN SAMUELSON (v) replik:</textBlock>
  </contentBlock>
  <contentBlock ix="1985">
    <textBlock ix="0">Herr talman! Jag höll på att säga precis samma sak om moderata samlingspartiet, men så kom jag på att man inte skall väcka den björn som sover.</textBlock>
  </contentBlock>
  <contentBlock ix="1986">
    <textBlock ix="0">Detta med stiftelse och de nya organisationsförslag ni föreslagit är egentligen ingenting nytt. Det går egentligen tillbaka många decennier. Jag ville peka på ett problem i mitt anförande: Vem skall ta det politiska ansvaret framöver för högskoleverksamheten?</textBlock>
  </contentBlock>
  <contentBlock ix="1987">
    <textBlock ix="0">Det är ju fler människor än de som tar del av högskoleverksamhet som är med och finansierar detta. Då måste högskolan också finnas med på den politiska dagordningen. Då måste det också, som jag ser det, finnas politiker som skall kunna ställas till svars för de samlade resultat som högskolan presterar.</textBlock>
  </contentBlock>
  <contentBlock ix="1988">
    <textBlock ix="0">Det gäller inte inom verksamheten som sådan utan mer ifrån vad jag skulle kunna kalla ett samlat resultat.</textBlock>
  </contentBlock>
  <contentBlock ix="1989">
    <textBlock ix="0">Jag tycker inte man skall förenkla de olika problem som finns kring högskolan på det sätt som folkpartiet och moderaterna gör genom att säga hokus pokus, nu kan vi göra en stiftelse av alltihop och så blir det frid och fröjd.</textBlock>
  </contentBlock>
  <contentBlock ix="1990">
    <textBlock ix="0">Jag tror det är betydligt mera komplicerat än så.</textBlock>
    <textBlock ix="1">Skall vi, som någon tidigare talare nämnde, ha ett bra intellektuellt klimat i samhället så tror jag att tydlig rollfördelning och tydliga ansvarighetsområden är till fördel för ett bra intellektuellt klimat.</textBlock>
  </contentBlock>
  <contentBlock ix="1991">
    <textBlock ix="0">Anf. 172 BIRGER HAGÅRD (m) replik:</textBlock>
  </contentBlock>
  <contentBlock ix="1992">
    <textBlock ix="0">Herr talman! Jag efterlyser fortfarande vilken tid</textBlock>
    <textBlock ix="1">Björn Samuelson avser. När skulle vi, konkret, haft stiftelseform vid universitet och högskolor? Jag kan inte påminna mig detta. Vi har haft Göteborgs högskola, Stockholms högskola -- är det detta han åsyftar?</textBlock>
  </contentBlock>
  <contentBlock ix="1993">
    <textBlock ix="0">I övrigt vill jag bara, med den kommentaren säga att ju mindre vi har av politiskt inflytande i dessa sammanhang dess bättre. Forskningen och den högre utbildningen skall stå fria och kunna vara någonting av ett sanningsvittne, ett offentligt område där man sätter sanningen i högsätet och utövar kritik mot det samhälle vi lever i. Det är den främsta uppgiften.</textBlock>
  </contentBlock>
  <contentBlock ix="1994">
    <textBlock ix="0">Anf. 173 BJÖRN SAMUELSON (v) replik:</textBlock>
  </contentBlock>
  <contentBlock ix="1995">
    <textBlock ix="0">Herr talman! Jag skall inte förlänga debatten för mycket. Att säga att någon samhällsverksamhet skall stå politiskt fri ja, vi kan diskutera länge om någonting sådant är möjligt.</textBlock>
  </contentBlock>
  <contentBlock ix="1996">
    <textBlock ix="0">Det bästa vore egentligen att om något skulle stå politiskt fritt framöver skulle det vara moderata samlingspartiet.</textBlock>
  </contentBlock>
  <contentBlock ix="1997">
    <textBlock ix="0">Anf. 174 EVA GOE S (mp):</textBlock>
  </contentBlock>
  <contentBlock ix="1998">
    <textBlock ix="0">Herr talman! Jag tycker detta betänkande är bra, och vi står bakom nästan allt. Vi har en enda reservation, om ekvivaleringsverksamheten. Vi anser att det inte behöver utredas om avgift eller inte, eftersom vi anser att det inte skall vara någon avgift.</textBlock>
  </contentBlock>
  <contentBlock ix="1999">
    <textBlock ix="0">För övrigt är det positivt, och jag får som alla andra säga att jag önskar Lars Gustafsson lycka till i hans framtida verksamhet. Jag tror inte att han kommer att stå still sedan han lämnat riksdagen. Jag vill tacka för den tid som varit, och jag vill också tacka övriga ledamöter i utskottet.</textBlock>
  </contentBlock>
  <contentBlock ix="2000">
    <textBlock ix="0">Jag vill tillägga att vi också vill stöjda</textBlock>
    <textBlock ix="1">Waldorfskolorna med 5 milj.kr. Vi äskade först 20</textBlock>
    <textBlock ix="2">milj.kr., men efter att ha hört oss för om hur mycket de kunde göra av med detta budgetår fann vi att 5 miljoner låg litet närmare verkligheten.</textBlock>
  </contentBlock>
  <contentBlock ix="2001">
    <textBlock ix="0">Jag är glad att vi har hjälpt dem akut.</textBlock>
  </contentBlock>
  <contentBlock ix="2002">
    <textBlock ix="0">Vi vill dessutom ändra statsbidragssystemet så att alla elever får samma underlag för statsbidrag. Då hoppas jag det skall finnas stora möjligheter för dessa skolor att fortsätta att leva och att blomma.</textBlock>
  </contentBlock>
  <contentBlock ix="2003">
    <textBlock ix="0">När det gäller handikappinstitutet har jag hört delade meningar om förläggningen i Härnösand.</textBlock>
    <textBlock ix="1">Jag har hört både för- och nackdelar. Det finns också handikapporganisationer som tycker det är bra att institutet förläggs till Härnösand. Somliga talar för och andra emot, och det kanske beror på var man befinner sig i Sverige.</textBlock>
  </contentBlock>
  <contentBlock ix="2004">
    <textBlock ix="0">Jag tycker utskottet har behandlat saken väl. Man har tänkt på att det kan behövas mera medel om man måste resa mera. Jag säger som Larz</textBlock>
    <textBlock ix="1">Johansson att det är viktigt att tjänstemännen, som kommer att tjänstgöra i Härnösand, kanske får resa mer än de som sitter på handikapporganisationernas kanslier.</textBlock>
  </contentBlock>
  <contentBlock ix="2005">
    <textBlock ix="0">Men det är viktigt att man har en god samverkan mellan handikappinstitutet och skolverket. Vi var inte på samma linje som centern, att det skulle varit ett och samma verk. Då hade vi gärna sett allting i</textBlock>
    <textBlock ix="1">Härnösand.</textBlock>
  </contentBlock>
  <contentBlock ix="2006">
    <textBlock ix="0">Detta med linjeupplösning är något som miljöpartiet också drivit när det gäller högskolan.</textBlock>
    <textBlock ix="1">Jag tycker det är oerhört viktigt för att högskolan skall vara ett kreativt centrum och ett kunskapscentrum. Man skall inte bara mäta genomströmningshastighet. Det skall verkligen vara kvalitet. Det är också viktigt att dessa fasta forskningsresurser kommer ut till små högskolor.</textBlock>
    <textBlock ix="2">Det ligger naturligtvis i vår tanke om decentralisering.</textBlock>
  </contentBlock>
  <contentBlock ix="2007">
    <textBlock ix="0">Jag vill avsluta med att säga att jag står bakom reservationen men jag yrkar inte bifall till någon.</textBlock>
  </contentBlock>
  <contentBlock ix="2008"/>
  <contentBlock ix="2009">
    <textBlock ix="0">Anf. 175 LARS GUSTAFSSON (s):</textBlock>
  </contentBlock>
  <contentBlock ix="2010">
    <textBlock ix="0">Herr talman! Det är en ödets ironi att min sista debatt i riksdagen skall vara vid denna tidpunkt på kvällen. Jag erinrar mig tiden för 22,5 år sedan när jag kom in i riksdagen. Då slutade de flesta debatter mycket senare än denna. Vi har blivit vana vid andra tider på senare år. Eftersom det är ganska få, ett drygt dussin, närvarande i kammaren och de tänker väl sitta kvar tills det blir slut på utbildningsdebatten, tänkte jag faktiskt ta mig litet tid. Jag tänkte koncentrera mig på ett ämne och i huvudsak ägna detta anförande åt moderat- och folkpartireservationerna 10--13. De är baserade på</textBlock>
    <textBlock ix="1">Carl Bildts och Bengt Westerbergs motion Ub195.</textBlock>
  </contentBlock>
  <contentBlock ix="2011">
    <textBlock ix="0">Först vill jag säga ett par ord om reservation 8.</textBlock>
    <textBlock ix="1">Reservanterna anser att UHÄs roll huvudsakligen skall vara att vara en tillsynsmyndighet. Ansvaret för uppföljning och utvärdering skulle skiljas från myndighetsutövning och skötas av ett fristående organ. Tvärtemot reservanterna anser utskottet att tillsyn, uppföljning och utvärdering hänger samman och förutsätter varandra. Utskottet anser att uppföljning och utvärdering just hör till myndighetsutövning. Reservanterna vill att det skall vara ett fristående organ som skall stå för uppföljning och utvärdering.</textBlock>
  </contentBlock>
  <contentBlock ix="2012">
    <textBlock ix="0">UHÄ är fristående i förhållande till varje högskola.</textBlock>
    <textBlock ix="1">UHÄ är inte underordnat dessa högskolor och behöver inte vara rädd för att göra utvärderingar antingen på en viss högskola eller av en viss typ av utbildning vid flera högskolor. Jag föreställer mig faktiskt att verksamheten framöver med uppföljning och utvärdering kommer att se ut på följande sätt. Först och främst kommer varje högskola att ha en s.k. intern utvärdering där man sysslar med sådant själv. Den är viktig, men den behöver kompletteras med extern utvärdering.</textBlock>
    <textBlock ix="2">Den externa utvärderingen kommer UHÄ att stå fö,r eftersom man har överblicken och förutsätts ha den sakkunskap som behövs för utvärderingen.</textBlock>
    <textBlock ix="3">Utvärderingen kommer säkert också att göras av organ som t.ex. RRV, som i hög grad är fristående organ både mot högskolor och mot UHÄ.</textBlock>
  </contentBlock>
  <contentBlock ix="2013">
    <textBlock ix="0">Eftersom vi nu rör oss på det högre utbildnings- och forskningsområdet, kommer säkert en del utvärderingar att ske som regelrätta forskningsinsatser inom vissa discipliner. Slutligen kommer väl också internationella organ, som t.ex.</textBlock>
    <textBlock ix="1">OECD, att genomföra genomlysningar. Som ledamöterna i utskottet vet pågår just nu en sådan.</textBlock>
    <textBlock ix="2">Den omfattar högskolan tillsammans med andra delar av vårt skolsystem. Några av utskottets ledamöter har också fått träffa dessa OECD-</textBlock>
    <textBlock ix="3">utvärderna. Jag tror faktiskt att det är ganska väl sörjt för av varandra oberoende utvärderingar i framtiden. Jag tror inte att man behöver vara rädd på den punkten.</textBlock>
  </contentBlock>
  <contentBlock ix="2014">
    <textBlock ix="0">Vidare har vi reservationerna 10--13 från moderaterna och folkpartiet. De utgår från den motion som har undertecknats av Carl Bildt och</textBlock>
    <textBlock ix="1">Bengt Westerberg. Reservation 10, som Birger</textBlock>
    <textBlock ix="2">Hagård yrkade bifall till, får anses vara central.</textBlock>
    <textBlock ix="3">Den handlar om att ge universiteten vissa maktinstrument, som det uttrycks, i form av ekonomiska resurser oberoende av den politiska viljan. Birger Hagård använde uttrycket fullständig autonomi.</textBlock>
  </contentBlock>
  <contentBlock ix="2015">
    <textBlock ix="0">När jag lyssnade på Lars Leijonborg modifierade han för sin del det uttrycket och talade om att även stiftelserna blir i viss mån beroende av staten. Det är intressant att höra den nyanseringen. Den finns det inte mycket av i motionen eller reservationen.</textBlock>
  </contentBlock>
  <contentBlock ix="2016">
    <textBlock ix="0">Annars låter det spännande att vara oberoende av den politiska viljan. Läser man vidare i reservationen motsvarar den inte alls vad portalstycket lovar. I fortsättningen av reservationen kan man nämligen läsa att hela systemet förutsätter att staten sluter kontrakt med resp. universitet om minimiantal studerande, vissa forskningsresurser och ämnesinriktning. Där får man observera ordet ''förutsätter''.</textBlock>
  </contentBlock>
  <contentBlock ix="2017">
    <textBlock ix="0">Längre fram i reservationen står det att stiftelsekapitalet skall tillföras från staten. Det i sin tur skall göras möjligt genom att man försäljer andra statliga tillgångar. Litet längre fram i reservationen står det att en del av verksamheten skall finansieras genom att universiteten sluter avtal med staten om utbildning och forskning.</textBlock>
  </contentBlock>
  <contentBlock ix="2018">
    <textBlock ix="0">Staten sluter alltså kontrakt med stiftelsen och universitetet om ett minimiantal studerande, forskningsresurser och ämnesinriktning.</textBlock>
    <textBlock ix="1">Stiftelsekapitalet tillförs från staten. Andra statliga tillgångar skall säljas. Stiftelsen och universitetet sluter avtal med staten om utbildning och forskning.</textBlock>
  </contentBlock>
  <contentBlock ix="2019">
    <textBlock ix="0">Reservanterna från moderata samlingspartiet och folkpartiet säger att de vill ge universiteten ekonomiska resurser som är oberoende av den politiska viljan. Allt detta förutsätter just politisk vilja. Fast det är förstås moderaternas och folkpartiets politiska vilja det är fråga om. När det är moderaternas och folkpartiets politiska vilja som skall slå igenom är det tydligen bra att politisk vilja används för att vidta förändringar i ett system.</textBlock>
    <textBlock ix="1">Klarare tycker jag knappast att ihåligheten i allt tal om universitetens oberoende av politisk vilja kan framstå.</textBlock>
  </contentBlock>
  <contentBlock ix="2020">
    <textBlock ix="0">Detta resonemang om att vara oberoende av den politiska viljan är inget nytt. I olika sammanhang har den tanken framförts, starkast från moderaterna men även från folkpartiet. Jag behöver bara erinra om diskussionerna om högskolestyrelsernas sammansättning för en del år sedan. Då uttalade folkpartiet och moderaterna att politiseringen var ett hot mot självständigheten.</textBlock>
  </contentBlock>
  <contentBlock ix="2021">
    <textBlock ix="0">Man kan då fråga sig hur det är i dag. Just nu pågår det nomineringar till högskolestyrelserna. Vad händer då? Jo, universitetens ledningar försöker försäkra sig om så många riksdagspolitiker som möjligt. Några av dem sitter förresten här i salen.</textBlock>
    <textBlock ix="1">Varför det? kan man fråga sig. Ja, inte kan det väl vara för att de sedan skall förkväva universitetens frihet. Tvärtom beror det antagligen på att universiteten tilltror politikerna att kunna hjälpa universiteten på något sätt.</textBlock>
  </contentBlock>
  <contentBlock ix="2022">
    <textBlock ix="0">Inte skulle väl friheten för universitetet i Linköping hotas om Birger Hagård kom in i styrelsen? Lika litet skulle universitetet i Stockholm politiseras i någon dålig mening om Lars Leijonborg tog plats i dess styrelse. Eller har jag nu alldeles fel i dessa fall? Jag måste ställa den frågan mot bakgrund av de formuleringar ni har. Jag hoppas att det inte är så.</textBlock>
  </contentBlock>
  <contentBlock ix="2023">
    <textBlock ix="0">Så ett par ord om finansieringen av stiftelserna. Vi får veta att dessa stiftelser och universiteten skall tillföras ett stiftelsekapital från staten och att detta kapital skall vara så stort att avkastningen dels täcker dels kostnaderna för dagens centrala administration, dels en del av de nuvarande fakultetsanslagen. I övrigt skall finansieringen tydligen ske genom att universiteten tar ut kostnaderna för utbildning och forskning på något slags uppdragsbasis. Några uppgifter därutöver om finansieringen lämnas inte i reservationen, som mot bakgrund av förslagets karaktär enligt min mening är ovanligt kort. Inte heller motionen är i detta stycke mer upplysande.</textBlock>
  </contentBlock>
  <contentBlock ix="2024">
    <textBlock ix="0">Mot bakgrund av dessa bristfälliga upplysningar i reservationen måste jag fråga Birger Hagård eller</textBlock>
    <textBlock ix="1">Lars Leijonborg hur stort kapital som fordras för detta. Jag menar inte i detalj men någorlunda bestämt. Hur stor del av dessa fakultetsanslag skall avkastningen av stiftelsekapitalet egentligen vara med att täcka? Hur stora föreställer ni er att löntagarfondernas tillgångar är, och hur mycket av dem skall man ta just till detta? Ni har ju också tankar på att använda dem till andra ändamål.</textBlock>
  </contentBlock>
  <contentBlock ix="2025">
    <textBlock ix="0">När ni talar om att göra universiteten oberoende av den politiska viljan, vilka garantier har ni då egentligen för att universiteten inte enligt ert förslag i stället blir beroende av konjunkturerna?</textBlock>
    <textBlock ix="1">Eller tror ni att kapitalavkastningen är konjunkturokänslig? Vi vet hur det var med riksbankens jubileumsfond, en fråga som vi hanterade nyligen i utbildningsutskottet. Inte heller den klarar av att göra sig oberoende av den politiska viljan, dvs. kapitaltillskott från riksdagen, fastän fonden hade stora förhoppningar knutna till en aktiv fondförvaltning. En läsning av dess årsberättelse för 1990 är enligt min mening i detta stycke mycket informativt, för att inte tala om de mycket mer berömda stiftelser som vi har här i landet som har haft svårigheter att hålla uppe sin avkastning genom årens lopp. Jag skall inte nämna några namn.</textBlock>
  </contentBlock>
  <contentBlock ix="2026">
    <textBlock ix="0">Herr talman! Det är egentligen inte det faktum att det är stiftelseformen som förs fram i motioner och reservation som är det intressanta eller märkliga.</textBlock>
    <textBlock ix="1">Det har funnits och finns skolor på olika nivåer och annan verksamhet som drivs i denna form. Det är motiveringen för stiftelseformen som jag vill ta fasta på, nämligen att göra universiteten oberoende av den politiska viljan. Det är den som jag tycker är det märkliga och intressanta. Det är märkligt och intressant eftersom konstruktionen, i varje fall så långt man kan följa den i denna rätt vaga skiss, knappast leder dit reservanterna själva anser sig vilja nå.</textBlock>
  </contentBlock>
  <contentBlock ix="2027">
    <textBlock ix="0">För det första gör man alltså inte universiteten oberoende av den politiska viljan. Tvärtom förutsätter faktiskt förslaget att staten spelar en aktivt stödjande roll. Staten styrs av en politisk vilja, oavsett vilka partier som har makten.</textBlock>
  </contentBlock>
  <contentBlock ix="2028">
    <textBlock ix="0">Nu inbillar sig tydligen inte Lars Leijonborg att universiteten skall vara totalt oberoende, men</textBlock>
    <textBlock ix="1">Birger Hagård har en annan inställning på den punkten. Jag vet inte riktigt var man kommer att landa. I varje fall tycks folkpartiets talesman inse att det inte är någon total autonomi det är fråga om.</textBlock>
  </contentBlock>
  <contentBlock ix="2029">
    <textBlock ix="0">För det andra kan man säga att reservanterna dessutom gör universiteten beroende av konjunkturen, genom den kapitalavkastningskonstruktion som finns.</textBlock>
  </contentBlock>
  <contentBlock ix="2030">
    <textBlock ix="0">För det tredje, om man skall lägga till det, kan man säga att universiteten görs beroende av marknaden.</textBlock>
    <textBlock ix="1">Motionärerna säger ju att universiteten skall leva på att sälja utbildning och forskning i konkurrens med andra, alltså på något slags uppdragsbasis.</textBlock>
  </contentBlock>
  <contentBlock ix="2031">
    <textBlock ix="0">Vid sidan om kan det finnas anledning att ställa frågan: Hur går det egentligen med de små och udda ämnena som vi behöver ha i landet, t.ex. inom en del språk? Och hur går det med ämnen som är</textBlock>
    <textBlock ix="1">''onyttiga''? -- när man talar hörs inte citationstecknen kring ordet.</textBlock>
  </contentBlock>
  <contentBlock ix="2032">
    <textBlock ix="0">Jag kunde resa fler frågor, men jag skall sluta med frågorna nu. Det finns mycket att säga om reservationen och motionen. Jag noterade på ett ställe att i motionen förs ett resonemang om att man vill ha 500 milj.kr. till för utrustning och att beslut om det bör fattas så fort som möjligt. Det kravet finns inte ens i motionens hemställan, och då är det litet svårt att ta ställning till den propån.</textBlock>
  </contentBlock>
  <contentBlock ix="2033">
    <textBlock ix="0">Sedan vill jag gärna också uppehålla mig litet grand vid den grundläggande högskoleutbildningen, där det reses krav på att det skall vara 18 000 platser mer per år, ''jämfört med innevarande budgetår''.</textBlock>
    <textBlock ix="1">Det låter bra och stort och pampigt. Men varför jämföra med innevarande budgetår?</textBlock>
  </contentBlock>
  <contentBlock ix="2034">
    <textBlock ix="0">Vi vet ju redan att regeringens propositioner i vår innehöll påslag med 2 380 platser, vilket det blir, om man adderar alltihop. Sedan vet vi att utbildningsutskottet lade på 5 000 platser ytterligare. Det var alltså alltihop för 1991/92.</textBlock>
    <textBlock ix="1">Vidare beställde utbildningsutskottet minst 5 000</textBlock>
    <textBlock ix="2">platser till för 1992/93. Det gör tillsammans någonting på 12 380 platser, jämfört med innevarande budgetår. Det är alltså bara 5 620</textBlock>
    <textBlock ix="3">platser kvar.</textBlock>
  </contentBlock>
  <contentBlock ix="2035">
    <textBlock ix="0">Man får sedan utgå ifrån att nästa forsknings- och högskoleproposition, som skall komma på våren</textBlock>
    <textBlock ix="1">1993, anlägger ett treårsperspektiv även på den grundläggande utbildningen. Utskottet har också där redan gett det till känna, så motionen kommer litet efter på den punkten också.</textBlock>
  </contentBlock>
  <contentBlock ix="2036">
    <textBlock ix="0">Man kan väl säga att vad göras skall är alla redan gjort resp. beställt från utbildningsutskottets sida.</textBlock>
    <textBlock ix="1">Då framstår de kvarvarande 5 600 platserna som något blygsammare än de 18 000. Jag tycker att det hade varit bättre att dra bort det som vi redan har gjort, i stället för att utgå från de 18 000 platserna.</textBlock>
  </contentBlock>
  <contentBlock ix="2037">
    <textBlock ix="0">Sedan bara ett par korta kommentarer till de andra reservationerna. I reservation 11 vill moderaterna och folkpartiet pröva ett system där studenternas val direkt skall styra resurserna. Det påstår reservanterna skulle leda till en prioritering av utbildningens kvalitet, men det finns inte något resonemang om varför så skulle ske egentligen.</textBlock>
    <textBlock ix="1">Därför skulle jag vilja att ni utvecklade det här litet mera. Det vore intressant att höra.</textBlock>
  </contentBlock>
  <contentBlock ix="2038">
    <textBlock ix="0">Själva motionen pekar åtminstone på en komplikation. Man säger att utbildningar kostar olika mycket. Hur vill ni då komma åt den komplikationen? Man kan rimligen inte göra våld på verkligheten och bringa alla till att kosta lika mycket.</textBlock>
  </contentBlock>
  <contentBlock ix="2039">
    <textBlock ix="0">Även om man nu kan vara en vän av att de studerandes önskemål får väga tyngre vid dimensionering och inriktning, har jag svårt att se att de studerandes önskemål skulle få vara den enda determinanten för dimensionering och inriktning.</textBlock>
    <textBlock ix="1">Någon vikt måste rimligen också läggas vid samhällets behov av personal inom utbildning, vård, rättsväsen, etc. En speciell aspekt utgör här de mindre och medelstora högskolorna och därmed tillgängligheten i olika delar av landet. Jag skall bara peka på den problematiken och lämna den tills vidare, eftersom tiden rinner i väg.</textBlock>
  </contentBlock>
  <contentBlock ix="2040">
    <textBlock ix="0">Utskottet finner, mot bakgrund av att nytt anslagssystem skall införas i från 1993/94, ingen anledning att biträda det här motionsyrkandet.</textBlock>
  </contentBlock>
  <contentBlock ix="2041">
    <textBlock ix="0">I reservation 12, som några har varit inne på, vill man ha mer medel för internationalisering, men där nämns inga summor och ingen tidpunkt. Det borde annars ha varit lätt att komma med preciserade förslag, så att man hade haft något konkret att ta ställning till. Jag kan möjligen förstå att speciellt folkpartisterna i utskottet hade svårt att av sin partiledning få mer pengar till dimensionering och därför drar sig för att efter så kort tid komma med ytterligare anslagsyrkanden i mer konkret form.</textBlock>
  </contentBlock>
  <contentBlock ix="2042">
    <textBlock ix="0">Reservation 13 innehåller ju fyra propåer som alla rör forskning. Alla de här propåerna är ju vällovliga, men de är kostsamma. Några preciseringar finns inte här heller. Därför är det svårt att veta någonting om vilken volym och takt och därmed kostnadernas fördelning i tiden. Vi behandlade den här forskningspolitiska propositionen i kammaren den 8 juni 1990. Då tog vi ställning till forskningspolitiken för tre år framåt.</textBlock>
    <textBlock ix="1">Det har inte, enligt min mening, inträffat någonting som är av sådan vikt att det gör det motiverat att ta upp besluten från juni 1990 till omprövning. Det får i vanlig ordning göras inför nästa treårsperiod, dvs.</textBlock>
    <textBlock ix="2">våren 1993.</textBlock>
  </contentBlock>
  <contentBlock ix="2043">
    <textBlock ix="0">Med det anförda ber jag att få yrka bifall till hemställan i utbildningsutskottets betänkande 21</textBlock>
    <textBlock ix="1">på samtliga punkter.</textBlock>
  </contentBlock>
  <contentBlock ix="2044">
    <textBlock ix="0">Anf. 176 BIRGER HAGÅRD (m) replik:</textBlock>
  </contentBlock>
  <contentBlock ix="2045">
    <textBlock ix="0">Herr talman! Jag skall gärna försöka svara Lars</textBlock>
    <textBlock ix="1">Gustafsson på de punkter som han har tagit upp, eller i varje fall några av dem.</textBlock>
  </contentBlock>
  <contentBlock ix="2046">
    <textBlock ix="0">Först vill jag erinra om att, som Lars Gustafsson väl känner till, det har varit minst sagt litet stökigt i utskottet. Vi har fått ett antal propositioner som har behandlat olika frågor när det gäller dimensionering etc. Detta har också bidragit till att vi inte har något yrkande när det gäller t.ex.</textBlock>
    <textBlock ix="1">utrustningen och de 500 miljoner som Lars</textBlock>
    <textBlock ix="2">Gustafsson tog upp. Det har vi behandlat i ett annat sammanhang.</textBlock>
  </contentBlock>
  <contentBlock ix="2047">
    <textBlock ix="0">Det gäller också internationaliseringen. Där har summor varit anslagna, och dessa har då avvisats.</textBlock>
    <textBlock ix="1">När det gäller forskningen ville vi lägga på, vill jag minnas att det var, 20 milj.kr. ytterligare till omvandling av utbildningsbidrag till doktorandtjänster.</textBlock>
  </contentBlock>
  <contentBlock ix="2048">
    <textBlock ix="0">Detsamma gäller också i dimensioneringen här.</textBlock>
    <textBlock ix="1">Det här togs upp först i det gemensamma program som utformades av folkpartiet liberalerna och moderata samlingspartiet. Där hade vi att utgå ifrån det faktiska läget som existerade. Då hade utbildningsutskottet ännu inte fattat något beslut om att lägga på de här platserna. Det är sådant som sker under processens gång. Det är i och för sig riktigt, som Lars Gustafsson säger, att det återstår</textBlock>
    <textBlock ix="2">5 000--6 000 platser för att man skall komma upp i dessa 18 000 platser. Det bör inte vara alldeles omöjligt att göra det.</textBlock>
  </contentBlock>
  <contentBlock ix="2049">
    <textBlock ix="0">När det sedan gäller själva konstruktionen vill jag bara erinra om att tanken är att staten skjuter till en grundplåt genom att sälja ut företag, slakta löntagarfonder eller vad man nu gör. Staten skjuter till den här grundplåten, och avkastningen bör kunna täcka den centrala administrationen, har vi sagt, för universitetet eller högskolan och dessutom en del av den nuvarande fakultetsanslagen. I övrigt måste naturligtvis staten stå som en beställare. Det är riktigt att staten måste se till att det finns lärare, läkare och vad det nu kan vara fråga om. Staten kommer då att vara beställare i de här sammanhangen. Universiteten och högskolorna har då att utföra det här och ta betalt för det i vanlig ordning. Så till vida är det naturligtvis helt riktigt att universiteten och högskolorna kommer att vara beroende av fonderna, av beställarna. Där kommer det naturligtvis inte att kunna vara någon fullständig frihet. Det centrala är ju här att staten så litet som möjligt lägger sig i de olika detaljerna, att man lämnar åt de olika universiteten och högskolorna att själva utforma sina regler och att själva utforma sina profiler på olika områden.</textBlock>
  </contentBlock>
  <contentBlock ix="2050">
    <textBlock ix="0">På det här sättet kan kvaliteten också förbättras.</textBlock>
    <textBlock ix="1">Hur stort kapitalet bör vara. Ja, det är självfallet, det förstår också Lars Gustafsson. Det är sådant som inte låter sig besvaras här. Men nog är både löntagarfonder och statsägda företag av en sådan storleksordning att en utförsäljning skulle kunna ge ett hyggligt kapital i botten.</textBlock>
  </contentBlock>
  <contentBlock ix="2051">
    <textBlock ix="0">Jag får nöja mig med att besvara de här frågorna och säga att det naturligtvis skulle ha varit intressant att kunna ha en större debatt om det. Om det blir oklarhet i fortsättningen kan vi väl alltid få</textBlock>
    <textBlock ix="1">Lars Gustafsson som konsult när vi skall utforma det nya programmet.</textBlock>
  </contentBlock>
  <contentBlock ix="2052">
    <textBlock ix="0">Anf. 177 LARS LEIJONBORG (fp) replik:</textBlock>
  </contentBlock>
  <contentBlock ix="2053">
    <textBlock ix="0">Herr talman! Vi har fört fram ett par -- i varje fall för svensk utbildningsdebatt -- ganska nya idéer i vårt program och i vår motion. Jag noterade att</textBlock>
    <textBlock ix="1">Lars Gustafsson sade att det var spännande idéer.</textBlock>
    <textBlock ix="2">Därefter ställde han ett antal frågor, varav flera naturligtvis är relevanta. Det går inte att i detalj besvara dessa frågor, för det behövs ett idéutvecklingsarbete på detta område.</textBlock>
  </contentBlock>
  <contentBlock ix="2054">
    <textBlock ix="0">Det krävs en politisk vilja för att man skall kunna genomföra den här operationen, men tanken bakom den är att man efteråt skall ha en högre grad av autonomi än man för närvarande har. Självfallet är detta en gradfråga, som kan konkretiseras ungefär så här: Har handelshögskolan i Stockholm en större frihet gentemot statsmakterna än vad</textBlock>
    <textBlock ix="1">Stockholms universitet har? Jag tror att det är så, men detta är inte svart eller vitt, utan det är just en gradfråga. Jag tycker att det är angeläget att sträva efter ett större oberoende gentemot statsmakterna.</textBlock>
  </contentBlock>
  <contentBlock ix="2055">
    <textBlock ix="0">Som Lars Gustafsson nämnde har vi i en annan reservation fört fram en idé som innebär att man skulle pröva ett system där studenternas val mera direkt får genomslag för resursfördelningen -- det som på modern svenska kallas för ett vouchersyfrån. Inte heller detta system skiljer sig i grunden för det system som vi i dag har. Nu slår studenternas vilja förhoppningsvis på sikt igenom vid anslagsfördelningen genom en politisk process.</textBlock>
    <textBlock ix="1">Med ett voucher-system skulle detta ske snabbare.</textBlock>
  </contentBlock>
  <contentBlock ix="2056">
    <textBlock ix="0">Att göra universiteten och högskolorna mera beroende av studenternas val skulle framtvinga ett ökat intresse ute på enheterna för kvalitet i utbildningen. Det skulle ganska snabbt sprida sig bland studenterna vilken utbildning som är bra i</textBlock>
    <textBlock ix="1">Göteborg och vilken som är bra i Umeå.</textBlock>
    <textBlock ix="2">Studenternas val skulle innebära en form av röstning. De enheter som valdes bort skulle ganska snabbt tvingas att höja sin kvalitet.</textBlock>
  </contentBlock>
  <contentBlock ix="2057">
    <textBlock ix="0">Anf. 178 LARS GUSTAFSSON (s) replik:</textBlock>
  </contentBlock>
  <contentBlock ix="2058">
    <textBlock ix="0">Herr talman! Birger Hagård anser att det centrala är att staten inte skall lägga sig i detaljer. Då kan man fråga sig om det är någonting specifikt för den stiftelseform som ni förespråkar. Om man ser till de tankegångar som har förts fram i kompletteringspropositionen, där man skissar på en ny organisation för högskolan, framgår det ganska tydligt att även den reformeringen leder till att staten kommer att lägga sig i mycket mindre i fortsättningen när det gäller detaljer. Det kommer alltså att bli en ökad grad av autonomi inom högskolan.</textBlock>
  </contentBlock>
  <contentBlock ix="2059">
    <textBlock ix="0">Er stiftelsetanke leder inte särskilt mycket längre än vad en normal reformering av det nuvarande systemet gör. Det återstår för er att bevisa motsatsen.</textBlock>
  </contentBlock>
  <contentBlock ix="2060">
    <textBlock ix="0">Lars Leijonborg sade att detta är en gradfråga. Det är efter operationen som det skall bli en högre grad av självständighet för högskolorna. Detta resonemang kan man möta på samma sätt, dvs.</textBlock>
    <textBlock ix="1">genom att hänvisa till de förslag som har aviserats om att högskolorna skall ges större självständighet när det gäller att operera. Det gäller både beträffande anslagrn och beträffande själva styrsystemet. Den uppsättning organ som finns skall de också få större frihet att bestämma själva.</textBlock>
    <textBlock ix="2">Jag tycker därför att detta är tillgodosett även inom den nuvarande ramen för reformer.</textBlock>
  </contentBlock>
  <contentBlock ix="2061">
    <textBlock ix="0">Birger Hagård kunde inte säga något om storlekar m.m. Eftersom jag inte fick något svar från Lars</textBlock>
    <textBlock ix="1">Leijonborg och Birger Hagård på den punkten skulle jag kunna ta upp ett resonemang om detta.</textBlock>
    <textBlock ix="2">Men tyvärr är timmen så sen. Det kan ändå vara intressant att veta att kostnaderna för de sex universiteten och de tre fackhögskolorna när det gäller fakultetsanslagen och den centrala administrationen är ungefär 4 miljarder. För att klara kostnaderna för dessa nio enheter har vi samma reala avkastningskrav som löntagarfonderna, dvs. 3 % av nuvärdet av förvaltade medel. Det skulle då fordras ett kapital i storleksordningen 130 miljarder. Och löntagarfonderna lär inte ha mer samlade marknadsvärderade tillgångar än ca 19--20</textBlock>
    <textBlock ix="3">miljarder. Där ser man något av spännvidden. Om man sedan vet att statsbudgeten för 1991/92</textBlock>
    <textBlock ix="4">omsluter 450 miljarder har man några referenspunkter att sätta in för att försöka bedöma den här skissen som ni har. Då får man ett hum om vilken storleksordning det egentligen är fråga om.</textBlock>
  </contentBlock>
  <contentBlock ix="2062">
    <textBlock ix="0">Det är inte trovärdigt att när man kommer upp i sådana summor, tro att storlekar av detta slag kan hanteras oberoende av den politiska viljan. Det är alldeles för stora summor för detta som vi rör oss med. Och relationer mellan varifrån ni kan ta pengar och vad som behövs, tycker jag inte heller pekar på att det här är särskilt realistiskt, åtminstone inte i den tappning som ni nu har gett det här förslaget.</textBlock>
  </contentBlock>
  <contentBlock ix="2063">
    <textBlock ix="0">Anf. 179 BIRGER HAGÅRD (m) replik:</textBlock>
  </contentBlock>
  <contentBlock ix="2064">
    <textBlock ix="0">Herr talman! Det är alldeles givet att hela denna skiss måste utformas ytterligare. Men redan nu förvaltar ju universiteten och vissa fackhögskolor stora summor. Jag tänker på Uppsala universitetet,som torde ha fasta tillgångar på ungefär en miljard kronor. Och jag vill minnas att</textBlock>
    <textBlock ix="1">Karolinska har tillgångar på ungefär 600 miljoner.</textBlock>
    <textBlock ix="2">De andra universiteten har också åtskilliga sådana tillgångar. Detta tillsammans med det som naturligtvis riksdagen får betala för den utbildning som man beställer, för den forskning som man vill skall utföras, etc., borde i och för sig förslå.</textBlock>
  </contentBlock>
  <contentBlock ix="2065">
    <textBlock ix="0">Men det centrala är att de olika universiteten och högskolorna genom ett sådant förslag blir självständigare och får möjlighet att profilera sig, och det blir sannolikt en bättre kvalitet. Det är roligt att Lars Gustafsson tycker att idén är intressant och att han inte alls ställer sig främmande till att pröva detta. Det gör att jag väl får sluta detta inlägg med att upprepa vad jag sade om att det är möjligt att Lars Gustafsson kan göra stora insatser som konsult när vi utformar ett nytt universitetsoch högskoleprogram i Sverige.</textBlock>
  </contentBlock>
  <contentBlock ix="2066"/>
  <contentBlock ix="2067">
    <textBlock ix="0">Anf. 180 LARS LEIJONBORG (fp) replik:</textBlock>
  </contentBlock>
  <contentBlock ix="2068">
    <textBlock ix="0">Herr talman! Lars Gustafssons uträkning hade väl ändå några brister. Först och främst är det i varje fall inte folkpartiet liberalernas tanke att man måste överföra alla universitet och forskningshögskolor till stiftelseform omedelbart, utan tvärtom står det i detta program att det handlar om några av dem.</textBlock>
  </contentBlock>
  <contentBlock ix="2069">
    <textBlock ix="0">Jag tycker inte att man skall ta hela fakultetsanslaget, eftersom det är ganska viktigt att vi har kvar det som väldigt mycket har varit svenskt universitetsväsendes kännemärke, nämligen att forskningsenheter har fått lov att konkurrera om forskningsanslagen. Grunddragen i forskningsfinansieringssystemet kan alltså bibehållas. Men för att öka oberoendet har vi sagt att en del av fakultetsanslagen kan ersättas med avkastningen av ett stiftelsekapital. Men det handlar inte om den storleksordning som Lars</textBlock>
    <textBlock ix="1">Gustafsson här talade om.</textBlock>
  </contentBlock>
  <contentBlock ix="2070">
    <textBlock ix="0">Det regeringen kom med i kompletteringspropositionen -- minskningen av</textBlock>
    <textBlock ix="1">UHÄ, uppbrytningen av linjesystemet, decentraliseringen när det gäller inrättande av professurer, och en hel del annat -- är saker som vi under årens lopp har fört fram. Därför kan jag tala med ett visst självförtroende när jag säger att jag tror att de idéer som vi har fört fram i den motionen och i det gemensamma programmet kommer att finnas med i den utbildningspolitiska debatten ett tag och i en eller annan form materialiseras i form av samhällsförändringar, kanske förr än vi anar. I</textBlock>
    <textBlock ix="2">detaljer finns det, som jag sade, säkert anledning att fundera.</textBlock>
  </contentBlock>
  <contentBlock ix="2071">
    <textBlock ix="0">Som Lars Gustafsson också var inne på är den nuvarande regeringens ambition numera också att öka högskolornas självständighet. Vi tror bara att vi har hittat en bättre form för detta än vad regeringen har gjort i kompletteringspropositionen.</textBlock>
  </contentBlock>
  <contentBlock ix="2072">
    <textBlock ix="0">Anf. 181 LARS GUSTAFSSON (s) replik:</textBlock>
  </contentBlock>
  <contentBlock ix="2073">
    <textBlock ix="0">Herr talman! Då detta mänskligt att döma är mitt sista inlägg från riksdagens talarstol vill jag först tacka alla meddebattörer här i dag och i tidigare debatter för ett i huvudsak hyggligt meningsutbyte.</textBlock>
    <textBlock ix="1">Jag tackar också för alla erkännsamma ord som har yttrats nu och tidigare.</textBlock>
  </contentBlock>
  <contentBlock ix="2074">
    <textBlock ix="0">Jag har inte hört till de mera talträngda i denna kammare och således inte tagit upp alltför mycket tid. Det har andra gjort. Min håg och läggning har mera stått till de små sammanhangen -- utskott, utredningar, utskottsgrupp, informella överläggningar och samtal. Jag tror mig ha gjort större nytta där än genom frekventa inlägg här i kammaren.</textBlock>
  </contentBlock>
  <contentBlock ix="2075">
    <textBlock ix="0">Det förhållningssättet ger inte särskilt mycket utdelning i statistiska sammanhang, vari det lätt mätbara alltid totalt dominerar.</textBlock>
  </contentBlock>
  <contentBlock ix="2076">
    <textBlock ix="0">Jag fick i min hand vid förra riksmötets avslutning ett konvolut med titeln Sagt och gjort och med mitt namn under. När jag slog upp dokumentet fann jag följande:</textBlock>
  </contentBlock>
  <contentBlock ix="2077">
    <textBlock ix="0">1 motion med mig som första namn</textBlock>
  </contentBlock>
  <contentBlock ix="2078">
    <textBlock ix="0">2 yttranden i kammaren</textBlock>
  </contentBlock>
  <contentBlock ix="2079">
    <textBlock ix="0">Det såg onekligen litet tomt ut på A4-sidan, och jag tänkte: Det här är alltså allt jag har sagt och gjort.</textBlock>
    <textBlock ix="1">Det var inte mycket. Jag erinrade mig då alla sammanträden i ordförandestolen i utbildningsutskottet, alla överläggningar och alla samtal jag deltagit i under året. Jag kunde inte låta bli att skratta åt konvolutets etikett Sagt och gjort.</textBlock>
    <textBlock ix="2">Det är mycket som inte fångas i sådana kvantitativa sammanställningar.</textBlock>
  </contentBlock>
  <contentBlock ix="2080">
    <textBlock ix="0">Jag har inte heller känt mycket för att uppträda i massmedia -- det är kanske fel av en politiker -- med deras inriktning på det udda och sensationella.</textBlock>
  </contentBlock>
  <contentBlock ix="2081">
    <textBlock ix="0">På tal om massmedia erinrar jag mig ett lunchsamtal från 1972 med Expressens chefredaktör Per Wrigstad om pressens behandling av riksdagen. Jag ställde frågan till Wrigstad varför</textBlock>
    <textBlock ix="1">Expressen aldrig kunde behandla riksdagens vardagsarbete, t.ex. i utskotten. Han svarade då att det inte var någon nyhet. Jag replikerade att det skulle vara den verkliga nyheten om Expressen för en gångs skull behandlade riksdagens vardag. Han blev svaret skyldig.</textBlock>
  </contentBlock>
  <contentBlock ix="2082">
    <textBlock ix="0">Massmediernas förakt för vardagsarbetet gäller förresten inte bara riksdagen. Detsamma gäller kommuner, landsting, föreningsliv, folkrörelser och hela närings- och arbetslivet. Den vanliga vardagen reflekteras sällan i massmedia.</textBlock>
  </contentBlock>
  <contentBlock ix="2083">
    <textBlock ix="0">För att kontra Björn Samuelsson: En dikt av</textBlock>
    <textBlock ix="1">Werner Aspenström kan lämpligen illustrera mina känslor härvidlag. Den heter Ikaros och gossen</textBlock>
    <textBlock ix="2">Gråsten.</textBlock>
  </contentBlock>
  <contentBlock ix="2084">
    <textBlock ix="0">Efter att ha läst 73 (förträffliga) dikter om Ikaros önskar jag lägga ett ord för hans lantlige kusen, gossen Gråsten, kvarlämnad på ängen. Jag talar också på en grästuvas vägnar som åtnjuter skugga och vindskydd.</textBlock>
  </contentBlock>
  <contentBlock ix="2085">
    <textBlock ix="0">Efter att ha läst 73 dikter om flykt och vingar önskar jag frambära min hyllning till fotsulan, den nedåtvända själen, konsten att stanna och att äga tyngd -- såsom gossen Gråsten eller hans syster, hemmadottern fröken Granbuske, som glanslöst men evigt grönskar.</textBlock>
  </contentBlock>
  <contentBlock ix="2086">
    <textBlock ix="0">(Applåder)</textBlock>
  </contentBlock>
  <contentBlock ix="2087">
    <textBlock ix="0">Överläggningen var härmed avslutad.</textBlock>
  </contentBlock>
  <contentBlock ix="2088">
    <textBlock ix="0">(Beslut skulle fattas den 13 juni.)</textBlock>
  </contentBlock>
  <contentBlock ix="2089">
    <textBlock ix="0">13 § Omställning och minskning av den statliga administrationen</textBlock>
  </contentBlock>
  <contentBlock ix="2090">
    <textBlock ix="0">Föredrogs</textBlock>
  </contentBlock>
  <contentBlock ix="2091">
    <textBlock ix="0">finansutskottets betänkande</textBlock>
  </contentBlock>
  <contentBlock ix="2092">
    <textBlock ix="0">1990/91:FiU37 Omställning och minskning av den statliga administrationen (prop. 1990/91:150</textBlock>
    <textBlock ix="1">delvis).</textBlock>
  </contentBlock>
  <contentBlock ix="2093">
    <textBlock ix="0">Anf. 182 RUNE RYDÉN (m):</textBlock>
  </contentBlock>
  <contentBlock ix="2094">
    <textBlock ix="0">Herr talman! Vi moderater stödjer naturligtvis alla de reservationer till betänkandet som vi undertecknat. För tids vinnande skall jag inskränka mitt yrkande och mina synpunkter till att endast omfatta reservation 1, trots att det finns mycket att säga om regeringens förslag om omställning och minskning av den statliga administrationen.</textBlock>
  </contentBlock>
  <contentBlock ix="2095">
    <textBlock ix="0">Propositionen ger t.ex. endast svaga direktiv om hur neddragningen skall ske. Vi reservanter anser däremot att omställnings- och effektivitetsarbetet i den statliga administrationen bör bedrivas långsiktigt och målmedvetet. Vi anser också att det skall vara ett väsentligt inslag i den ordinarie budgetprocessen. Regeringen borde också ha presenterat en mer genomtänkt strategi för uppbyggnaden av de olika myndigheternas regionala organisation. Det har tyvärr inte heller skett.</textBlock>
  </contentBlock>
  <contentBlock ix="2096">
    <textBlock ix="0">Anf. 183 LARS DE GEER (fp):</textBlock>
  </contentBlock>
  <contentBlock ix="2097">
    <textBlock ix="0">Herr talman! Denna proposition har egentligen ett stort fel: den kommer sju eller åtta år för sent. Ute i industrin är ju personalbesparande organisationsgenomgångar en nödvändighet med jämna mellanrum. Parkinssons lag leder annars ofelbart till att stora organisationer arbetar med för mycket personal. Den i dag aktuella propositionen innebär egentligen blott att den statliga administrationen utsätts för det rationaliseringens stålbad som industriella organisationer rutinmässigt genomgår.</textBlock>
  </contentBlock>
  <contentBlock ix="2098">
    <textBlock ix="0">Från oppositionens sida har detta länge efterlysts, och det är glädjande att det nu äntligen händer något. De föreliggande reservationerna avser antingen önskemål om förtydliganden eller om påskyndande åtgärder. För att spara kammarens tid vill jag i likhet med Rune Rydén yrka bifall till reservation 1.</textBlock>
  </contentBlock>
  <contentBlock ix="2099">
    <textBlock ix="0">Herr talman! Eftersom detta är mitt sista anförande i riksdagen ber jag få tacka finansutskottets närvarande medlemmar för trevliga debatter under de gångna sex åren. Vi har visserligen haft meningsskiljaktigheter, men jag tycker att vi har avhandlat dem på ett kamratligt och trevligt sätt i en trevlig debatt.</textBlock>
  </contentBlock>
  <contentBlock ix="2100">
    <textBlock ix="0">Anf. 184 IVAR FRANZÉN (c):</textBlock>
  </contentBlock>
  <contentBlock ix="2101">
    <textBlock ix="0">Herr talman! Det som behandlas i finansutskottets betänkande 37 om omställning och minskning av den statliga administrationen är en stor och viktig fråga. Den skulle vara mycket väl värd en ingående debatt. Man skulle kunna diskutera t.ex. hur detta skulle kunna ske; hur byråkratin minskar samtidigt som valfrihet och möjlighet till personlig påverkan ökar.</textBlock>
  </contentBlock>
  <contentBlock ix="2102">
    <textBlock ix="0">Minskningen skulle också kunna innebära en utveckling. Alla vet ju att utveckling kräver förändringar. Den goda utvecklingen kräver de rätta förändringarna. För att finna de rätta förändringarna krävs det en mycket ingående analys och en mycket god vilja till konstruktivt samarbete. Det återstår mycket arbete innan vi når fram till dessa kunskaper, och oppositionen ger ju inga fullständiga förslag om detta.</textBlock>
  </contentBlock>
  <contentBlock ix="2103">
    <textBlock ix="0">Eftersom morgonsolen nu strax tittar in genom fönstren skall jag inte förlänga kammardebatten.</textBlock>
    <textBlock ix="1">Jag begränsar mig därför till att yrka bifall till reservation 2, men centern står självklart bakom alla reservationer som vi deltagit i.</textBlock>
  </contentBlock>
  <contentBlock ix="2104">
    <textBlock ix="0">Anf. 185 CARL FRICK (mp):</textBlock>
  </contentBlock>
  <contentBlock ix="2105">
    <textBlock ix="0">Herr talman! Inte heller jag skall förlänga debatten, utan jag vill bara yrka bifall till reservation 4. Naturligtvis står vi bakom alla andra reservationer som vi har fogat till betänkandet.</textBlock>
  </contentBlock>
  <contentBlock ix="2106">
    <textBlock ix="0">Detta är en stor och viktig fråga, särskilt med tanke på den situation vi befinner oss i i dag, med ständigt ökande budgetunderskott och en mängd andra problem i samhället. Frågan hade därför varit värd en lång diskussion, men jag avstår.</textBlock>
  </contentBlock>
  <contentBlock ix="2107">
    <textBlock ix="0">Anf. 186 PER OLOF HÅKANSSON (s):</textBlock>
  </contentBlock>
  <contentBlock ix="2108">
    <textBlock ix="0">Herr talman! Kl. 01.40 känner man stark sympati för det från talmansbordet vid olika tillfällen framförda önskemålet om korta inlägg. Jag skall därför bara med hänvisning till vad som är skrivet i finansutskottets betänkande be att få yrka bifall till hemställan i det samma.</textBlock>
  </contentBlock>
  <contentBlock ix="2109">
    <textBlock ix="0">Med anledning av att Lars De Geer enligt egen utsago i dag uppträder i kammaren för sista gången vill jag dessutom till honom rikta ett varmt tack för det sätt på vilket vi gemensamt har kunnat genomföra arbetet på finansutskottet.</textBlock>
  </contentBlock>
  <contentBlock ix="2110">
    <textBlock ix="0">Överläggningen var härmed avslutad.</textBlock>
  </contentBlock>
  <contentBlock ix="2111">
    <textBlock ix="0">(Beslut skulle fattas den 13 juni.)</textBlock>
  </contentBlock>
  <contentBlock ix="2112">
    <textBlock ix="0">14 § Statliga betalningar och postgirot</textBlock>
  </contentBlock>
  <contentBlock ix="2113">
    <textBlock ix="0">Föredrogs</textBlock>
  </contentBlock>
  <contentBlock ix="2114">
    <textBlock ix="0">finansutskottets betänkande</textBlock>
  </contentBlock>
  <contentBlock ix="2115">
    <textBlock ix="0">1990/91:FiU34 statliga betalningar och postgirot</textBlock>
    <textBlock ix="1">(prop. 1990/91:150 delvis).</textBlock>
  </contentBlock>
  <contentBlock ix="2116">
    <textBlock ix="0">Anf. 187 LARS TOBISSON (m):</textBlock>
  </contentBlock>
  <contentBlock ix="2117">
    <textBlock ix="0">Herr talman! Frågan om betalningar till och från staten är en gammal långkörare här i riksdagen.</textBlock>
    <textBlock ix="1">Den första moderata kommittémotionen väcktes direkt efter den socialdemokratiska återkomsten till regeringsmakten vid 1982/83 års riksmöte.</textBlock>
    <textBlock ix="2">Finansutskottets socialistiska majoritet har sedan dess genom åren bjudit ett segt motstånd. Men steg för steg har den tvingats till reträtt, och nu har åtskilliga av de ursprungliga kraven tillgodosetts.</textBlock>
  </contentBlock>
  <contentBlock ix="2118">
    <textBlock ix="0">De statliga betalningarna är bara ett bland många exempel på hur regeringen tvingats överge ett motstånd i det egna partiet och göra marknadsekonomiskt betingade eftergifter. Det räcker att påminna om avregleringen av kredit- och valutapolitiken, sänkningen av marginalskatterna, ansökan om medlemskap i EG, den sänkta kompensationsnivån inom sjukförsäkringen,</textBlock>
    <textBlock ix="1">Öresundsbron och införandet av reklam-TV.</textBlock>
  </contentBlock>
  <contentBlock ix="2119">
    <textBlock ix="0">Alldeles färska företeelser av samma slag är kronans anknytning till ecun samt beslutet att avmonoplisera och bolagisera byggnadsstyrelsen. I</textBlock>
    <textBlock ix="1">de sistnämnda fallen blev regeringens kapitulation för de moderata kraven lika plötslig som den var fullständig. Beträffande byggnadsstyrelsen har kammaren för bara drygt en månad sedan på den socialistiska utskottsmajoritetens förslag avslagit just de förändringar som ett enhälligt utskott nu rekommenderar kammaren att i dag -- fast möjligen efter några timmars sömn -- anta.</textBlock>
  </contentBlock>
  <contentBlock ix="2120">
    <textBlock ix="0">I fråga om de statliga betalningarna hade utskottets socialdemokrater dock den goda smaken att skjuta på ärendets behandling till dess att regeringens reformförslag presenterades i kompletteringspropositionen. Vad som där förslogs innebar ingen fullständig framgång för de moderata motionsyrkandena. Men den viktigaste punkten har blivit tillgodosedd, nämligen förslaget att överskjutande skatt skall kunna överföras direkt till konto i bank. Det är för mig en gåta att socialdemokraterna så länge har kunnat motstå de sakligt starkt grundade krav som vi moderater med stöd av bl.a. brottsförebyggande rådet och riksrevisionsverket under många år har framfört.</textBlock>
  </contentBlock>
  <contentBlock ix="2121">
    <textBlock ix="0">Men flera punkter kvarstår att förverkliga, innan valfrihet råder mellan post och bank vid betalningar till och från staten. Hit hör bl.a. inbetalningar av mervärdeskatt och punktskatter, vilka enligt regeringens och utskottsmajoritetens mening även fortsättningsvis bara skall kunna göras via posten.</textBlock>
  </contentBlock>
  <contentBlock ix="2122">
    <textBlock ix="0">Som framgår av den för moderater och folkpartister gemensamma reservation 1, till vilken jag yrkar bifall, är det angeläget att staten medverkar till att skapa rationella, billiga och bekväma betalningsrutiner i samhället. En väsentlig förutsättning för detta är att fri konkurrens kommer till stånd mellan olika institutioner och betalningsformer. Detta kan uppnås genom en upphandling hos olika betalningsförmedlare på samma villkor som i övrigt gäller inom statsförvaltningen, dvs. i enlighet med upphandlingsförordningens krav på affärsmässighet. Ett område där det framstår som angeläget är utbetalningen av löner och pensioner.</textBlock>
    <textBlock ix="1">Först när postgirots och Nordbankens gynnade ställning vid statliga betalningar har upphävts, kan det, enligt min mening, bli tal om att göra de eftergifter som nu föreslås i form av rätt till räntegottgörelse och övertrassering på postgirokonto.</textBlock>
  </contentBlock>
  <contentBlock ix="2123">
    <textBlock ix="0">Herr talman! Det återstår således mycket att göra på detta område innan full frihet råder för allmänheten och myndigheterna att välja mellan postgirot och bankerna som betalningsförmedlare.</textBlock>
    <textBlock ix="1">Men regeringen har anvisat fortsatt utredningsarbete med sikte på ytterligare förändringar. Oavsett vad som händer i höstens val lovar jag att vi moderater i en eller annan form kommer att återkomma med förslag till avreglering på detta område.</textBlock>
  </contentBlock>
  <contentBlock ix="2124">
    <textBlock ix="0">Anf. 188 LISBET CALNER (s):</textBlock>
  </contentBlock>
  <contentBlock ix="2125">
    <textBlock ix="0">Herr talman! Efter lång dags färd mot natt -- jag har räknat att färden har varat i snart 16 timmar --</textBlock>
    <textBlock ix="1">är jag ändå glad över att kunna konstatera att det är så pass många av kammarens ledamöter som är intresserade av finansutskottets betänkande om det statliga betalningarna.</textBlock>
  </contentBlock>
  <contentBlock ix="2126">
    <textBlock ix="0">Under de sex år som jag har suttit i finansutskottet har vi diskuterat denna verksamhet minst en gång om året.</textBlock>
  </contentBlock>
  <contentBlock ix="2127">
    <textBlock ix="0">Under lika lång tid och förmodligen längre, som jag kunde förstå av Lars Tobisson, har utskottets majoritet lyckats avvärja beslut som -- om förslag från moderaterna och folkpartiet liberalerna hade vunnit gehör -- skulle ha inneburit att postens förnämliga service över hela landet skulle ha försämrats. Jag tänker då på den betalningsförmedling som postgirot utför åt staten och som genererar medel för att bekosta den rikstäckande servicen.</textBlock>
  </contentBlock>
  <contentBlock ix="2128">
    <textBlock ix="0">Utskottets krav är att betalningarna skall ske på ett för allmänheten och näringslivet rationellt sätt.</textBlock>
    <textBlock ix="1">Detta har förresten fastslagits av riksmötet.</textBlock>
  </contentBlock>
  <contentBlock ix="2129">
    <textBlock ix="0">Det innebär självklart att förändringar måste ske med tiden. Vi har fattat beslut i riksdagen att dessa förändringar skall vara av sådan natur att de kan genomföras utan att betydande konsekvenser för postens ekonomi uppstår.</textBlock>
  </contentBlock>
  <contentBlock ix="2130">
    <textBlock ix="0">Vår bedömning är att de förändringar som nu föreslås i den reviderade finansplanen står väl i samklang med dessa krav.</textBlock>
  </contentBlock>
  <contentBlock ix="2131">
    <textBlock ix="0">I finansutskottets betänkande 34 tillstyrker vi att överskjutande skatt kan betalas in på såväl banksom postgiro. Detsamma kommer att gälla för centrala studiestödsnämndens betalningar, för jordbruksverket och boverket. För att balansera det bortfall av intäkter som blir följden av dessa förändringarna tillstyrker utskottets majoritet också att postgirot ges rätt att fritt sätta ränta på juridiska personers postgirokonton och att lämna kortfristig kredit på upp till 30 dagar.</textBlock>
  </contentBlock>
  <contentBlock ix="2132">
    <textBlock ix="0">Lars Tobisson har redogjort för de olika reservationerna. Jag vill bara göra den kommentaren att där är vi inte överens utom på en punkt. I en reservation säger nämligen moderaterna och folkpartisterna att det är tillfredsställande att konsekvenserna av olika alternativ närmare belyses och att posten skall få ersättning för den rikstäckande service som vi kräver att den skall ge. Hittills har moderaternas och folkpartiets förslag bara varit att de skall ske</textBlock>
    <textBlock ix="1">''på annat sätt'' än nu. Tills dess man gjort en bättre precisering och konkretisering av hur vi skall lösa den frågan, är det nog ändå riktigt att vi belyser där här alternativen och har litet mer fantasi än att vi bara säger att det skall ske ''på annat sätt''.</textBlock>
  </contentBlock>
  <contentBlock ix="2133">
    <textBlock ix="0">Jag tänker fortsätta med en annan sak som har blivit en följetong. Jag läser med stort intresse bankgirots årsredovisning för år 1990 med anledning av Lars Tobissons påstående att det inte går att betala skatt på banken. Jag har försökt förklara detta år efter år, och jag har läst i bankgirots egen skrift. Jag tänker citera den även nu:</textBlock>
  </contentBlock>
  <contentBlock ix="2134">
    <textBlock ix="0">''Alla typer av skatt kan betalas i Bankernas</textBlock>
    <textBlock ix="1">Skattegiro. Betalaren behöver bara lämna in ett betalningsuppdrag i sin bank. Bankerna ansvarar sedan för att skatterna betalas i rätt tid.</textBlock>
  </contentBlock>
  <contentBlock ix="2135">
    <textBlock ix="0">För betalaren är det lätt och bekvämt och ger dessutom räntevinster eftersom pengarna inte dras från kontot förrän dagen efter förfallodagen.''</textBlock>
  </contentBlock>
  <contentBlock ix="2136">
    <textBlock ix="0">När det gäller frågan om konkurrensen och bankgirots deltagande i de statliga betalningarna konstaterar man i samma skrift:</textBlock>
  </contentBlock>
  <contentBlock ix="2137">
    <textBlock ix="0">''Bankgirot har kommit att spela en allt viktigare roll också i den statliga sektorns betalningsförmedling.''</textBlock>
  </contentBlock>
  <contentBlock ix="2138">
    <textBlock ix="0">Den kommer att spela en ännu större roll när vi i morgon har voterat om finansutskottets betänkande nr 34. Jag yrkar bifall till utskottets hemställan och avslag på de fyra reservationerna.</textBlock>
  </contentBlock>
  <contentBlock ix="2139">
    <textBlock ix="0">Överläggningen var härmed avslutad.</textBlock>
  </contentBlock>
  <contentBlock ix="2140">
    <textBlock ix="0">(Beslut skulle fattas den 13 juni.)</textBlock>
  </contentBlock>
  <contentBlock ix="2141">
    <textBlock ix="0">15 § Bordläggning</textBlock>
  </contentBlock>
  <contentBlock ix="2142">
    <textBlock ix="0">Anmäldes och bordlades</textBlock>
  </contentBlock>
  <contentBlock ix="2143">
    <textBlock ix="0">Proposition</textBlock>
  </contentBlock>
  <contentBlock ix="2144">
    <textBlock ix="0">1990/91:199 Förbud mot vissa dopningsmedel</textBlock>
  </contentBlock>
  <contentBlock ix="2145">
    <textBlock ix="0">Utbildningsutskottets betänkande</textBlock>
  </contentBlock>
  <contentBlock ix="2146">
    <textBlock ix="0">1990/91:UbU22 Ändring av anslagsbeloppet till</textBlock>
    <textBlock ix="1">Lokala och individuella linjer samt fristående kurser</textBlock>
  </contentBlock>
  <contentBlock ix="2147">
    <textBlock ix="0">Näringsutskottets betänkanden</textBlock>
  </contentBlock>
  <contentBlock ix="2148">
    <textBlock ix="0">1990/91:NU39 Postens bankverksamhet</textBlock>
  </contentBlock>
  <contentBlock ix="2149">
    <textBlock ix="0">1990/91:NU42 Uppskov med behandlingen av vissa ärenden</textBlock>
  </contentBlock>
  <contentBlock ix="2150">
    <textBlock ix="0">16 § Meddelande om NU39 och NU42</textBlock>
  </contentBlock>
  <contentBlock ix="2151">
    <textBlock ix="0">Anf. 189 ANDRE VICE TALMANNEN:</textBlock>
  </contentBlock>
  <contentBlock ix="2152">
    <textBlock ix="0">Efter samråd med näringsutskottets presidium vill jag meddela att jag i morgon kommer att föreslå att näringsutskottets betänkanden NU39 och NU42</textBlock>
    <textBlock ix="1">skall avgöras efter endast en bordläggning.</textBlock>
  </contentBlock>
  <contentBlock ix="2153">
    <textBlock ix="0">17 § Kammaren åtskildes kl. 1.50.</textBlock>
  </contentBlock>
  <contentBlock ix="2154">
    <textBlock ix="0">Förhandlingarna leddes</textBlock>
  </contentBlock>
  <contentBlock ix="2155">
    <textBlock ix="0">av andre vice talmannen från sammanträdets början t.o.m. 4 § anf. 4 (delvis),</textBlock>
  </contentBlock>
  <contentBlock ix="2156">
    <textBlock ix="0">av förste vice talmannen därefter t.o.m. anf. 30</textBlock>
    <textBlock ix="1">(delvis),</textBlock>
  </contentBlock>
  <contentBlock ix="2157">
    <textBlock ix="0">av andre vice talmannen därefter t.o.m. anf. 53</textBlock>
    <textBlock ix="1">(delvis),</textBlock>
  </contentBlock>
  <contentBlock ix="2158">
    <textBlock ix="0">av förste vice talmannen därefter t.o.m. 67 (delvis),</textBlock>
  </contentBlock>
  <contentBlock ix="2159">
    <textBlock ix="0">av talmannen därefter t.o.m. ajourneringen kl.</textBlock>
    <textBlock ix="1">17.50,</textBlock>
  </contentBlock>
  <contentBlock ix="2160">
    <textBlock ix="0">av förste vice talmannen därefter t.o.m. 6 § anf. 111</textBlock>
    <textBlock ix="1">(delvis),</textBlock>
  </contentBlock>
  <contentBlock ix="2161">
    <textBlock ix="0">av talmannen därefter t.o.m. voteringen efter anf.</textBlock>
    <textBlock ix="1">125,</textBlock>
  </contentBlock>
  <contentBlock ix="2162">
    <textBlock ix="0">av tredje vice talmannen därefter t.o.m. voteringen efter anf. 162 och</textBlock>
  </contentBlock>
  <contentBlock ix="2163">
    <textBlock ix="0">av andre vice talmannen därefter till sammanträdets slut.</textBlock>
  </contentBlock>
</protocol>
