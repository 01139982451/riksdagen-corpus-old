<protocol id="prot-199899--13">
  <contentBlock page="0" id="i-bdabcab07c8acad3">
    <textBlock id="i-12d16151672c6531">14.30 - 14.59</textBlock>
  </contentBlock>
  <contentBlock page="0" id="i-63b1b6f92530f6f7">
    <textBlock id="i-a05e9a500917f1c7">Det justerade protokollet beräknas utkomma om 3 veckor</textBlock>
  </contentBlock>
  <contentBlock page="0" id="i-2ca8d33e5830f058">
    <textBlock id="i-a8dbf73ee973c2b2"/>
    <textBlock id="i-9808a352280a3612">-----------------------------------------------------------------</textBlock>
  </contentBlock>
  <contentBlock page="0" id="i-f14a966c2ab8eb47">
    <textBlock id="i-82bf58a0662b2410">1 §  Minnesstund med anledning av brandkatastrofen i Göteborg</textBlock>
  </contentBlock>
  <contentBlock page="0" id="i-dc107dafe34ea333">
    <textBlock id="i-6a65805c6709bcc5">Anf.  1  TALMANNEN:</textBlock>
    <textBlock id="i-48a8ec5a38f3cf5e">Ärade riksdagsledamöter, ärade företrädare för regeringen och deltagare i denna minnesstund runt om i vårt land!</textBlock>
    <textBlock id="i-0419449d96fc43bf">Över tidens sus i tallar, över årens flykt på fjädermolnets vinge bred och stark, trår från natt till dag, från nöd till frihet ifrån fruktan den strävan som är lika för oss alla. En öppen stad, ej en befästad, bygger vi gemensamt.</textBlock>
    <textBlock id="i-6d0ee7fbe4b080d2">- Dess ljus slår upp mot rymdens ensamhet.</textBlock>
  </contentBlock>
  <contentBlock page="0" id="i-9dbfe6380e37e667">
    <textBlock id="i-eef503f9f22ae22b">De orden, ur Ragnar Thoursies diktsamling Förortsvyer, uttrycker de goda tankar och känslor som förenar oss i dagar av stor smärta. Ty i dessa dagar av fasa och tung sorg har också öppenhet och förståelse kommit till uttryck - i sorgen och i omsorgen om varandra - i den tragedi som drabbat oss.</textBlock>
    <textBlock id="i-65b2dbd2687a4a19">De var så unga. De var så många. Med sina förhoppningar, sina drömmar och sin längtan var de en del av vår framtid. Genom brandkatastrofen i Göteborg natten till den 30 oktober fick 63 unga människors liv, det liv som låg framför dem, ett grymt och orättvist slut.</textBlock>
    <textBlock id="i-00c1be2d6f6d64a1">Så många unga miste sina liv, så många föräldrar miste sina barn, så många syskon, anhöriga, vänner, lärare miste sina kära. Vårt samhälle - hela vårt land</textBlock>
    <textBlock id="i-eaeb1f74be80e419">- vi alla - drabbades av en katastrof.</textBlock>
    <textBlock id="i-292f690b968775d8">Vi människor vet att döden är en del av livet. När människor går bort efter ett långt liv, kan vi finna en tröst och en mening i det liv de har levat. Tanken att vi - som lövet om hösten - måste lämna grenen för att bli en del av det som en gång skall föda nytt liv inrymmer, mitt i djup sorg, en möjlighet att förstå.</textBlock>
    <textBlock id="i-6e4acdd235775c84">Men när unga rycks bort - var finns då meningen och trösten? Var hämtar vi då styrkan att leva vidare?</textBlock>
    <textBlock id="i-a4ad6e9c3d1deaeb">Det har sagts att för den förälder som mist sitt barn finns ingen tröst att få. Ändå finns det så mycket vi kan göra, i dag och de många kommande dagar, då sorgen och saknaden fyller de anhörigas liv. Som medmänniskor har vi en uppgift att finnas till, att finnas nära, att lyssna, att hjälpa till i det liv och den vardag som ofattbart nog har sin gång, också efter en katastrof.</textBlock>
    <textBlock id="i-5032eb1b707d5678">Som medmänniskor och som företrädare för riksdag och regering visar vi nu vår respekt för de omkomna, vår medkänsla med dem som skadades och vårt djupa deltagande i den sorg som drabbat så många i vårt land.</textBlock>
    <textBlock id="i-faecd0565648c701">Men vi har också ett annat uppdrag som svenska folkets främsta företrädare och som ansvariga för styret av vårt land.</textBlock>
    <textBlock id="i-2fbddfae8d955e02">Vi kan inte få dessa unga tillbaka. Vi kan inte heller lova att olyckor och katastrofer aldrig kommer att inträffa. Men vårt uppdrag och löfte är att göra vårt yttersta för att förhindra att något liknande denna katastrof någonsin inträffar igen.</textBlock>
    <textBlock id="i-3ab9592721e6897b">Den dag som grydde den 30 oktober 1998 blev för så många den svåraste dagen i livet. Det blev en dag som skulle följas av oändligt många fler dagar fyllda av sorg, av saknad men också av vrede. Många av de familjer som drabbades hade redan innan denna katastrof slog till mot deras liv svåra minnen, tunga minnen av krig, terror och övergrepp. De kom till vårt land, därför att de sökte fred, frihet och trygghet och ett gott land för sina barn att växa upp i.</textBlock>
    <textBlock id="i-c472c99599e8b92b">Kära vänner och medmänniskor! Sorg kan förlama. Men arbetet med denna sorg kan skapa en styrka som förmår föra livet vidare. I gemenskap, i omtanke, i värme över alla gränser finns denna möjlighet.</textBlock>
    <textBlock id="i-da0992666819d5e6">Vi hedrar de omkomna, och vi visar vår medkänsla med de skadade och med de anhöriga genom att ta till vara denna livets möjlighet.</textBlock>
    <textBlock id="i-d6aef926b6800fe2">Mötet med sorgen är det svåraste vi människor ställs inför.</textBlock>
    <textBlock id="i-8fff378aebd3a779">Men sorgen är också uttrycket för att vi älskat -</textBlock>
    <textBlock id="i-9ba5f922ee7a6541">en medmänniska, ett barn vi haft omsorg om.</textBlock>
    <textBlock id="i-53a3f55779f59e59">Så länge denna älskade människa finns inom oss, så länge lever hon kvar hos oss.</textBlock>
  </contentBlock>
  <contentBlock page="0" id="i-179520cf6dd64ffa">
    <textBlock id="i-0518d92f138227ac">Anf.  2  Statsminister GÖRAN PERS-</textBlock>
    <textBlock id="i-931d8aa38b40bf55">SON (s):</textBlock>
    <textBlock id="i-598ce54d343de077">Ärade medmänniskor! Tolv dygn har gått sedan katastrofen i Göteborg. Den tog ifrån oss 63 unga människor, skadade hundratals och chockade oss alla</textBlock>
    <textBlock id="i-5306e530ca1f1fc3">- tolv oändligt plågsamma dygn för de drabbade familjerna, tolv dygn av sorg och saknad.</textBlock>
    <textBlock id="i-9cbcc3655313edf1">I dag vajar det offentliga Sveriges flaggor på halv stång. Strax kommer människor över hela landet att förenas i en tyst minut. Tillsammans sörjer vi och visar vi vårt deltagande med dem som har mist en dotter, en son eller ett syskon.</textBlock>
    <textBlock id="i-86f8ea2afae4a740">Att mista ett barn är en ofattbar tragedi. Vi kan bara ana djupet av sorgen och smärtan.</textBlock>
    <textBlock id="i-914dffb116e4e2d0">Våra tankar går också till alla de ungdomar som räddades ur lågorna. De bär på fasansfulla minnen.</textBlock>
    <textBlock id="i-f2aab63c24f6adf7">De kommer att gå vidare i livet med ärr, fysiska och psykiska. De sörjer syskon och vänner.</textBlock>
    <textBlock id="i-7e63d52b28b52526">Hos föräldrar, bröder, systrar och närstående kommer sorgen alltid att finnas. Hur ont den insikten än gör - livet måste gå vidare.</textBlock>
    <textBlock id="i-2e2b90e3bbd42e06">Vi kan lära oss att leva med sorgen, men inte ensamma. Det är när det svåraste inträffar som människan måste vara människan till stöd.</textBlock>
    <textBlock id="i-2f3a4367604294b1">I dag kan jag, mitt i sorgen, känna tacksamhet över att så många burit bördorna tillsammans med de drabbade familjerna. Jag kan känna tacksamhet över ljusen, blommorna och alla de varma ord som sagts under minnesstunder och i möten människor emellan.</textBlock>
    <textBlock id="i-d05d1b9b28ca3db5">Det finns många, många människor i vårt land som orkat och som varit till stöd.</textBlock>
    <textBlock id="i-faf9aba78081aa4e">När dagarna går lämnar chocken plats för frågorna: Varför? Hur kunde det hända? Vad hade vi kunnat göra för att förhindra katastrofen?</textBlock>
    <textBlock id="i-d01c661483c7f306">Sorgen och vreden får inte förlama vår förmåga att handla. Många vardagliga beslut och små enkla handlingar kan tillsammans ge oss ökad säkerhet. Vi kan hjälpas åt. Vi måste göra vad som står i vår mänskliga makt för att förhindra att något liknande händer igen.</textBlock>
    <textBlock id="i-2d3f85c858432c7e">På många håll i Sverige görs och har gjorts enorma insatser - från allt det som gjordes under katastrofnatten för att rädda liv, till allt som görs i dag för att stödja och hjälpa dem som drabbats. Också för det känner jag stor tacksamhet.</textBlock>
    <textBlock id="i-58a83278300a3869">Låt mig avsluta med några ord ur Bo Setterlinds dikt Vingslaget, som i dag minner oss om det ofattbara.</textBlock>
    <textBlock id="i-45fc9442048b69e3">Bo Setterlind skriver:</textBlock>
    <textBlock id="i-93d9cde484af2736">Ingen sommar var så övergiven som när natten tog oss till en större klarhet, ingen sörjande så skrämd av tiden som när sista frågan mötte Svaret.</textBlock>
    <textBlock id="i-ed7e3efbe5e1af6f">Visste du, att Döden var så nära som ett vingslag under månens skära?</textBlock>
    <textBlock id="i-5c8874ff9ddc6ae0">Visste du, att Livet var så nära!</textBlock>
  </contentBlock>
  <contentBlock page="0" id="i-1bbb0961a62f1170">
    <textBlock id="i-37b9c670e376a228">Döden känns aldrig rättvis.</textBlock>
    <textBlock id="i-98b6c1cdba814147">Tolv dagar har gått sedan sorgens vingslag svepte över Hisingen. Vi kan fortfarande inte riktigt förstå den ogripbara närheten mellan livet och döden. Vi står tomma. För i varje  människans storhet - varje persons unika värde - döljs också hennes litenhet -</textBlock>
    <textBlock id="i-c9ecf3585ede31ca">hennes utsatthet och sårbarhet.</textBlock>
  </contentBlock>
  <contentBlock page="0" id="i-61a154b9a57be6e3">
    <textBlock id="i-2730794e72dc75a6">Anf.  3  TALMANNEN:</textBlock>
    <textBlock id="i-ccae5b0104a4f3f4">Vi hedrar nu tillsammans de omkomna vid brandkatastrofen i Göteborg med en tyst minut och visar samtidigt vår djupa medkänsla med de skadade och med de anhöriga.</textBlock>
    <textBlock id="i-6098034a3d154bb3">Ajournering</textBlock>
  </contentBlock>
  <contentBlock page="0" id="i-31cc6514c0a5327c">
    <textBlock id="i-50e6698f0e38368f">Kammaren beslutade att ajournera förhandlingarna till kl. 14.30.</textBlock>
    <textBlock id="i-839523da079fcb4b">Återupptagna förhandlingar</textBlock>
  </contentBlock>
  <contentBlock page="0" id="i-7189419da9ad7057">
    <textBlock id="i-0d791c1fcb35a3b0">Förhandlingarna återupptogs kl. 14.30.</textBlock>
  </contentBlock>
  <contentBlock page="0" id="i-5e3e765959539c54">
    <textBlock id="i-f073240d2fa98c8f">2 §  Justering av protokoll</textBlock>
  </contentBlock>
  <contentBlock page="0" id="i-20bd2473760811d8">
    <textBlock id="i-cc15b43c5b09a864">Justerades protokollet för den 29 oktober.</textBlock>
  </contentBlock>
  <contentBlock page="0" id="i-5a491b9afc96c4f1">
    <textBlock id="i-a46fd43e7c2a978c">3 §  Ny riksdagsledamot, m.m.</textBlock>
  </contentBlock>
  <contentBlock page="0" id="i-9c95193fec2a5c77">
    <textBlock id="i-6372047aae7a24b1">Upplästes och lades till handlingarna följande från</textBlock>
    <textBlock id="i-15512ec7890b66e5">Valprövningsnämnden inkomna</textBlock>
  </contentBlock>
  <contentBlock page="0" id="i-30356445c59f3b8f">
    <textBlock id="i-b57be7431bea0c1c">Berättelse om granskning av bevis för riksdagsledamot och ersättare för riksdagsledamöter</textBlock>
    <textBlock id="i-78b11c1a97d7751f">Till Valprövningsnämnden har från Riksskatteverket inkommit bevis om att Kristina Zakrisson (s),</textBlock>
    <textBlock id="i-41e8723efafaad8d">Kiruna, utsetts till ny ledamot av riksdagen fr.o.m.</textBlock>
    <textBlock id="i-b40fee61d5cb6457">den 27 oktober 1998 sedan Anders Sundström (s)</textBlock>
    <textBlock id="i-c00b7deda9f1167e">avsagt sig sitt uppdrag som riksdagsledamot. Från</textBlock>
    <textBlock id="i-8e80f08ac8d3aaf9">Riksskatteverket har också inkommit ny bilaga till tidigare utfärdade bevis för ersättare i detta fall.</textBlock>
    <textBlock id="i-588ef72596eaf407">Valprövningsnämnden har denna dag granskat beviset för den nya ledamoten och den nya bilagan till bevis för ersättare och därvid funnit att de blivit utfärdade i enlighet med 19 kap. 11 § vallagen.</textBlock>
    <textBlock id="i-969017db68e673e3">Stockholm den 3 november 1998</textBlock>
    <textBlock id="i-3202cea8a3d217d0">Lars Tottie/</textBlock>
    <textBlock id="i-cbcf253845f9cdc8">Kerstin Siverby</textBlock>
  </contentBlock>
  <contentBlock page="0" id="i-4b942ecc96e97cfd">
    <textBlock id="i-f85add17331a48fe">4 §  Nya ersättare för riksdagsledamöter</textBlock>
  </contentBlock>
  <contentBlock page="0" id="i-b72ba65d3a5ce2dc">
    <textBlock id="i-e604965cd8d799ad">Upplästes och lades till handlingarna följande från</textBlock>
    <textBlock id="i-28e0e14b8490c343">Valprövningsnämnden inkomna</textBlock>
  </contentBlock>
  <contentBlock page="0" id="i-ca628b4bb8f3bc16">
    <textBlock id="i-394c6c4241555d99">Berättelse om granskning av bevis för nya ersättare för riksdagsledamöter</textBlock>
    <textBlock id="i-a2d3769ffa9549e3">Till Valprövningsnämnden har från Riksskatteverket inkommit bevis om att Margareta Börjesson,</textBlock>
    <textBlock id="i-7cc398a91e2b6bf0">Täby och Peter Althin, Hägersten (båda kd) utsetts till nya ersättare för riksdagsledamöter fr.o.m. den</textBlock>
    <textBlock id="i-795b3d4f08734fba">2 november 1998 sedan Karin Norlin (kd) avsagt sig sitt uppdrag som förste ersättare för riksdagsledamöter. Från Riksskatteverket har också inkommit ny bilaga till tidigare utfärdade bevis för ersättare.</textBlock>
    <textBlock id="i-6faea9c4310c0abd">Valprövningsnämnden har denna dag granskat bevisen för de nya ersättarna och den nya bilagan till bevis för ersättare och därvid funnit att de blivit utfärdade i enlighet med 19 kap. 11 § vallagen.</textBlock>
    <textBlock id="i-64f700af0e175cbe">Stockholm den 9 november 1998</textBlock>
    <textBlock id="i-3ad0b24aff61b869">Lars Tottie/</textBlock>
    <textBlock id="i-6fa6ab8448e660fa">Kerstin Siverby</textBlock>
  </contentBlock>
  <contentBlock page="0" id="i-160603581784110c">
    <textBlock id="i-034b2bab362260d8">5 §  Meddelande om frågestund</textBlock>
  </contentBlock>
  <contentBlock page="0" id="i-4ed4b1a7442aa915">
    <textBlock id="i-2eb4767bc842a867">Talmannen meddelade att vid frågestunden torsdagen den 12 november kl. 14.00 skulle följande statsråd närvara:</textBlock>
    <textBlock id="i-36f4df14016444b6">Statsminister Göran Persson, finansminister Erik</textBlock>
    <textBlock id="i-47a4eb279f7fa042">Åsbrink, jordbruksminister Margareta Winberg, kulturminister Marita Ulvskog, utrikesminister Anna</textBlock>
    <textBlock id="i-c176e3e2371d8a2a">Lindh, näringsminister Björn Rosengren och statsrådet Britta Lejon.</textBlock>
  </contentBlock>
  <contentBlock page="0" id="i-15ba1a8104d3a998">
    <textBlock id="i-7624302774eb74cd">6 §  Meddelande om ändring i kammarens sammanträdesplan</textBlock>
  </contentBlock>
  <contentBlock page="0" id="i-7c719f63a02bd5bf">
    <textBlock id="i-03435034529346a1">Talmannen meddelade att arbetsplenum skulle äga rum torsdagen den 26 november kl. 12.00.</textBlock>
  </contentBlock>
  <contentBlock page="0" id="i-5f96ebb46f52f225">
    <textBlock id="i-d4eaff5e22627f0d">7 §  Svar på interpellationerna 1998/99:10 och</textBlock>
    <textBlock id="i-5f5ac480bb3e803b">11 om kommunal näringsverksamhet samt kommunallagen och kommunal verksamhet</textBlock>
  </contentBlock>
  <contentBlock page="0" id="i-cab796621dc105d4">
    <textBlock id="i-55dcf878d4ac6055">Anf.  4  Statsrådet MONA SAHLIN (s):</textBlock>
    <textBlock id="i-020eaeb5007db4a0">Fru talman! Ola Karlsson har frågat mig vilka åtgärder jag avser vidta för att minska riskerna för konkurrenssnedvridningar främst för småföretag i samband med skattesubventionerad kommunal näringsverksamhet. Ola Karlsson menar, med utgångspunkt från verksamhet som bedrivs av kommuner i energi- och bostadsbolag, i arbetslöshetsprojekt, i bibliotek, i simhallar och andra anläggningar, att risken för att riktiga jobb och företag slås ut av skattesubventionerad kommunal näringsverksamhet måste minimeras och att regelverken bör skärpas vad gäller upphandling, redovisning och affärsmässighet så att konkurrens kan ske på lika villkor.</textBlock>
    <textBlock id="i-80b9f215546fed53">Ola Karlsson har också frågat mig vilka åtgärder jag avser vidta för att stärka kommunmedlemmarnas möjligheter att laglighetspröva alla de verksamheter som garanteras av kommunala skattemedel. Vidare undrar Ola Karlsson hur Småföretagsdelegationens och Konkurrensverkets förslag om konkurrensproblem för småföretag i den kommunala sektorn kommer att hanteras. Jag besvarar interpellationerna i ett sammanhang.</textBlock>
    <textBlock id="i-0f86c8467ccd1fc2">Kommuner får enligt kommunallagen (1991:900)</textBlock>
    <textBlock id="i-8455d57eba464467">själva ha hand om sådana angelägenheter av allmänt intresse som har anknytning till kommunens område eller dess medlemmar som inte skall handhas enbart av staten, en annan kommun, ett annat landsting eller någon annan. Vidare får kommuner driva näringsverksamhet, om den drivs utan vinstsyfte och går ut på att tillhandahålla allmännyttiga anläggningar eller tjänster åt medlemmarna i kommunen. Kommunen kan välja mellan att driva sin verksamhet i förvaltningsform eller i annan form, t.ex. i aktiebolag.</textBlock>
    <textBlock id="i-fea5ad0940240080">Kommunala företag är emellertid på samma sätt som kommunen bundna av lokaliseringsprincipen och kravet på att den verksamhet som bedrivs är av allmänt intresse för kommunmedlemmarna. Kommunallagen innehåller också bestämmelser om laglighetsprövning av kommunala beslut. Den omfattar emellertid inte kommunala företag. I konstitutionsutskottets betänkande 1996/97:KU12, där frågan senast behandlades av riksdagen, uttalades att ansvaret för att verksamhet i ett kommunalt bolag ligger inom ramen för den kommunala kompetensen primärt åvilar styrelse och bolagsstämma. Konstitutionsutskottet menade att införandet av en möjlighet att laglighetspröva beslut av kommunala bolag strider mot de angivna grundläggande villkoren för en verksamhet som bedrivs i bolagsform och angav att en sådan möjlighet inte borde införas.</textBlock>
    <textBlock id="i-42e46359a5a32cdf">Det kommunala uppdraget som det kommer till uttryck i kommunallagen skall göra det möjligt att utforma den kommunala verksamhetens omfattning, inriktning och verksamhetsformer på ett flexibelt sätt utifrån förutsättningarna i varje enskild kommun. Jag är medveten om att främst små och medelstora företag på lokala marknader från tid till annan ifrågasätter om konkurrensen med kommunal näringsverksamhet sker på lika villkor och att kritiken tar sin utgångspunkt i att offentlig och privat verksamhet har så olika utgångspunkter och förutsättningar att riskerna för konkurrenssnedvridningar är stora.</textBlock>
    <textBlock id="i-6c2ab60042ae9692">Jag vill först slå fast att de små och medelstora företagen har och kommer att ha en stor betydelse för att stärka och utveckla näringslivets konkurrensförmåga och för att skapa nya jobb. Småföretagens villkor och tillväxtförutsättningar kommer att bli en viktig del i arbetet att nå regeringens sysselsättningsmål och skapa förutsättningar för tillväxt. I det arbetet ingår bl.a. att undanröja hinder för småföretagandet både på områden som Ola Karlsson tar upp och på andra områden som har lyfts fram bl.a. av Småföretagsdelegationen och Konkurrensverket. En självklar utgångspunkt i arbetet vad gäller förhållandet till den offentliga sektorn är att varken kommunal eller annan offentlig näringsverksamhet får slå ut jobb eller hindra tillväxtförutsättningarna i privata företag.</textBlock>
    <textBlock id="i-e97c7a62a0d929bb">I debatten om kommunal näringsverksamhet framförs ofta att all offentlig näringsverksamhet bör avvecklas. Jag tror emellertid inte att det vare sig är möjligt eller önskvärt att åstadkomma en sådan total boskillnad mellan offentlig och privat verksamhet.</textBlock>
    <textBlock id="i-93302465aeab067b">Det är ofrånkomligt att privat och offentlig verksamhet ibland går i varandra, att de samarbetar och att de möts på en marknad. Om så sker är det emellertid mycket angeläget att villkoren är så konkurrensneutrala som möjligt. Det här är ingen ny fråga, och ett exempel på åtgärder för att motverka risker för undanträngningseffekter inom ramen för arbetsmarknadspolitiken är det kontaktråd för konkurrensfrågor som sedan länge finns knutet till Samhall. Kontaktrådet, som består av företrädare för näringslivet och</textBlock>
    <textBlock id="i-c06b2da33fc64b1b">Samhall, tar upp och utreder klagomål om konkurrensnedvridningar i enskilda fall.</textBlock>
    <textBlock id="i-38e0e042a38ba62c">Regeringen inrättade vidare i början av året ett råd för konkurrens på lika villkor mellan offentlig och privat sektor där näringslivet, kommuner och landsting ingår. Rådets uppgift är att behandla enskilda klagomål om konkurrenssnedvridningar och att försöka nå en samsyn om de långsiktiga spelreglerna. I</textBlock>
    <textBlock id="i-359fec932f558150">rådet kan allt från lagstiftningsfrågor till interna handlingsregler diskuteras. Det är min förhoppning att rådets arbete skall leda till konkreta resultat och vid behov väl förankrade förslag, och jag kommer med uppmärksamhet att följa rådets arbete.</textBlock>
    <textBlock id="i-675fac903e33efb0">I kommunalrättsliga frågor kommer jag att samråda med statsrådet Britta Lejon.</textBlock>
    <textBlock id="i-016ac2fc5a378e1d">Småföretagsfrågorna är ett mycket viktigt arbetsområde för regeringen. Här utgör de förslag som bl.a.</textBlock>
    <textBlock id="i-4eca11aef06a9ee4">Småföretagsdelegationen lämnat en betydelsefull grund för arbetet i Regeringskansliet och en särskild arbetsgrupp har inrättats i Närings- och handelsdepartementet för att bereda dessa frågor vidare. Jag räknar med att kunna återkomma med mer konkreta förslag i dessa delar fortlöpande men också i samband med att en ny tillväxtstrategi presenteras av regeringen under våren nästa år.</textBlock>
  </contentBlock>
  <contentBlock page="0" id="i-4fbce10aa836c40e">
    <textBlock id="i-b3b950a483420789">Anf.  5  OLA KARLSSON (m):</textBlock>
    <textBlock id="i-4da664997e4f4664">Fru talman! Jag skall börja med att tacka statsrådet för svaret, även om jag inte blir så alldeles klok på det. Min utgångspunkt har varit och är att kommuner inte skall bedriva näringsverksamhet. Skälen för det är flera. Jag tar upp några av dem i mina interpellationer.</textBlock>
    <textBlock id="i-a83d39e395e59b41">Ett av de viktigaste skälen är demokratiskälet. Det finns en mycket lång rad exempel runt om landet på kommunal näringsverksamhet och kommunala bolag där man ägnar sig åt verksamhet som man egentligen inte skulle få ägna sig åt enligt kommunallagen.</textBlock>
    <textBlock id="i-342025d953f3e376">Man blir t.ex. litet bekymrad när man läser Skellefteå kommuns årsredovisning från 1996 och konstaterar att för den resebyråverksamhet som kommunen bedriver har antalet utlandsresor minskat under</textBlock>
    <textBlock id="i-db5e4adc01905213">1996. Det finns någonting i kommunallagen som handlar om lokaliseringsprincipen, dvs. att kommunen bara skall syssla med verksamhet inom den egna kommunen. När en kommun då bedriver utlandsresor kan man undra hur det kan gå till. I Skellefteå bedrev man också korvfabrik, kaféer, restauranger och mycket annat. Det finns också en rad andra exempel runt om i landet på att kommuner bedriver verksamhet som de inte borde få göra enligt kommunallagen.</textBlock>
    <textBlock id="i-c05c77038c6af498">Jag tycker att det borde vara ett oavvisligt krav att vi låter medborgarna få en möjlighet att pröva om den här verksamheten är kompetensenlig. Jag föreslår inte att vi skall införa några nya kriterier utan bara att vi skall låta medborgarna få pröva lagligheten av den här verksamheten.</textBlock>
    <textBlock id="i-b0e5249fccd3c48f">Jag blir litet bekymrad över att jag inte möter någon uppfattning från statsrådet. Anser statsrådet att kommuner skall kunna driva icke kompetensenlig verksamhet på det sätt som sker? Anser statsrådet att detta är bra? Om det inte är bra kan statsrådet kanske ge besked om statsrådet kommer att föreslå några åtgärder för att ge kommunmedborgarna möjlighet att laglighetspröva detta. Varför skall kommunmedborgarna inte ens ha möjlighet att gå till domstol och pröva om detta är förenligt med kommunallagens regler eller inte?</textBlock>
    <textBlock id="i-63fb3c7b5541f4f7">De andra problemen hänför sig ju till konkurrensproblematiken. Det kan röra samma verksamheter. Det rör korvfabriken i Skellefteå, de olika kaféerna i Skellefteå, Lindesberg och runt om landet och det rör den bensinförsäljning, byggmaskinsuthyrning, biluthyrning och byggverksamhet som olika kommuner bedriver med hjälp av skatter.</textBlock>
    <textBlock id="i-fc995c39675e5964">Företagaren möter en situation där han inte bara skall finansiera sin egen verksamhet och betala lönen till de egna anställda, utan han skall också betala lönen till de anställda i den kommunala näringsverksamheten. Jag tycker att detta är otillständigt. Jag tycker att vi skall ge småföretagarna rättvisa villkor.</textBlock>
    <textBlock id="i-1b0dfd14a89095ac">Därför vill jag återupprepa frågan i interpellationen. Avser statsrådet att göra någonting åt detta?</textBlock>
    <textBlock id="i-146aad6b409cca69">Hela interpellationssvaret handlar om att det har inrättas råd eller vad riksdagen tidigare uttalat. Jag vill fråga: Vad anser statsrådet? Är det bra som det är, eller kommer det några förslag?</textBlock>
  </contentBlock>
  <contentBlock page="0" id="i-f0e01bcd5465078b">
    <textBlock id="i-64c8d64857a84bf1">Anf.  6  JOHAN PEHRSON (fp):</textBlock>
    <textBlock id="i-c6f8acefa7357636">Fru talman! Jag efterlyser också de rent konkreta förslagen. Det är tydligt att statsrådet Mona Sahlin gärna vill förbättra och vurma för småföretagen. Det är väldigt bra och nödvändigt för Sverige om vi skall komma till rätta med arbetslösheten. Men för mig handlar ändå detta med kommunal näringsverksamhet i allmänhet och kommunala bolag i synnerhet om ett djupare problem. Det handlar om vad kommunerna skall göra. Varför har vi kommuner, och vad är deras huvudsakliga uppgifter? De har inte skapats för att driva affärer, varken i stort eller smått.</textBlock>
    <textBlock id="i-4c743c4a1c72d3da">Jag är av den ortodoxa uppfattningen att kommunerna skall ägna sig åt rena kärnuppgifter, nämligen skola, vård och omsorg. Det är ett mantra som vi alla känner igen från den gångna valrörelsen. Men det kommer ju gång på gång bevis på att kommunerna håller på med andra saker. Detta är mycket allvarligt.</textBlock>
    <textBlock id="i-bc8914d9cbe02eb8">Därför tycker jag att det är viktigt att vi försöker hitta ett sätt att minska den kommunala bolagssektorn i synnerhet, men gärna näringsverksamheten i allmänhet också. Det är en demokratifråga.</textBlock>
    <textBlock id="i-51875057e776a460">I kommunala bolag saknas insyn. Vi saknar öppenhet. Det är svårt att få insyn i de kommunala bolag som finns i dag. I Örebro kommun, som jag kommer ifrån, har majoriteten nu beslutat att man skall minska antalet platser i styrelsen i det stora kommunala bostadsbolaget så att väldigt många partier inte får någon insyn. Detta är ett stort problem.</textBlock>
    <textBlock id="i-c6932077b0a21bf6">Man blir hänvisade till årsredovisningar och andra handlingar som man har tillgång till.</textBlock>
    <textBlock id="i-e269e22d93e38641">Det är alltså ett demokratiproblem. Det finns ingen insyn och ingen öppenhet.</textBlock>
    <textBlock id="i-98f682944a7853ff">Vi dränerar ju också kommunen på resurser. Fokus borde ha varit på att fixa vården, skolan och omsorgen. Det är det som kommunerna skall ägna sig åt i första hand, och inte åt att leka direktörer som man gör i dag. Förutom de personella resurserna drar man dessutom ekonomiska resurser från dessa områden.</textBlock>
    <textBlock id="i-98a765a2a5d63ea4">Det är stora kapital som är uppbundna i kommunala bolag som i stället borde kunnas satsas på infrastruktur i skolan eller vården. Det tränger dessutom ut den privata näringssektorn som Ola Karlsson var inne på förut.</textBlock>
    <textBlock id="i-3efc32079329349a">Man tar också risker med skattepengar. Det tas stora risker med våra skattepengar i kommunerna.</textBlock>
    <textBlock id="i-a1b280c68bb1bcdd">Många kommunala bolag är i dag i praktiken stora svarta hål där vi kan ösa in hur många miljoner, nästan miljarder, som helst.</textBlock>
    <textBlock id="i-328dc3f914bab3fc">I går fick vi rapporter om Munkedals kommun där det kommunala bostadsbolaget snabbare och snabbare närmar sig ruinens brant. I dag har vi fått ytterligare uppgifter om det allvarliga läget i de kommunala bostadsbolagen.</textBlock>
    <textBlock id="i-f51c18ec19193d88">Sedan skall man inte heller bortse ifrån att många av de skandaler som varit mycket tråkiga - många av oss har säkert fått ägna valrörelsen åt att försvara och förklara dem - har skett i kommunala bolag. Det är också något som jag tycker att man skall ta hänsyn till.</textBlock>
    <textBlock id="i-e26ce50f3d98ae2a">Jag hoppas därför att statsrådet Mona Sahlin återkommer, som hon har sagt, innan jul med åtgärder för att komma till rätta med de här problemen och för att öka möjligheten för små företag att konkurrera. Jag hoppas också att hon då tar med en plan på hur vi skall få tydliga mål för att på lång sikt kraftigt minska den kommunala bolagssektorn och förbättra demokratin och få kommunerna att satsa på det som är allra viktigast.</textBlock>
  </contentBlock>
  <contentBlock page="0" id="i-a02bb4a6a56eafde">
    <textBlock id="i-39c2485d93b7923c">Anf.  7  Statsrådet MONA SAHLIN (s):</textBlock>
    <textBlock id="i-77e4b3d612ba1279">Fru talman! Med anledning av vad både Ola</textBlock>
    <textBlock id="i-f896a38760754162">Karlsson och Johan Pehrson har sagt vill jag börja med att säga mycket tydligt att jag också tycker att det är oerhört viktigt att den offentliga sektorn inte sänder ut dubbla budskap. Det är ju det vi diskuterar nu.</textBlock>
    <textBlock id="i-64ba43ee6a4deb9e">Kommunerna har oerhört viktiga uppgifter på sina kärnområden. Dit hör vården, skolan och omsorgen.</textBlock>
    <textBlock id="i-920e5be118edf4e4">Men sedan jobbar man också aktivt med att främja tillväxt och inte minst med att skapa företagsanda ute i sina respektive områden. Då måste man själv vara oerhört noga med att inte utsätta sig för misstro och kritik för att man eventuellt skulle konkurrera ut de privata företag som man själv har till uppgift att gynna.</textBlock>
    <textBlock id="i-a8fa93ff733fa82d">Jag vill hålla med om - och det tycker jag att jag uttryckte också i mitt första svar - att det finns områden som kommunerna inte borde ägna sig åt. Dit hör solarier, gym, kaffe, bilreparationer osv. Jag tycker att det finns ett utrymme för självrannsakan ute i kommunerna. Det är viktigt att kommunerna har en mycket väl genomtänkt strategi för var man själv tycker att gränsen går. Om det finns minsta risk för påverkan på den privata sektorns utveckling bör kommunerna avstå från att bedriva egen verksamhet på de områdena. Jag är beredd att föra den här diskussionen vidare också med kommunsektorn när vi diskuterar tillväxtstrategier.</textBlock>
    <textBlock id="i-4dba3ffedc7543c6">Det är också viktigt att säga att kommunal verksamhet skall bedrivas inom de ramar som lagstiftning och andra regler ställer upp. Det är därför laglighetsprövning, som Ola Karlsson tar upp igen, är ett mycket viktigt instrument. Men bolagsformen är en generell juridisk form, oavsett ägande. Jag undrar därför hur Ola Karlsson egentligen tänker när han diskuterar andra möjligheter till laglighetsprövning än de som är giltiga för alla bolag, oavsett vem som äger dem.</textBlock>
    <textBlock id="i-b9da6f523a7ba3d4">Jag håller dock med om grundproblemet, som båda debattörerna har fört upp. Jag har här också visat att jag tar frågan på allvar och tänker följa upp den.</textBlock>
  </contentBlock>
  <contentBlock page="0" id="i-a5170d5e899311aa">
    <textBlock id="i-5d1d2e5543ffbc7e">Anf.  8  OLA KARLSSON (m):</textBlock>
    <textBlock id="i-0a7f6405bfc5297b">Fru talman! För att börja med det allra sista: Visst är det så att aktiebolag är en form för mycket olika verksamheter. Men detta att det finns offentliga aktiebolag och att det finns privata aktiebolag med olika ägande har ju inte hindrat att vi har olika regler för aktiebolag.</textBlock>
    <textBlock id="i-b95b5eef64c8041c">Offentligt ägda aktiebolag, aktiebolag där kommuner har ett bestämmandeinflytande, lyder under offentlighetsprincipen. Det finns alltså ingenting som hindrar att vi ställer särskilda krav på bolag som ägs eller domineras av kommuner eller landsting. Det är alltså fullt tekniskt möjligt att införa en möjlighet att låta kommunmedborgarna pröva lagligheten av kommunal näringsverksamhet.</textBlock>
    <textBlock id="i-d99358d6676584ef">Jag tycker ändå att det finns skäl att träffa statsrådet litet grand. Tycker statsrådet att det är rimligt att en kommunmedborgare skall nöja sig med att se att den egna kommunen med hjälp av de egna skattepengarna bedriver verksamhet utanför kommunallagens ram i ett kommunalt aktiebolag? Det sker dagligdags, och det finns mängder av exempel på det.</textBlock>
    <textBlock id="i-b800dd47b5ffa3d7">Det finns mängder av exempel att hämta från bl.a.</textBlock>
    <textBlock id="i-6350a2c446a403bf">Underprissättningsutredningen. Tycker statsrådet att det är rimligt att kommunmedborgarna, för den del av verksamheten som garanteras av skattebetalarnas pengar, inte kan pröva om man håller sig inom kommunallagens hank och stör?</textBlock>
    <textBlock id="i-89338d51f1ed222f">Jag misstänker att jag kommer att möta ett antal frågor den kommande veckan. Det är nämligen ett antal företagare som känner till den här interpellationsdebatten. Jag tror att jag kommer att få frågan:</textBlock>
    <textBlock id="i-da84a4e690b654c0">Vad sade Mona Sahlin egentligen? Det kommer det att vara rätt så lätt att svara på. Jag kommer att kunna läsa ur protokollet.</textBlock>
    <textBlock id="i-830b8a6c0af68980">Men jag tror också att jag kommer att få frågan:</textBlock>
    <textBlock id="i-60cbbe40795106aa">Vad tyckte Mona Sahlin? Tyckte hon att det är bra som det är? På den frågan blir det inte lika lätt att svara. Å ena sidan säger statsrådet att hon skall följa utvecklingen och att det inte är rimligt att kommuner ägnar sig åt kaféer och solarier och mycket annat. Å</textBlock>
    <textBlock id="i-a3d5cfef9a975744">andra sidan får vi inte en tillstymmelse till stavelse när det gäller åtgärder från henne som statsråd. Till statsrådets uppgifter hör ju att lägga fram förslag om ändringar av lagar och regler. Det gör att vi kan förbättra konkurrenssituationen för korvtillverkaren i</textBlock>
    <textBlock id="i-0a700d478bf4a57d">Skellefteå, som drabbas av den kommunala korvfabriken, och för kaféägaren i Lindesberg, som drabbas av den kommunalt subventionerade mackan för 10 kr när han själv måste ta 29 kr eftersom han måste betala full lön för sina anställda.</textBlock>
    <textBlock id="i-9013ad64c3743473">Till statsrådets uppgifter hör att lägga fram förslag om förändringar när vi vill förändra. Det finns en lång rad förslag om förändringar. De har lagts fram av</textBlock>
    <textBlock id="i-5569af188f1e00a6">Underprissättningsutredningen, av Konkurrensverket, av Småföretagsdelegationen. Det finns en stor flora att botanisera i för att göra det lättare för småföretagen att konkurrera på lika villkor. Kommer statsrådet att föreslå några sådana förändringar?</textBlock>
  </contentBlock>
  <contentBlock page="0" id="i-5f8ee00c458283e9">
    <textBlock id="i-395ac86150132e77">Anf.  9  Statsrådet MONA SAHLIN (s):</textBlock>
    <textBlock id="i-c5297ff4c98fd1ee">Fru talman! I sådana här debatter hör man det man vill höra. Alla de som har öron att lyssna med - och det tror jag också att Ola Karlsson har - kan höra, och så småningom också läsa, vad jag tycker om verksamhet som konkurrerar ut privat verksamhet, som kommunerna inte borde ägna sig åt. Jag har varit mycket tydlig. Det är en tydlig uppfattning jag har, och jag kommer nogsamt att följa utvecklingen.</textBlock>
    <textBlock id="i-cd7065757f2065fa">Men jag kommer inte att nöja mig med det. Jag har varit statsråd i fyra veckor, och vi kommer, som jag sade i slutet av mitt interpellationssvar, snarast att återkomma med förslag om direkta regelförenklingar för små och medelstora företag. Vi kommer också att fortsätta att göra detta till en stor och viktig del i tillväxtstrategin, och det är min ärliga uppfattning att dit hör reglerna för de små företagen.</textBlock>
    <textBlock id="i-c267d68f0b9090ac">Jag vill också påpeka att det råd för konkurrens som tillkom i år och som är väldigt nytt inrättades som ett resultat av överläggningar mellan kommunerna, landstingen och den privata sektorn. Man ville pröva att lösa det här på frivillig väg. Då tycker jag att både Ola Karlsson och jag bör ge detta en chans.</textBlock>
    <textBlock id="i-c390c90cec4b27c6">Skulle det visa sig att man behöver ytterligare befogenheter eller inte kommer fram på ett rimligt och effektivt sätt skall jag vara noggrann och snabb med att tillföra de möjligheterna.</textBlock>
    <textBlock id="i-6d520d3734f258f1">Ge rådet en chans, och låt inte den här debatten låta som om vi är oeniga i grunden om att offentlig och privat verksamhet skall konkurrera på lika villkor och om att kommunerna skall ägna sig åt sin kärnverksamhet.</textBlock>
  </contentBlock>
  <contentBlock page="0" id="i-423595ec0fbe8cc6">
    <textBlock id="i-2f3aec8e309aec4e">Anf.  10  OLA KARLSSON (m):</textBlock>
    <textBlock id="i-0c111766dc8747f9">Fru talman! Det låter väldigt bra om det faktiskt kommer förslag i slutet av det här riksdagsåret om väsentligt förbättrade villkor för småföretagen.</textBlock>
    <textBlock id="i-44d6852b214fd7c3">Jag tycker ändå att det hade varit bra om man i interpellationssvaret hade andats något om det blir något förslag vad gäller möjligheten för medborgarna att faktiskt pröva om de kommunala bolagen håller sig inom kommunallagens regler och om det kommer några förslag till förändringar av konkurrensvillkoren för småföretagen. Det är ju en sak att som politiker stå i kammaren och säga att man tycker att det ena eller det andra är mindre bra. Men det är en helt annan sak att som statsråd lägga fram förslag till förändringar av lagar och regler som gör att man som småföretagare faktiskt har en reell chans att verka på lika och rimliga villkor.</textBlock>
    <textBlock id="i-975a35e714f85209">Konkurrensrådet är förvisso ganska färskt. Men</textBlock>
    <textBlock id="i-99664602a5596ce8">Underprissättningsutredningen är inte lika färsk, och problemen är inte lika färska. Vi har sett dem under i stort sett hela 90-talet. Nästan varje vecka kan vi läsa i tidningarna om hur olika kommunala verksamheter plågar och missgynnar småföretagarna och om hur kommunala bolag behöver mångmiljonbelopp för att klara sig.</textBlock>
    <textBlock id="i-f897eae8ee00df48">Jag har väntat på att Jörgen Andersson skulle göra något under de gångna åren efter interpellationsdebatter och motionsskrivande. Inget har hänt hittills.</textBlock>
    <textBlock id="i-ab90f721786b94be">Jag får hoppas att det går något litet fortare med Mona Sahlin som statsråd, och jag önskar verkligen att vi får bättre och rättvisa villkor för småföretagen.</textBlock>
  </contentBlock>
  <contentBlock page="0" id="i-4db91e64c112db9e">
    <textBlock id="i-c4f5d585204c387e">Överläggningen var härmed avslutad.</textBlock>
  </contentBlock>
  <contentBlock page="0" id="i-741a153bde1e5bb7">
    <textBlock id="i-ad377916c3a90ac1">8 §  Anmälan om inkomna faktapromemorior om förslag från Europeiska kommissionen</textBlock>
  </contentBlock>
  <contentBlock page="0" id="i-747f258c0cb6b360">
    <textBlock id="i-98be8c8c39549983">Talmannen anmälde att följande faktapromemorior om förslag från Europeiska kommissionen inkommit och delats ut till kammarens ledamöter:</textBlock>
    <textBlock id="i-9c27aa660f0a93b0">Förslag till rådets rekommendation om begränsning av befolkningens exponering för elektromagnetiska fält 0 Hz-300 GHz 9620/98 SAN</textBlock>
    <textBlock id="i-029a7a63920e7d37">Sjätte översikten över statliga stöd i Europeiska gemenskapen inom tillverkningsindustrin och vissa andra sektorer KOM (98) 417</textBlock>
    <textBlock id="i-b6f0777fd6e0c36d">Förslag till Europaparlamentets och rådets förslag till förordning (EG) om särläkemedel KOM (98) 450</textBlock>
    <textBlock id="i-3bfa8da767c4c77e">Kommissionens årliga rapport om det europeiska programmet för återuppbyggnad och utveckling i</textBlock>
    <textBlock id="i-df3e250be8f28a7b">Sydafrika (EPRD). Årsrapport 1996-1997</textBlock>
    <textBlock id="i-4be4d1a5d1fd1cc5">KOM (98) 502</textBlock>
    <textBlock id="i-60ac132d33d299a3">Förslag till rådets förordning om det allmänna preferenssystemet KOM (98) 521</textBlock>
    <textBlock id="i-43e19d56948d8acb">Meddelande från kommissionen till rådet angående företagstjänsternas bidrag till industrins prestationsförmåga: ett gemensamt politiskt rammeddelande KOM (98) 534</textBlock>
  </contentBlock>
  <contentBlock page="0" id="i-7c5104310529e926">
    <textBlock id="i-dc264ac392bdbdbd">9 §  Hänvisning av ärenden till utskott</textBlock>
  </contentBlock>
  <contentBlock page="0" id="i-a9e6f5127c0ce7c0">
    <textBlock id="i-20779ae17f96e67c">Föredrogs och hänvisades</textBlock>
    <textBlock id="i-0904178b38bcd1e3">Propositioner</textBlock>
    <textBlock id="i-b0af068eccfb8baa">1998/99:23 och 24 till justitieutskottet</textBlock>
  </contentBlock>
  <contentBlock page="0" id="i-2eb7196cbc0fde12">
    <textBlock id="i-82c0a0f495616791">Redogörelse</textBlock>
    <textBlock id="i-50407a0095216c1e">1998/99:JO1 till konstitutionsutskottet</textBlock>
  </contentBlock>
  <contentBlock page="0" id="i-a6c2db8eb141ab85">
    <textBlock id="i-822975a558adb684">10 §  Bordläggning</textBlock>
  </contentBlock>
  <contentBlock page="0" id="i-3c10dd8727874560">
    <textBlock id="i-a94436ed0b8a3516">Anmäldes och bordlades</textBlock>
    <textBlock id="i-ab3c20fe02befb38">Motioner med anledning av prop. 1998/99:13 Avgaser och buller från mobila maskiner</textBlock>
    <textBlock id="i-2cfc332219663ca9">1998/99:MJ3 av Johnny Gylling (kd)</textBlock>
    <textBlock id="i-0375ced88d6ccfb2">1998/99:MJ4 av Maggi Mikaelsson m.fl. (v)</textBlock>
    <textBlock id="i-6ae3f14a07559ed0">1998/99:MJ5 av Gudrun Lindvall m.fl. (mp)</textBlock>
  </contentBlock>
  <contentBlock page="0" id="i-00c35491066e52a8">
    <textBlock id="i-c916569d1778c7e6">med anledning av prop. 1998/99:18 Vissa punktskatte- och tullfrågor</textBlock>
    <textBlock id="i-b95609d4396ff573">1998/99:Sk6 av Per Rosengren m.fl. (v)</textBlock>
  </contentBlock>
  <contentBlock page="0" id="i-14c2c5ea4b0a025e">
    <textBlock id="i-b162c2bc79500826">med anledning av prop. 1998/99:19 Ändringar i lagen</textBlock>
    <textBlock id="i-fa49965c3d4cbdd2">(1993:768) åtgärder mot penningtvätt, m.m.</textBlock>
    <textBlock id="i-1e676e783dd237f4">1998/99:Ju3 av Gun Hellsvik m.fl. (m)</textBlock>
  </contentBlock>
  <contentBlock page="0" id="i-2945d6ff73d29324">
    <textBlock id="i-1757b9a4eeba6948">med anledning av förs. 1998/99:RR2 Riksdagens revisorers förslag angående primärvården</textBlock>
    <textBlock id="i-dea9942f13f81526">1998/99:So17 av Chris Heister m.fl. (m)</textBlock>
    <textBlock id="i-09eebcc126da047f">1998/99:So18 av Thomas Julin m.fl. (mp)</textBlock>
  </contentBlock>
  <contentBlock page="0" id="i-51918a6c44888f5d">
    <textBlock id="i-8431ba4ff5ef8f4c">11 §  Anmälan om interpellationer</textBlock>
  </contentBlock>
  <contentBlock page="0" id="i-7bcfc490c1a5e31c">
    <textBlock id="i-f47f41effda17e77">Anmäldes att följande interpellationer framställts</textBlock>
  </contentBlock>
  <contentBlock page="0" id="i-cea63713806f8742">
    <textBlock id="i-759cb69d4c3f08fe">den 6 november</textBlock>
  </contentBlock>
  <contentBlock page="0" id="i-28d6bbab0b7743ac">
    <textBlock id="i-ebe013384ba5c800">1998/99:18 av Ulla-Britt Hagström (kd) till statsministern</textBlock>
    <textBlock id="i-5d9ad38bc3d4889f">En samlad familje- och boendepolitik</textBlock>
    <textBlock id="i-f36cc3fd723290a0">1998/99:19 av Siv Holma (v) till finansministern</textBlock>
    <textBlock id="i-c17b1e0905e38354">Skatteutjämningen och glesbygdslänen</textBlock>
    <textBlock id="i-6f222b24c6d41bcb">1998/99:20 av Tom Heyman (m) till näringsministern</textBlock>
    <textBlock id="i-da420821ba023dda">Sjöfart</textBlock>
  </contentBlock>
  <contentBlock page="0" id="i-1e88fdb911df6549">
    <textBlock id="i-e2836be76f0915c4">den 9 november</textBlock>
  </contentBlock>
  <contentBlock page="0" id="i-28c7b16eccfb795e">
    <textBlock id="i-f490076f4065fad3">1998/99:21 av Lars Ohly (v) till statsrådet Leif Pagrotsky</textBlock>
    <textBlock id="i-7e0b08e41b965afc">Vapenexport till Sydkorea</textBlock>
  </contentBlock>
  <contentBlock page="0" id="i-2e15f812c73dc4c5">
    <textBlock id="i-47236f3768a83ff4">den 10 november</textBlock>
  </contentBlock>
  <contentBlock page="0" id="i-48e7832ef003714e">
    <textBlock id="i-485f185b9e5831ca">1998/99:22 av Carina Hägg (s) till justitieministern</textBlock>
    <textBlock id="i-283c6c083498e02e">Ideologiska brott</textBlock>
    <textBlock id="i-3cbdf5d3a2d4760a">1998/99:23 av Stefan Attefall (kd) till näringsministern</textBlock>
    <textBlock id="i-5f18302f66152cce">Åtgärder mot arbetslösheten</textBlock>
  </contentBlock>
  <contentBlock page="0" id="i-b13d36da7d234f1e">
    <textBlock id="i-ac1fb4ef06798932">Interpellationerna redovisas i bilaga som fogas till riksdagens snabbprotokoll tisdagen den 17 november.</textBlock>
  </contentBlock>
  <contentBlock page="0" id="i-e669654d80162ad0">
    <textBlock id="i-449beeaa313f60ae">12 §  Anmälan om frågor för skriftliga svar</textBlock>
  </contentBlock>
  <contentBlock page="0" id="i-5b51311c2d32ab41">
    <textBlock id="i-17cd007ed8655d02">Anmäldes att följande frågor för skriftliga svar framställts</textBlock>
  </contentBlock>
  <contentBlock page="0" id="i-998b441d512698a0">
    <textBlock id="i-16f3fb0a6c65d065">den 3 november</textBlock>
  </contentBlock>
  <contentBlock page="0" id="i-aa005691cd682468">
    <textBlock id="i-038adb441fd6f002">1998/99:40 av andre vice talman Eva Zetterberg (v)</textBlock>
    <textBlock id="i-3e6ee7d387536275">till utrikesministern</textBlock>
    <textBlock id="i-c1d5c71aff22ab44">Katastroferna i Nicaragua</textBlock>
  </contentBlock>
  <contentBlock page="0" id="i-cee2c452045814d9">
    <textBlock id="i-9ca9061c4b447b87">den 4 november</textBlock>
  </contentBlock>
  <contentBlock page="0" id="i-df557e3e7310b85e">
    <textBlock id="i-b4ebfb2fad3d611c">1998/99:41 av Jerry Martinger (m) till näringsministern</textBlock>
    <textBlock id="i-8415d6931606c419">Färjetrafiken mellan Gotland och fastlandet</textBlock>
    <textBlock id="i-a9b1578011eb1516">1998/99:42 av Jerry Martinger (m) till näringsministern</textBlock>
    <textBlock id="i-185b06d358e9b053">Infrastrukturen i Visby hamn</textBlock>
    <textBlock id="i-42199d36a4b410ba">1998/99:43 av Jerry Martinger (m) till näringsministern</textBlock>
    <textBlock id="i-8d4d783551f7b374">Ekonomiskt stöd till Gotlandstrafiken</textBlock>
    <textBlock id="i-b0ef21c378618772">1998/99:44 av Dan Ericsson (kd) till jordbruksministern</textBlock>
    <textBlock id="i-4a36078b147cd31b">Exportkreditgarantier</textBlock>
  </contentBlock>
  <contentBlock page="0" id="i-a44107f616f7ed74">
    <textBlock id="i-f3321e351adfae97">den 6 november</textBlock>
  </contentBlock>
  <contentBlock page="0" id="i-889b86e2d9ec1c68">
    <textBlock id="i-20b9d756b532859e">1998/99:45 av Yvonne Ruwaida (mp) till utrikesministern</textBlock>
    <textBlock id="i-6ed6610c651a4ca9">Augusto Pinochet</textBlock>
    <textBlock id="i-92a62a03defba973">1998/99:46 av Carina Hägg (s) till justitieministern</textBlock>
    <textBlock id="i-f2996ca403caf9fe">Kriminalvården</textBlock>
    <textBlock id="i-b33746074deaf27a">1998/99:47 av Carina Hägg (s) till näringsministern</textBlock>
    <textBlock id="i-b44672b248307c6f">Länsstyrelserna och 2000-årsskiftet</textBlock>
    <textBlock id="i-7110dcd3ac174aa9">1998/99:48 av Rosita Runegrund (kd) till socialministern</textBlock>
    <textBlock id="i-815618b14613f31c">Sekretess på biologiskt provmaterial</textBlock>
    <textBlock id="i-a13f36c256b33f7c">1998/99:49 av Sten Tolgfors (m) till statsrådet Pierre</textBlock>
    <textBlock id="i-d8ed83ebcffecd02">Schori</textBlock>
    <textBlock id="i-943d10a17c4a0a21">Uppehållstillstånd för vuxenadopterade</textBlock>
    <textBlock id="i-7edc544232526a93">1998/99:50 av Kenth Skårvik (fp) till jordbruksministern</textBlock>
    <textBlock id="i-5d9967eea19ef265">Pilbågsjakt</textBlock>
  </contentBlock>
  <contentBlock page="0" id="i-1e68b197377d6730">
    <textBlock id="i-1375ec1f274abd5d">den 9 november</textBlock>
  </contentBlock>
  <contentBlock page="0" id="i-9ac9d60f4de0bcf4">
    <textBlock id="i-3289cfa1f718d4ed">1998/99:51 av Johnny Gylling (kd) till näringsministern</textBlock>
    <textBlock id="i-614d73cac7b420db">Karlshamnsverket</textBlock>
  </contentBlock>
  <contentBlock page="0" id="i-822dda2915195e1d">
    <textBlock id="i-1332f6d6c72ef4db">den 10 november</textBlock>
  </contentBlock>
  <contentBlock page="0" id="i-8ca7aac2b3d1b259">
    <textBlock id="i-e41ee16c9e6faccd">1998/99:52 av Carina Hägg (s) till justitieministern</textBlock>
    <textBlock id="i-1f91a100f7db0876">Förrättare av vigsel och partnerskap</textBlock>
    <textBlock id="i-c812544b39145f04">1998/99:53 av Carina Hägg (s) till statsrådet Ingegerd Wärnersson</textBlock>
    <textBlock id="i-66cba88adca8075d">Dyslektiker</textBlock>
    <textBlock id="i-711a6687c2cc8e31">1998/99:54 av Margareta Viklund (kd) till försvarsministern</textBlock>
    <textBlock id="i-e1d2024d14c48f29">Beredskap för att bekämpa sabotage</textBlock>
    <textBlock id="i-5565774cc4da38f5">1998/99:55 av Yvonne Ruwaida (mp) till miljöministern</textBlock>
    <textBlock id="i-e7cbedec70939528">Utsläpp av växthusgaser</textBlock>
    <textBlock id="i-6d34cbac5473bc14">1998/99:56 av Sonja Fransson (s) till utbildningsministern</textBlock>
    <textBlock id="i-1358bf861844ef45">KK-stiftelsen</textBlock>
  </contentBlock>
  <contentBlock page="0" id="i-87b6ef226b4469d8">
    <textBlock id="i-ec35cf9cd0514574">Frågorna redovisas i bilaga som fogas till riksdagens snabbprotokoll tisdagen den 17 november.</textBlock>
  </contentBlock>
  <contentBlock page="0" id="i-ae78eec138f6b363">
    <textBlock id="i-64161202036b8535">13 §  Anmälan om skriftliga svar på frågor</textBlock>
  </contentBlock>
  <contentBlock page="0" id="i-52857a870ec46c54">
    <textBlock id="i-adbecc27efb2c053">Anmäldes att följande skriftliga svar på frågor inkommit</textBlock>
  </contentBlock>
  <contentBlock page="0" id="i-f3ce1ccf9995f8ee">
    <textBlock id="i-2518f588396a7947">den 3 november</textBlock>
  </contentBlock>
  <contentBlock page="0" id="i-ceef5a89e8cebba6">
    <textBlock id="i-cb987a3eede4b289">1998/99:21 av Stig Eriksson (v) till näringsministern</textBlock>
    <textBlock id="i-69f650bcbc4d4bf9">Vattenfall AB</textBlock>
    <textBlock id="i-5d6b934de37dbce6">1998/99:26 av Kenneth Johansson (c) till näringsministern</textBlock>
    <textBlock id="i-6e44dcbf9cc59a47">Nya Vasaskog AB</textBlock>
    <textBlock id="i-731b600de1247678">1998/99:29 av Siv Holma (v) till näringsministern</textBlock>
    <textBlock id="i-949a49240116fd32">Assi Domäns verksamhet i Piteå</textBlock>
  </contentBlock>
  <contentBlock page="0" id="i-add482e92b671399">
    <textBlock id="i-60736c50c6bfbbad">den 4 november</textBlock>
  </contentBlock>
  <contentBlock page="0" id="i-3b44b6e69a95b71f">
    <textBlock id="i-5bae6cf0ff5be781">1998/99:28 av Jerry Martinger (m) till justitieministern</textBlock>
    <textBlock id="i-9e99d83b5127e127">Offentlighetsprincipen</textBlock>
    <textBlock id="i-660d6996520a3964">1998/99:34 av andre vice talman Eva Zetterberg (v)</textBlock>
    <textBlock id="i-aee916f6df643477">till utrikesministern</textBlock>
    <textBlock id="i-bf6985424f026b42">Arresteringen av Augusto Pinochet</textBlock>
    <textBlock id="i-59d4f9028ed5e08e">1998/99:36 av Stig Eriksson (v) till inrikesministern</textBlock>
    <textBlock id="i-c36f333e34bf2346">Bostadsdelegationens riktlinjer</textBlock>
  </contentBlock>
  <contentBlock page="0" id="i-17ca7c40218ebd63">
    <textBlock id="i-fc5aab620a5f2574">den 5 november</textBlock>
  </contentBlock>
  <contentBlock page="0" id="i-308ec0d1697f38cd">
    <textBlock id="i-b56f90eac9fb34b4">1998/99:33 av Marie Engström (v) till näringsministern</textBlock>
    <textBlock id="i-7beb791d64ed766b">Sysselsättningen i Hagforsregionen</textBlock>
  </contentBlock>
  <contentBlock page="0" id="i-add61931b817698c">
    <textBlock id="i-b3df0b4d431060d6">Svaren redovisas i bilaga som fogas till riksdagens snabbprotokoll tisdagen den 17 november.</textBlock>
  </contentBlock>
  <contentBlock page="0" id="i-569f9d2d940b0448">
    <textBlock id="i-28077bac3f3af8cf">14 §  Kammaren åtskildes kl. 14.59.</textBlock>
  </contentBlock>
  <contentBlock page="0" id="i-2c72a121ba015ba2">
    <textBlock id="i-800f9385f5699417"/>
    <textBlock id="i-b24fbecd53e1bf3d">Förhandlingarna leddes av talmannen.</textBlock>
  </contentBlock>
</protocol>
