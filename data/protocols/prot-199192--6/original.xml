<protocol id="prot-199192--6">
  <contentBlock page="0" id="i-2f4cf54cebb7a124">
    <textBlock id="i-abe6245c0434b8ff">1 § Meddelande om val</textBlock>
  </contentBlock>
  <contentBlock page="0" id="i-85e75422a078653a">
    <textBlock id="i-7cb4f35bd992c20d">Anf. 1 TALMANNEN:</textBlock>
  </contentBlock>
  <contentBlock page="0" id="i-2cea1b0babb09bc0">
    <textBlock id="i-84e101a157ce85e5">Jag får meddela att val av utskott och förvaltningsstyrelse kommer att företas vid kammarens sammanträde tisdagen den 8 oktober.</textBlock>
  </contentBlock>
  <contentBlock page="0" id="i-ad520d3b635a48a4">
    <textBlock id="i-fa3bb5998c4f5655">2 § Ledigheter</textBlock>
  </contentBlock>
  <contentBlock page="0" id="i-2fe984061ca2e712">
    <textBlock id="i-584762b182f7277e">Talmannen meddelande att Margareta Israelsson</textBlock>
    <textBlock id="i-7c7ec83a112d5980">(s) ansökt om föräldraledighet under tiden den 5</textBlock>
    <textBlock id="i-dc6702e80066d7cd">oktober--den 29 november.</textBlock>
  </contentBlock>
  <contentBlock page="0" id="i-ecee329691185b97">
    <textBlock id="i-2c4ac695cdf8e4f4">Kammaren biföll denna ansökan.</textBlock>
  </contentBlock>
  <contentBlock page="0" id="i-283b7863fe6b02a7">
    <textBlock id="i-ac9765c9f0d21743">Talmannen anmälde att Yngve Wernersson (s)</textBlock>
    <textBlock id="i-c316ce5081cc1aaa">skulle tjänstgöra som ersättare för Margareta</textBlock>
    <textBlock id="i-5fe6bd7e50531e5c">Israelsson.</textBlock>
  </contentBlock>
  <contentBlock page="0" id="i-84a15ea92083f030">
    <textBlock id="i-25b3cf13371c5898">Vidare meddelande talmannen att Karl-Göran</textBlock>
    <textBlock id="i-89ebb335a42122b5">Biörsmark (fp) ansökt om ledighet för FN-uppdrag under tiden den 12 oktober--den 11 november.</textBlock>
  </contentBlock>
  <contentBlock page="0" id="i-e25c4461d6f53fb9">
    <textBlock id="i-62034717c4563247">Kammaren biföll denna ansökan.</textBlock>
  </contentBlock>
  <contentBlock page="0" id="i-fd6426269848411e">
    <textBlock id="i-8cde2fa0228aefc2">Talmannen anmälde att Lola Björkquist (fp) skulle tjänstgöra som ersättare för Karl-Göran</textBlock>
    <textBlock id="i-6f490a01a6c14f84">Biörsmark.</textBlock>
  </contentBlock>
  <contentBlock page="0" id="i-b1921d1b6d3b297a">
    <textBlock id="i-c4ea62d380f3ce71">3 § Anmälan om utsedda statsråd</textBlock>
  </contentBlock>
  <contentBlock page="0" id="i-70b8b05a87ca58b6">
    <textBlock id="i-0b9b9b394895e88c">Anf. 2 Statsminister CARL BILDT:</textBlock>
  </contentBlock>
  <contentBlock page="0" id="i-8173140e454be91d">
    <textBlock id="i-a0cbc3e4a4ed6d95">Fru talman! Enligt regeringsformens föreskrift får jag för riksdagen anmäla de statsråd som jag utsett att tillsammans med mig ingå i regeringen.</textBlock>
  </contentBlock>
  <contentBlock page="0" id="i-1fc71d6bd4f2b10b">
    <textBlock id="i-591e613a8147698f">Statsråd och chef för justitiedepartementet är Gun</textBlock>
    <textBlock id="i-40c3d1e6d5a7c198">Hellsvik</textBlock>
  </contentBlock>
  <contentBlock page="0" id="i-a7bedd9bb8cad19e">
    <textBlock id="i-d4b3603885d90fda">Statsråd och chef för utrikesdepartementet är</textBlock>
    <textBlock id="i-a405b5afab54dc30">Margaretha af Ugglas</textBlock>
  </contentBlock>
  <contentBlock page="0" id="i-1178ef97a116090d">
    <textBlock id="i-8d36424d67575bdd">Statsråd och chef för försvarsdepartementet är</textBlock>
    <textBlock id="i-a7cad51276a5abd9">Anders Björck</textBlock>
  </contentBlock>
  <contentBlock page="0" id="i-8063e12382d25061">
    <textBlock id="i-cf2402d1581d59f4">Statsråd och chef för kommunikationsdepartementet är Mats Odell</textBlock>
  </contentBlock>
  <contentBlock page="0" id="i-e3090228a1a9c944">
    <textBlock id="i-3735eeb58731c719">Statsråd och chef för finansdepartementet är Anne</textBlock>
    <textBlock id="i-66483c80fe6e9c3d">Wibble</textBlock>
  </contentBlock>
  <contentBlock page="0" id="i-f6005b14becbb9d1">
    <textBlock id="i-7beae58f7f122a08">Statsråd och chef för utbildningsdepartementet är</textBlock>
    <textBlock id="i-79751af4ec7ebcc5">Per Unckel</textBlock>
  </contentBlock>
  <contentBlock page="0" id="i-0b683fee28cdaf87">
    <textBlock id="i-0a0242cf99ef2fa8">Statsråd och chef för jordbruksdepartementet är</textBlock>
    <textBlock id="i-b4984b5f3487ec7d">Karl Erik Olsson</textBlock>
  </contentBlock>
  <contentBlock page="0" id="i-de7c04e074f2e81c">
    <textBlock id="i-d7a363002ef98c46">Statsråd och chef för arbetsmarknadsdepartementet är Börje Hörnlund</textBlock>
  </contentBlock>
  <contentBlock page="0" id="i-7d5c05b741aab7cf">
    <textBlock id="i-d6715e6629c79662">Statsråd och chef för bostadsdepartementet är</textBlock>
    <textBlock id="i-30cb2f3d81b9a525">Birgit Friggebo</textBlock>
  </contentBlock>
  <contentBlock page="0" id="i-13c06b560a556cd4">
    <textBlock id="i-3aebb77fdb1a9cce">Statsråd och chef för industridepartementet är Per</textBlock>
    <textBlock id="i-76f229d99a6fc084">Westerberg</textBlock>
  </contentBlock>
  <contentBlock page="0" id="i-943bfd570e2448d0">
    <textBlock id="i-23f4a8ea4a6b8f7b">Statsråd och chef för civildepartementet är Inger</textBlock>
    <textBlock id="i-fe869cfcbdc8a4fe">Davidsson</textBlock>
  </contentBlock>
  <contentBlock page="0" id="i-bfe423dd4e87d5bf">
    <textBlock id="i-57516af15fa15915">Statsråd och chef för miljödepartementet är Olof</textBlock>
    <textBlock id="i-a632ebd903df4075">Johansson</textBlock>
  </contentBlock>
  <contentBlock page="0" id="i-4a6d85eb8a01cc95">
    <textBlock id="i-ef2a055a2d2352dd">Statsråd är:</textBlock>
  </contentBlock>
  <contentBlock page="0" id="i-95fa1439d7c6b1a0">
    <textBlock id="i-e3cfab27fc4b2068">Reidunn Lauren</textBlock>
  </contentBlock>
  <contentBlock page="0" id="i-e10ef870b4f0e122">
    <textBlock id="i-acbe67ca248cdb83">Alf Svensson</textBlock>
  </contentBlock>
  <contentBlock page="0" id="i-20691ed442992ad3">
    <textBlock id="i-8b0aa1477d86537d">Ulf Dinkelspiel</textBlock>
  </contentBlock>
  <contentBlock page="0" id="i-1c46304595807999">
    <textBlock id="i-eb124c70c97e088f">Görel Thurdin</textBlock>
  </contentBlock>
  <contentBlock page="0" id="i-dc33adc4c2ebd236">
    <textBlock id="i-36171178edc5c425">Bo Könberg</textBlock>
  </contentBlock>
  <contentBlock page="0" id="i-4a1d553aa71f635b">
    <textBlock id="i-0c6b53083b9bf8b5">Bo Lundgren</textBlock>
  </contentBlock>
  <contentBlock page="0" id="i-1dd6df0db7cf0b6f">
    <textBlock id="i-efab1ecd34a63b78">Beatrice Ask</textBlock>
  </contentBlock>
  <contentBlock page="0" id="i-a6edf31538706eea">
    <textBlock id="i-321f1897c8aa4723">Regeringen kommer senare att lägga fram förslag om vissa ändringar i den departementala organisationen. Detta förutses bl.a. innebära att bostadsdepartementet upphör och att benämningen på industridepartementet ändras till näringsdepartementet och att miljödepartementet blir ett miljö- och resursdepartement. Riksdagen kommer att på föreskrivet sätt underrättas om dessa förändringar.</textBlock>
  </contentBlock>
  <contentBlock page="0" id="i-8749f7b3b72613d2">
    <textBlock id="i-526968bcf081a949">4 § Regeringsförklaring</textBlock>
  </contentBlock>
  <contentBlock page="0" id="i-1a2f10f3ce9ba0c2">
    <textBlock id="i-106594982754bb02">Anf. 3 Statsminister CARL BILDT:</textBlock>
  </contentBlock>
  <contentBlock page="0" id="i-f1a48139d4aad28b">
    <textBlock id="i-e6327df862e83d12">Fru talman, ledamöter av Sveriges riksdag!</textBlock>
    <textBlock id="i-0098ce2e51e39efa">Moderata samlingspartiet, folkpartiet liberalerna, centerpartiet och kristdemokratiska samhällspartiet har enats om att gemensamt bilda regering för att förändra och för att förnya Sverige.</textBlock>
  </contentBlock>
  <contentBlock page="0" id="i-8d997334ac6f019b">
    <textBlock id="i-557a07232da0f09a">Det är våra partiers gemensamma avsikt att genomföra en kraftfull förnyelse av Sverige i enlighet med väljarnas i val uttryckta vilja.</textBlock>
  </contentBlock>
  <contentBlock page="0" id="i-b66ece0152541fc7">
    <textBlock id="i-16036e3f3136febe">Vår politik utformas med siktet inställt på 1990-</textBlock>
    <textBlock id="i-0c6af7ae428044b4">talet i dess helhet. Vi kan inte omedelbart genomföra allt som vi anser önskvärt och riktigt.</textBlock>
    <textBlock id="i-9de2c3340f7b8399">Men vi lovar att sätta in all vår gemensamma kraft för att under 1990-talet genomföra den förnyelse av</textBlock>
    <textBlock id="i-2c700a1cb22921cd">Sverige och den förnyelse av svensk politik som krävs.</textBlock>
  </contentBlock>
  <contentBlock page="0" id="i-8924598578d66cbd">
    <textBlock id="i-cc86a0f023f3c490">***</textBlock>
  </contentBlock>
  <contentBlock page="0" id="i-92e6ba7f4f78d32c">
    <textBlock id="i-52a10cc2a2ad8c12">Fyra stora uppgifter kommer att dominera regeringens arbete under denna mandatperiod.</textBlock>
  </contentBlock>
  <contentBlock page="0" id="i-092d2677d511180e">
    <textBlock id="i-85038fe13e95ac6b">Den första uppgiften är att fullt ut föra Sverige in i det europeiska samarbetet genom förhandlingarna om medlemskap i den europeiska gemenskapen.</textBlock>
  </contentBlock>
  <contentBlock page="0" id="i-f5261a6a753183ca">
    <textBlock id="i-3e95ca872e5eb9be">Den andra är att bryta den ekonomiska stagnationen och att återupprätta Sveige som en tillväxt- och företagarnation med en stark och växande ekonomi.</textBlock>
  </contentBlock>
  <contentBlock page="0" id="i-a70fdf9c87320e3f">
    <textBlock id="i-70a4c6d329757da3">Den tredje är att förbättra vår välfärd och sociala omsorg genom den valfrihetsrevolution i välfärdspolitiken som vi kommer att inleda och genom särskilda insatser för de sämst ställda.</textBlock>
  </contentBlock>
  <contentBlock page="0" id="i-e081f8c9c96d1413">
    <textBlock id="i-a1b7a91be5288fa7">Den fjärde uppgiften är att forma en långsiktig och hållbar utveckling mot ett samhälle med frisk luft och rent vatten, med levande sjöar och skogar.</textBlock>
  </contentBlock>
  <contentBlock page="0" id="i-79ab02043bf0f146">
    <textBlock id="i-61b8aadfe525b611">***</textBlock>
  </contentBlock>
  <contentBlock page="0" id="i-56848914cce6391f">
    <textBlock id="i-5d84bbf8508f50e8">Regeringen kommer med all kraft att verka för att</textBlock>
    <textBlock id="i-b0a550767a861aad">Sverige snarast möjligt blir fullvärdig medlem av den europeiska gemenskapen.</textBlock>
  </contentBlock>
  <contentBlock page="0" id="i-491585b9cba2637b">
    <textBlock id="i-b099fe7d8f81c444">Steget in i det europeiska samarbetets kärna är ett steg av historisk betydelse för Sverige. Det kommer att påverka snart sagt varje del av vårt samhälle under det årtionde som nu ligger framför oss.</textBlock>
  </contentBlock>
  <contentBlock page="0" id="i-25227b91997cf135">
    <textBlock id="i-cf0fb814bd2820db">Europa är statt i stark förändring. Historien accelererar och det är vår skyldighet att ta till vara de nya möjligheter som utvecklingen skapar.</textBlock>
  </contentBlock>
  <contentBlock page="0" id="i-f7aa452b73296a55">
    <textBlock id="i-69e3d61ba27cdf23">De första efterkrigsdecenniernas integrationsarbete i Västeuropa syftade till att säkra freden i ett Europa som sargats av två världskrig. Integrationen har utvecklats till ett allt mer framgångsrikt och fördjupat samarbete för att säkra frihet, demokrati och ekonomiska framsteg i allt större delar av Europa.</textBlock>
  </contentBlock>
  <contentBlock page="0" id="i-161e0e904135d006">
    <textBlock id="i-4c7ca46085a701f1">Sammanbrottet för de socialistiska diktaturerna och planekonomierna i Central- och Östeuropa innebär en historisk möjlighet att etablera en europeisk frihets- och samarbetsordning som säkrar fred och utveckling under generationer framöver.</textBlock>
  </contentBlock>
  <contentBlock page="0" id="i-169f48387742302a">
    <textBlock id="i-58ac80db7ea28eab">I detta arbete är den europeiska gemenskapen den självskrivna kärnan. Men också arbetet inom</textBlock>
    <textBlock id="i-4cd7371761c0d2bb">Europarådet och inom ramen för den europeiska säkerhets- och samarbetskonferensen spelar här en viktig roll.</textBlock>
  </contentBlock>
  <contentBlock page="0" id="i-399111257c80f1d8">
    <textBlock id="i-d50414346e9e5512">Det föreligger en bred enighet i riksdagen om den strävan efter medlemskap som kom till uttryck i</textBlock>
    <textBlock id="i-e6f199907f2ff3aa">Sverigens ansökan till den europeiska gemenskapen. Regeringen avser att under de kommande åren bygga vidare på denna breda enighet. Vi söker ett så brett samförstånd som möjligt kring Sveriges politik i denna fråga.</textBlock>
  </contentBlock>
  <contentBlock page="0" id="i-b75fa5f0ef382a99">
    <textBlock id="i-b2bceed47609180f">Den svenska ansökan om medlemskap är ett uttryck för att vi delar Gemenskapens långsiktiga mål, så som dessa har formulerats i Romfördraget och Enhetsakten, och att vi tillsammans med de andra medlemsstaterna vill arbeta för dessas förverkligande.</textBlock>
  </contentBlock>
  <contentBlock page="0" id="i-2ed63f2e249995bc">
    <textBlock id="i-4124f6292c5c01e1">Ansökan om medlemskap grundas dessutom på insikten att Sverige vid inträdet i Gemenskapen måste ge sin anslutning till alla delar av samarbetet, godta de förändringar som kan följa av de nu pågående regeringskonferenserna och förklara sig berett att aktivt medverka i Gemenskapens vidare utveckling i riktning mot de politiska mål som uppställdes i Romfördraget.</textBlock>
  </contentBlock>
  <contentBlock page="0" id="i-737f32b434b27dbf">
    <textBlock id="i-2b8ec07edd023765">Den svenska utrikes- och säkerhetspolitikens utformning förändras i ett Europa som förändras.</textBlock>
    <textBlock id="i-961246b626ae58df">Den europeiska identiteten i vår utrikespolitik får ökad betydelse. Den nya politiska situationen skapar nya möjligheter för deltagande också i utrikes- och säkerhetspolitiskt samarbete med andra europeiska stater.</textBlock>
  </contentBlock>
  <contentBlock page="0" id="i-746a30cba4de7f44">
    <textBlock id="i-b2d09137ad77c068">Men alltjämt innebär de strategiska realiteterna i det nordeuropeiska och nordatlantiska området att den svenska säkerhetspolitiska huvudlinjen, som sammanfattats i uttrycket ''alliansfrihet i fred syftande till neutralitet i krig'', bibehåller sin grundläggande betydelse.</textBlock>
  </contentBlock>
  <contentBlock page="0" id="i-ab00d4ededae5b4b">
    <textBlock id="i-dbad4d73a6e22958">Regeringen avser att omedelbart intensifiera förberedelserna för förhandlingarna om medlemskap i den europeiska gemenskapen. Den kommer samtidigt att studera och lägga fram förslag om de förändringar på olika samhällsområden som då blir viktiga.</textBlock>
  </contentBlock>
  <contentBlock page="0" id="i-5c96d5c5fa63b71a">
    <textBlock id="i-fad57c1cefecab00">Förändringar i grundlagen kommer att vara nödvändiga. Frågan om dessa bereds nu i en parlamentarisk kommitté. Denna ges vidgad sammansättning. Dess förslag kommer att ligga till grund för förslag till riksdagen.</textBlock>
  </contentBlock>
  <contentBlock page="0" id="i-dc543161ce28fa53">
    <textBlock id="i-b14d95c1b2bd8cd0">I detta sammanhang prövas också frågan om den närmare utformningen av och tidpunkten för en folkomröstning. Denna kommer att vara avgörande för det slutgiltiga godkännandet av det avtal om medlemskap som regeringen avser att träffa med europeiska gemenskapens medlemsstater.</textBlock>
  </contentBlock>
  <contentBlock page="0" id="i-93b351883a07d269">
    <textBlock id="i-fcfccb66c4dbbe52">Med siktet inställt på medlemskap fr.o.m. 1995 bör denna folkomröstning äga rum senast i samband med det allmänna valet i september 1994.</textBlock>
  </contentBlock>
  <contentBlock page="0" id="i-7acdb1fc04756e84">
    <textBlock id="i-b34fd26607a1d0ca">***</textBlock>
  </contentBlock>
  <contentBlock page="0" id="i-8c7224d7e033686d">
    <textBlock id="i-6976871baea530ea">Den andra stora uppgiften för regeringen blir att bryta den ekonomiska stagnationen och att lägga grunden för en ny period av tillväxt, företagande och utveckling i Sverige.</textBlock>
  </contentBlock>
  <contentBlock page="0" id="i-4cb056ddec4cffb6">
    <textBlock id="i-411903db440224b1">I det nya Europa som nu växer fram får inte vårt land vara en nation som halkar efter. Vi vill att</textBlock>
    <textBlock id="i-4540cb0f4e1013df">Sverige och Norden skall vara ett kraftfält i den kommande europeiska utvecklingen.</textBlock>
  </contentBlock>
  <contentBlock page="0" id="i-25d3cb2d83d38a61">
    <textBlock id="i-3910fd6e9dac3995">Efter en lång period av en mycket snabb välståndsoch välfärdsutveckling har problemen i den svenska ekonomin nu blivit allt tydligare. Utvecklings- och tillväxtkraften har försvagats.</textBlock>
  </contentBlock>
  <contentBlock page="0" id="i-53b3ce77c1f81409">
    <textBlock id="i-9a147122066bfe52">Försöken att vända utvecklingen har tyvärr misslyckats. I början av 1990-talet kännetecknas vår ekonomiska utveckling av en snabb utslagning av arbetsplatser och företag, starkt sjunkande investeringar i näringslivet, en minskande produktion av varor och tjänster och försämrade statsfinanser.</textBlock>
  </contentBlock>
  <contentBlock page="0" id="i-065013a54eb1445f">
    <textBlock id="i-d8279a301ebc837e">Det är av avgörande betydelse för Sveriges framtid att denna utveckling kan brytas.</textBlock>
  </contentBlock>
  <contentBlock page="0" id="i-65bbebe1ee261279">
    <textBlock id="i-c4779b4098dd87d7">Kan inte tillväxtkrisen hävas kommer 1990-talet att präglas av en allt högre arbetslöshet i förening med allt större svårigheter att finansiera också angelägna offentliga åtaganden.</textBlock>
  </contentBlock>
  <contentBlock page="0" id="i-2953b9b145a10b63">
    <textBlock id="i-0656585dca47f9d4">Det centrala målet för regeringens ekonomiska politik blir därmed att återvinna utvecklings- och tillväxtkraften i den svenska ekonomin.</textBlock>
  </contentBlock>
  <contentBlock page="0" id="i-daa7c0952ce2ae5c">
    <textBlock id="i-bd3f8e3bf4115d8e">I en tid av snabba och omfattande förändringar av de teknologiska och internationella förutsättningarna för vår ekonomiska utveckling ställer vi upp som mål att för vårt land återerövra den ledande ställning bland de utvecklade länderna som vi en gång hade.</textBlock>
  </contentBlock>
  <contentBlock page="0" id="i-41c5d9f9d2c7d5b8">
    <textBlock id="i-7340796d80db73a4">Det innebär att Sverige mot mitten av 1990-talet måste komma upp i en varaktig ekonomisk tillväxt på minst samma nivå som i jämförbara europeiska länder. Detta bör vara tillväxtpolitikens riktmärke.</textBlock>
  </contentBlock>
  <contentBlock page="0" id="i-33b78c513ad67783">
    <textBlock id="i-521f09b91eb4f546">En klar och entydig omläggning av kursen i den ekonomiska politiken är därför nödvändig.</textBlock>
    <textBlock id="i-ebe09024124e32c3">Avgörande är en ny syn på enskilt ägande, enskilt företagande och enskilt sparande. Det är de enskilda initiativen, det fria företagandet och det spridda personliga ägandet och sparandet som kan lägga grunden för en ny utvecklingskraft.</textBlock>
  </contentBlock>
  <contentBlock page="0" id="i-0ec6be0527121624">
    <textBlock id="i-b545f1c9a2b851e4">Avregleringar, en omfattande spridning av ägandet av i dag statliga företag, utbyggnad av eftersatt infrastruktur och ökade satsningar på utbildning och forskning skapar tillsammans förutsättningar för nya investeringar och en utveckling som bryter den industriella nedgången.</textBlock>
  </contentBlock>
  <contentBlock page="0" id="i-a59a23ce555dee83">
    <textBlock id="i-16a09ac4f26b7124">Av största vikt för Sveriges ekonomiska utveckling under 1990-talet blir att små- och nyföretagandet får en renässans. Det är i dessa företag som de nya möjligheterna och de nya jobben finns. Det är nyföretagandet som måste bli ekonomins spjutspets mot framtiden.</textBlock>
  </contentBlock>
  <contentBlock page="0" id="i-187104dd71dc1ee9">
    <textBlock id="i-d2e112be21f81e92">Regeringen kommer redan under denna höst att lägga fram en rad förslag som tillsammans innebär en ny start för små- och nyföretagandet.</textBlock>
  </contentBlock>
  <contentBlock page="0" id="i-a99b3d7e53d8a9d5">
    <textBlock id="i-9d00dec27a076e16">Löntagarfonderna avvecklas. Detta besked är signalen om en avgörande förändring av synen på företagande och ägande i Sverige.</textBlock>
  </contentBlock>
  <contentBlock page="0" id="i-a0a2e9d674b339d8">
    <textBlock id="i-0c3ffba74c90ab55">Skatterna på småföretagen kommer att sänkas.</textBlock>
    <textBlock id="i-1852287c37dc7a99">Förmögenhetsskatten på arbetande kapital avskaffas redan fr.o.m. detta år. På några års sikt avskaffas hela förmögenhetsskatten.</textBlock>
    <textBlock id="i-50d416af5b9a9aac">Arvsbeskattningen lindras. Omsättningsskatten på aktier avskaffas. De sociala avgifterna på individuella vinstandelar i företag tas bort. Den allmänna löneavgiften slopas. Nya skattestimulanser för teknik- och innovationsföretag tas skyndsamt fram liksom förslag om lindrad kapitalbeskattning i övrigt.</textBlock>
    <textBlock id="i-c76ddb8040d9d6f5">Regelverket för de mindre företagen förenklas.</textBlock>
    <textBlock id="i-e6082342103c82d4">Det utländska intresset för investeringar i Sverige stimuleras genom att förvärvslagstiftningen för företag, aktier och fastigheter i huvudsak avskaffas.</textBlock>
  </contentBlock>
  <contentBlock page="0" id="i-a05ea31927d0bbde">
    <textBlock id="i-bac79c8332c127f3">Skattepolitiken inriktas på en successiv sänkning av det totala skattetrycket. Detta arbete inleds omedelbart. Sänkningen av skattetrycket skall ske på ett sådant sätt att vår ekonomis utvecklings- och konkurrenskraft stärks.</textBlock>
  </contentBlock>
  <contentBlock page="0" id="i-b4d577aa9c621c6f">
    <textBlock id="i-b0168ce417774888">Den genomförda sänkningen av den statliga inkomstbeskattningen ligger fast.</textBlock>
  </contentBlock>
  <contentBlock page="0" id="i-8d2a79c90b7a2f89">
    <textBlock id="i-ee3db6688c55f8ee">Ett nytt skatteutjämningssystem för kommunen tas fram skyndsamt. Det skall träda i kraft 1993. I</textBlock>
    <textBlock id="i-f879d6dc06fb0bc2">samband därmed avskaffas den särskilda skatteutjämningsavgiften. Det kommunala skattetrycket får inte höjas.</textBlock>
  </contentBlock>
  <contentBlock page="0" id="i-6d6f0b33fd5f9c82">
    <textBlock id="i-3ea0b6a1769eca68">Skatten på livsmedel, turism, hotell- och restaurangtjänster samt inrikes persontransporter sänks från årsskiftet till 18 %. Kombinationen av sänkningarna av den s.k. turistmomsen, momsen på inrikes persontrafik och sänkningen av löneskatterna i större delen av Norrlands inland som kommer att föreslås ger nya möjligheter för turismen i exempelvis den svenska fjällvärlden.</textBlock>
  </contentBlock>
  <contentBlock page="0" id="i-e2146346f67e19d1">
    <textBlock id="i-6c9cd287c0ff46b0">Den ekonomiska integrationen i Europa ställer nya krav också på vår skattepolitik. På en rad områden kommer sänkningar av skatter att bli nödvändiga.</textBlock>
  </contentBlock>
  <contentBlock page="0" id="i-c9c91ce70ee6d07a">
    <textBlock id="i-023a44ea8c44372e">Regeringen kommer att i ett sammanhang redovisa riktlinjer för det framtida arbetet med</textBlock>
    <textBlock id="i-7f1073847cb89977">Europaanpassning av skatterna.</textBlock>
  </contentBlock>
  <contentBlock page="0" id="i-542a2810dbadbf9e">
    <textBlock id="i-57b10f28b37cf6c1">Det gäller bl.a. mervärdeskatten. Inför den svenska EG-anslutningen måste en betydande sänkning av den allmänna momssatsen ske.</textBlock>
  </contentBlock>
  <contentBlock page="0" id="i-ab74f2b06e727793">
    <textBlock id="i-5dd9fb3021720e41">Även andra indirekta skatter, såsom energibeskattningen och kilometerskatten, måste justeras. En generell sänkning av kapitalbeskattningen kommer att vara nödvändig.</textBlock>
    <textBlock id="i-ab2eb5a5d2aca0cc">Sverige kan inte ha skatter som leder till att företag och sparande söker sig till andra länder.</textBlock>
  </contentBlock>
  <contentBlock page="0" id="i-1bb68c81a7a2ddfc">
    <textBlock id="i-f0d1ba06fb02080f">Starka krav ställs därmed på återhållsamhet med offentliga utgifter. Det kommer att vara nödvändigt med omfattande besparingar under de kommande åren. Regeringen avser att i budgetpropositionen</textBlock>
    <textBlock id="i-2ca9af24211202d2">1992 lägga fram riktlinjer för och förslag till minskade statsutgifter på 10--15 miljarder kronor.</textBlock>
  </contentBlock>
  <contentBlock page="0" id="i-496406821e011d45">
    <textBlock id="i-4be34ec59a536732">Regeringens fortsatta prövning av de offentliga utgifterna kommer att utgå från en strategi som innebär att utgifterna skall minska som andel av landets samlade produktion. Därmed skapas utrymme för att inom ramen för en stram finanspolitik sänka skattetrycket och därmed återvinna utvecklingskraften i ekonomin.</textBlock>
  </contentBlock>
  <contentBlock page="0" id="i-f6a7c96af19d3fc8">
    <textBlock id="i-c52ff58b4c37879a">Det stora och snabbt stigande underskottet i statsfinanserna kan bara vändas genom en politik som åter skapar förutsättningar för tillväxt.</textBlock>
  </contentBlock>
  <contentBlock page="0" id="i-1a1469c5762240ec">
    <textBlock id="i-88d2bb7463313c74">Mot bakgrund av de krav som ställs av den fasta valutapolitiken och av vår strävan att Sverige skall komma med i det framväxande europeiska ekonomiska och monetära samarbetet måste de offentliga finanserna på sikt bringas i balans.</textBlock>
    <textBlock id="i-55a269c4285d3d92">Normen att staten inte skall nettolåna i utländsk valuta ligger fast.</textBlock>
  </contentBlock>
  <contentBlock page="0" id="i-15b8a1a1fce69f4e">
    <textBlock id="i-4e492b60e405ff8f">Arbetslösheten ökar nu snabbt. Vi står inför den allvarligaste arbeslöshetskrisen under efterkrigstiden.</textBlock>
  </contentBlock>
  <contentBlock page="0" id="i-9d7422294a0b4f64">
    <textBlock id="i-1f26d8c160ee0b37">Detta ställer krav på en aktiv arbetsmarknadspolitik. Den skall lindra arbetslöshetens sociala konsekvenser, men den skall också skapa en bättre beredskap för den uppgång i sysselsättningen som kommer.</textBlock>
    <textBlock id="i-4a877cc36397dac2">Regeringen avser att utnyttja varje del i den samlade arbetsmarknadspolitiska arsenalen.</textBlock>
  </contentBlock>
  <contentBlock page="0" id="i-4ce70648e109c6b1">
    <textBlock id="i-8cf2361fd5d2d750">I detta syfte kommer arbetsmarknadsstyrelsen redan under hösten att tillföras ytterligare resurser.</textBlock>
    <textBlock id="i-f090c530d0957ede">Möjligheten att tidigarelägga nödvändiga investeringar i bl.a. vägar och järnvägar kommer att tillvaratas.</textBlock>
  </contentBlock>
  <contentBlock page="0" id="i-9e55622053483687">
    <textBlock id="i-15c3d5f4906ea087">Arbetsmarknadspolitiken skapar emellertid inte varaktigt trygga jobb. Den uppgiften kan bara klaras genom en politik som ger oss framgångsrika företag och ekonomisk tillväxt.</textBlock>
  </contentBlock>
  <contentBlock page="0" id="i-c163cb895b23a565">
    <textBlock id="i-a5031a91a8af9730">Konkurrenspolitiken kommer att skärpas. Såväl offentlig som enskild maktkoncentration kommer att motarbetas. Förslag läggs fram om skärpt konkurrenslag. Etableringsfrihet för butiker införs.</textBlock>
  </contentBlock>
  <contentBlock page="0" id="i-601e76c04a4221fd">
    <textBlock id="i-2cfd0698359a49b0">***</textBlock>
  </contentBlock>
  <contentBlock page="0" id="i-fa4b9d6dcc16da81">
    <textBlock id="i-bdc47d8c0d9d38a5">Hela Sverige skall leva. Det förutsätter en aktiv regionalpolitik. Utvecklingskraften i de mindre företagen är avgörande också för den regionalt spridda sysselsättningen, liksom satsningar på bättre infrastruktur, dvs. moderna järnvägar, förbättrat vägnät och en utbyggd högskoleutbildning.</textBlock>
  </contentBlock>
  <contentBlock page="0" id="i-aa65d7e9ede6661e">
    <textBlock id="i-07a14796cf08e362">Sänkningen av socialavgifterna kommer att vidgas till större delar av Norrlands inland och omfatta fler verksamheter än i dag. I syfte att ge rådrum för att pröva framtiden för Inlandsbanan kommer trafiken att fortsätta under nästa år.</textBlock>
  </contentBlock>
  <contentBlock page="0" id="i-c4390932368509eb">
    <textBlock id="i-1c6562c82a9142c0">Omställningen av jordbruket fullföljs. Syftet är att</textBlock>
    <textBlock id="i-affced06ee046230">Sverige vid inträdet i EG skall ha en stark och konkurrenskraftig jordbruksnäring.</textBlock>
  </contentBlock>
  <contentBlock page="0" id="i-f3716c046844da34">
    <textBlock id="i-d4dd99c2914abaf8">Ett öppet och levande kulturlandskap skall bevaras. Jordbruket skall användas som en resurs i miljöarbetet. Det skall producera livsmedel av hög kvalitet och andra miljövänliga råvaror.</textBlock>
  </contentBlock>
  <contentBlock page="0" id="i-704b8c1f00187a39">
    <textBlock id="i-a00dc073844e9a1e">En avstämning av omställningsbesluten sker efter det att EG har lagt fast principerna för sin kommande jordbrukspolitik. Denna förbereds av en särskild kommission. I detta sammanhang prövas också frågan om arealersättning som en metod att bevara öppna landskap.</textBlock>
  </contentBlock>
  <contentBlock page="0" id="i-626bd8fd53268188">
    <textBlock id="i-9b1e7f7226bb4558">Det enskilda skogsbruket ges bättre möjligheter genom att skogsvårdsavgiften avskaffas.</textBlock>
  </contentBlock>
  <contentBlock page="0" id="i-7b045319154fec1d">
    <textBlock id="i-bf61d757d005c51c">***</textBlock>
  </contentBlock>
  <contentBlock page="0" id="i-0ffe06658410d5d7">
    <textBlock id="i-b94acfee8aac5cd9">Grundläggande för den ekonomiska politikens framgång är att inflation och kostnadsstegringar pressas ned. En framgångsrik inflationsbekämpning är en förutsättning för full sysselsättning.</textBlock>
  </contentBlock>
  <contentBlock page="0" id="i-bdc2bf7847ec36d7">
    <textBlock id="i-6612a831bb8099dd">Nedväxlingen av takten i lönekostnadsökningarna, som uppnåddes bl.a. som en följd av</textBlock>
    <textBlock id="i-16408f8a582f7aac">Rehnbergskommissionens arbete, måste föras vidare. Statlig inkomstpolitik och ingripanden i avtalsrörelserna måste emellertid avvisas.</textBlock>
    <textBlock id="i-a0b0d2ad77ade549">Arbetsmarknadens parter måste själva finna formerna för en lönebildning som främjar ökad produktivitet, bättre konkurrenskraft och ökad sysselsättning.</textBlock>
  </contentBlock>
  <contentBlock page="0" id="i-6da7d8711e35b85d">
    <textBlock id="i-1cd8681d778804ca">***</textBlock>
  </contentBlock>
  <contentBlock page="0" id="i-89deab0d137d7c4f">
    <textBlock id="i-06283238c4c3909a">Regeringen avser att ge välfärdspolitiken en ny inriktning.</textBlock>
  </contentBlock>
  <contentBlock page="0" id="i-983fb12c5ad775f6">
    <textBlock id="i-c4733f3dace5fa3a">Välfärdspolitiken gynnar alla, men den betyder allra mest för de ensamma, fattiga och sjuka och för alla dem som inte själva kan skapa en rimlig standard och som inte har någon som bryr sig om dem eller tar ansvar för dem.</textBlock>
  </contentBlock>
  <contentBlock page="0" id="i-e27e8321cbbeb98d">
    <textBlock id="i-3804e89c0959afea">Men välfärdspolitiken fungerar inte alltid som den skall. Bristerna är påtagliga. Köerna måste kortas.</textBlock>
    <textBlock id="i-cc5109de71d53b6d">Servicen skall förbättras. Valfriheten måste öka.</textBlock>
  </contentBlock>
  <contentBlock page="0" id="i-0700b8bfb45683c0">
    <textBlock id="i-538b14e34c32d6f7">Staten måste ha det yttersta ansvaret för att alla medborgare ges en grundläggande trygghet vid arbetslöshet, sjukdom, ålderdom och handikapp.</textBlock>
    <textBlock id="i-123f53a9979775c1">Dessa insatser måste även i framtiden till den alldeles övervägande delen finansieras gemensamt.</textBlock>
  </contentBlock>
  <contentBlock page="0" id="i-7c6d55d4a5017544">
    <textBlock id="i-5af1983e1b19d6c5">Däremot finns det ingen anledning att själva produktionen alltid skall ske i offentlig regi. Att skilja på offentlig kontroll och finansiering å den ena sidan och en fri produktion med enskilda, kooperativa och offentliga producenter å den andra blir därför den grundläggande principen för förnyelsen av de olika välfärdssystemen.</textBlock>
  </contentBlock>
  <contentBlock page="0" id="i-2863587f18906e9d">
    <textBlock id="i-fa89255c72b50dda">Därmed uppmuntras också enskilda initiativ och alternativ. Det ger större möjligheter särskilt för de många kvinnor som arbetar inom vård, omsorg och utbildning. Det är detta som är valfrihetsrevolutionen i välfärdspolitiken.</textBlock>
  </contentBlock>
  <contentBlock page="0" id="i-4c0e94231d224872">
    <textBlock id="i-fa2ed3137990b677">*</textBlock>
  </contentBlock>
  <contentBlock page="0" id="i-643957b4367f1f1d">
    <textBlock id="i-19a90bc74bb8f752">Att ge bättre förutsättningar för trygga familjer och för barnens uppväxt och omvårdnad i vårt moderna samhälle är en av de allra viktigaste uppgifterna för framtiden. Det är i de små nära gemenskaperna som de flesta individer finner trygghet och förankring. Här möter de uppväxande generationerna kärlek och omtanke och fostras till ansvarstagande för sina medmänniskor och sin omvärld.</textBlock>
  </contentBlock>
  <contentBlock page="0" id="i-4f19fb51a4e0e779">
    <textBlock id="i-d21dae3030639ad4">Familjepolitiken skall underlätta för föräldrarna att själva välja den vård och fostran av barnen och den arbetsfördelning som passar dem och barnen bäst.</textBlock>
    <textBlock id="i-9d4b2f2ef022c178">Det innebär att familjepolitiken skall främja både valfrihet och jämställdhet mellan kvinnor och män.</textBlock>
    <textBlock id="i-857562dcae872b80">Den som väljer att förvärvsarbeta skall också ha ekonomiskt utbyte av detta.</textBlock>
  </contentBlock>
  <contentBlock page="0" id="i-56639cf4941f826c">
    <textBlock id="i-12de316ef1a3b8b8">En ny familjepolitik syftar till att ge ökad valfrihet för småbarnsföräldrar, att ge en möjlighet för mer tid åt barnen och att i större utsträckning skapa rättvisa villkor för alla delar av landet.</textBlock>
  </contentBlock>
  <contentBlock page="0" id="i-d1d7a22eb029a3e8">
    <textBlock id="i-24e0d023fbe3a856">Om varje barnfamilj får möjlighet att lösa barnomsorgen på det sätt den själv önskar skapas större trygghet. Det innebär att det måste finnas barnomsorg utanför hemmet av god kvalitet för dem som vill ha det och bättre ekonomiska möjligheter för dem som så önskar att stanna hemma när barnen är små.</textBlock>
  </contentBlock>
  <contentBlock page="0" id="i-8dfb7690e4cc31ec">
    <textBlock id="i-2b0332cfd0e65405">Omläggningen av familjepolitiken sker i flera steg.</textBlock>
  </contentBlock>
  <contentBlock page="0" id="i-d4271ed8947e37b6">
    <textBlock id="i-35ccf5dbb7884ec3">I ett första och omedelbart steg tas existerande hinder för fri etablering och fritt utnyttjande av olika former av barnomsorg bort.</textBlock>
    <textBlock id="i-d7d58e6599ac1c84">Barnomsorgsbidraget följer det val som föräldrarna träffar. Statsbidrag kommer också att utgå, t.ex. då förskollärare startar eget och för dagbarnvårdares egna barn. Genom dessa åtgärder skapas förutsättningar att snabbare nå målet full behovstäckning i barnomsorgen.</textBlock>
  </contentBlock>
  <contentBlock page="0" id="i-67dddb5d94116152">
    <textBlock id="i-b233dda69cd28ff3">I ett andra steg införs ett bättre ekonomiskt stöd som syftar till att öka småbarnsfamiljernas valfrihet och rättvisan mellan dem. Detta utformas som ett vårdnadsbidrag, lika för alla barn.</textBlock>
  </contentBlock>
  <contentBlock page="0" id="i-62a26517771fd0f5">
    <textBlock id="i-6b53a592947d7e5b">Detta andra steg påbörjas under mandatperioden.</textBlock>
    <textBlock id="i-2c7aea89b4e2b350">Den statsfinansiella utvecklingen är av avgörande betydelse för i vilken takt detta stöd sedan byggs ut.</textBlock>
  </contentBlock>
  <contentBlock page="0" id="i-67090a4407f4a769">
    <textBlock id="i-1b2eb8765088405d">*</textBlock>
  </contentBlock>
  <contentBlock page="0" id="i-dedcc3303491139c">
    <textBlock id="i-838da405407c7a70">Regeringen är starkt medveten om de växande problemen inom sjukvården och äldreomsorgen.</textBlock>
    <textBlock id="i-a3d9ee94ad3317e4">Att förbättra och förändra vården blir en av dess viktigaste uppgifter när det gäller välfärdspolitiken.</textBlock>
  </contentBlock>
  <contentBlock page="0" id="i-20953045c50b954f">
    <textBlock id="i-4ce65bfdd926f2c8">Svensk sjukvård präglas i många avseenden av en hög professionalism och av kvalitet. Det beror inte minst på en kunnig och engagerad personal.</textBlock>
  </contentBlock>
  <contentBlock page="0" id="i-b6697ac81ba78ffa">
    <textBlock id="i-f37084c812a78659">Men ändå fyller den nuvarande organisationen inte de krav som måste ställas på en fungerande sjukvård. Köerna är för långa. Sjukvårdens organisation präglas i alltför hög grad av centralplanering, tröghet och byråkrati.</textBlock>
  </contentBlock>
  <contentBlock page="0" id="i-bf145922f27c97fe">
    <textBlock id="i-39f9dd9d51c8b46c">Mot den bakgrunden avser regeringen att driva på för att göra det möjligt för alla att få en egen, fritt vald husläkare. Fri etableringsrätt för läkare kommer successivt att införas.</textBlock>
  </contentBlock>
  <contentBlock page="0" id="i-11bea11ff6bf3e92">
    <textBlock id="i-5e126a88da12aece">Regeringen kommer att genomföra en större översyn av sjukvårdens organisation och finansiering. En ökad samordning mellan sjukvård och sjukförsäkring kan ge grund för en förnyelse av sjukvårdens finansieringsformer.</textBlock>
    <textBlock id="i-c48445ad60118f9a">Förutsättningarna att införa en obligatorisk sjukvårdsförsäkring prövas.</textBlock>
  </contentBlock>
  <contentBlock page="0" id="i-3799ef0ee9c0f277">
    <textBlock id="i-e8221fa536014e03">Arbetet med att skapa värdiga villkor för gamla och sjuka måste nu intensifieras. Det gäller bl.a.</textBlock>
    <textBlock id="i-902192cba5dbd44a">tillskapandet av ålderdomshem och andra trygga boendealternativ för våra äldre, dagvård och gruppbostäder för dementa och rätten till ett eget rum för dem som lever på institution.</textBlock>
  </contentBlock>
  <contentBlock page="0" id="i-e8e7334aa61716dd">
    <textBlock id="i-45afd33764527976">Ett viktigt mål är att öka valfriheten för patienter och äldre. Bättre förutsättningar skapas för att nya former av vård och omsorg snabbt kan växa upp.</textBlock>
  </contentBlock>
  <contentBlock page="0" id="i-efa292d55c89e1ce">
    <textBlock id="i-4b2ae4092c81e574">Människor med handikapp och deras anhöriga skall ges ökade möjligheter till ett gott liv. Regeringen kommer under 1992 att lägga fram förslag till ett ökat stöd för de handikappade grundat på förslaget från handikapputredningen.</textBlock>
  </contentBlock>
  <contentBlock page="0" id="i-09eeb6b40d776db0">
    <textBlock id="i-7d7b522b13b8b7c4">*</textBlock>
  </contentBlock>
  <contentBlock page="0" id="i-667ac549a7e523cb">
    <textBlock id="i-7d675178e6550ca3">En central del av välfärdspolitiken är pensionssystemet. En trygg pensionering är en rättighet för alla.</textBlock>
  </contentBlock>
  <contentBlock page="0" id="i-b78f6d63a351e715">
    <textBlock id="i-476fe33851b190a9">Under hösten kommer regeringen att inbjuda riksdagens partier till samråd om det fortsatta arbetet med att stärka pensionssystemet. Det är regeringens avsikt att på grundval av remissvaren på pensionsberedningens betänkande tillsätta en parlamentarisk arbetsgrupp för att behandla ATP-</textBlock>
    <textBlock id="i-c6b68b1f2bc88b59">systemets framtid och frågor i anslutning till detta.</textBlock>
    <textBlock id="i-e5c11c1cd5ab5299">Dess arbete bör bedrivas så, att förslag kan föreläggas riksdagen nästa höst.</textBlock>
  </contentBlock>
  <contentBlock page="0" id="i-9377eaad797577bf">
    <textBlock id="i-3bb729995c2de2d4">Samtidigt bör en bred kartläggning ske av pensionärernas levnadsvillkor. Den skall ge underlag för arbetet med att förbättra situationen för de sämst ställda pensionärerna.</textBlock>
  </contentBlock>
  <contentBlock page="0" id="i-6410deaa5900a307">
    <textBlock id="i-7cea0d7abc1ac1d5">I det sammanhanget utreds möjligheterna med en höjd grundpension liksom med riktade insatser till dem som har det sämst ställt. Förslag skall läggas fram i så god tid att de kan vara i kraft fr.o.m. 1993.</textBlock>
  </contentBlock>
  <contentBlock page="0" id="i-ec0300aa478a0549">
    <textBlock id="i-b9a3cd3c71e569dd">Alkoholmissbruket är vårt största sociala problem.</textBlock>
    <textBlock id="i-c015c4af707c7e6e">Regeringen avser att föra en aktiv alkoholpolitik som syftar till minskad konsumtion och minskade alkoholskador.</textBlock>
  </contentBlock>
  <contentBlock page="0" id="i-cc3fa04755f916df">
    <textBlock id="i-59defd4fb20e316f">En bred alkoholpolitisk kommission tillsätts för att utvärdera den hittillsvarande politiken och för att forma en framtida stragegi, bl.a. i EG-</textBlock>
    <textBlock id="i-f08f8dcd83f5a558">perspektivet. Kartläggningen av de familjesociala konsekvenserna, t.ex. barnens situation i missbrukarfamiljer, bör ingå i uppdraget liksom en utvärdering av alkoholistvården. Nyttan av gällande regler bör bedömas och onödigt krångel undanröjas.</textBlock>
  </contentBlock>
  <contentBlock page="0" id="i-7d407a938d4a97af">
    <textBlock id="i-1af2c073b0092251">***</textBlock>
  </contentBlock>
  <contentBlock page="0" id="i-a85115fa72b66adb">
    <textBlock id="i-b1f216f6ed47aace">Alla har rätt att få leva i en god miljö. Att skydda och förbättra miljön är en framtidsutmaning i allas intresse. Den ekonomiska och den tekniska utvecklingen skapar unikt goda möjligheter för omställningen till mindre resurskrävande och miljöbelastande produktions-, energi- och transportsystem.</textBlock>
  </contentBlock>
  <contentBlock page="0" id="i-0cc045c29cfbe66c">
    <textBlock id="i-743d1eb6a16c1a45">Regeringen kommer att ange tydliga miljömål, ställa bestämda miljökrav och använda effektiva styrmedel, t.ex. miljöavgifter. Miljölagstiftningen kommer att skärpas och sammanföras i en miljöbalk. Inriktningen skall vara att avfall kan återföras till naturens kretslopp, återvinnas eller återanvändas.</textBlock>
  </contentBlock>
  <contentBlock page="0" id="i-fbbf9be9714618fc">
    <textBlock id="i-842236a867c74c39">Regeringen avser att återkommande till riksdagen redovisa miljösituationen. Särskilda naturresursräkenskaper tas fram. Redovisningen av traditionella ekonomiska data kompletteras med miljövärden.</textBlock>
  </contentBlock>
  <contentBlock page="0" id="i-6ca062fac5068552">
    <textBlock id="i-3d462d9887e34591">Förslag utarbetas till etiska och miljömässiga regler för biotekniken. Regler läggs fast för ansvarsfull hantering av genteknik beträffande människor, växter, djur och mikroorganismer.</textBlock>
  </contentBlock>
  <contentBlock page="0" id="i-e0cc985284eb6e64">
    <textBlock id="i-8fa7de8a2e19a6fa">Det globala hotet från ökande utsläpp av koldioxid och andra växthusgaser måste mötas genom internationell samverkan.</textBlock>
  </contentBlock>
  <contentBlock page="0" id="i-61aaac33d6bee1d6">
    <textBlock id="i-4873c2e41ea40e37">FNs roll i miljövårdsarbetet måste stärkas.</textBlock>
    <textBlock id="i-81da4b96fb451084">Regeringen avser att ta initiativ till en bred diskussion om internationella miljöregler för handeln.</textBlock>
  </contentBlock>
  <contentBlock page="0" id="i-72227f19df090932">
    <textBlock id="i-c3ee6412d8dbe7c3">Regeringen kommer aktivt att delta i förberedelserna för och vid genomförandet av FN-</textBlock>
    <textBlock id="i-b5a594816f8f386f">konferensen om miljö och utveckling 1992. Det europeiska samarbetet får avgörande betydelse för möjligheten att lösa de svåra miljöproblemen, inte minst i Central- och Östeuropa. En europeisk luftvårdsfond bör etableras i detta syfte.</textBlock>
  </contentBlock>
  <contentBlock page="0" id="i-a5c9bd11035a9b98">
    <textBlock id="i-eeb1e66df4979d53">Sverige skall spela en pådrivande roll i det europeiska miljövårdsarbetet.</textBlock>
  </contentBlock>
  <contentBlock page="0" id="i-0dbac627cb15be21">
    <textBlock id="i-4585aeeed80819aa">Ansvaret för vattenmiljön förenar länderna kring</textBlock>
    <textBlock id="i-a82730c832c2f5e6">Östersjön. Regeringen kommer att verka för ett utbyggt samarbete och ge stöd för att rena</textBlock>
    <textBlock id="i-2fb010760be4fef6">Östersjön.</textBlock>
  </contentBlock>
  <contentBlock page="0" id="i-31aa45064494d8aa">
    <textBlock id="i-d1df1b59191e432f">I förhandlingarna om svenskt medlemskap i EG</textBlock>
    <textBlock id="i-ec1ff7a65877ab16">skall Sverige utgå från att högsta tillämpade ambitionsnivå skall gälla på miljöområdet.</textBlock>
  </contentBlock>
  <contentBlock page="0" id="i-3454347be4010c45">
    <textBlock id="i-5fd5a543911add5c">Miljövänlig energi från biobränslen, solenergi och vindkraft utvecklas och stimuleras. Hushållning främjas.</textBlock>
  </contentBlock>
  <contentBlock page="0" id="i-7be838157a2f3f77">
    <textBlock id="i-6fd8608c749324de">I samband med EG-anpassningen av energibeskattningen genomförs en övergång till ett system med bl.a. koldioxidbaserad beskattning också på elkraft.</textBlock>
  </contentBlock>
  <contentBlock page="0" id="i-b9faf24981c4efae">
    <textBlock id="i-8fb72833805de990">Naturvården ges en central roll i miljöpolitiken.</textBlock>
    <textBlock id="i-de87ee6398defb4e">Den biologiska mångfalden värnas. En hög ambitionsnivå skall gälla i arbetet med att skydda värdefull natur, såsom våra urskogar, hagar och våtmarker. De älvar och älvsträckor som har undantagits från utbyggnad värnas. Fler värdefulla vattendrag skyddas i naturresurslagen.</textBlock>
  </contentBlock>
  <contentBlock page="0" id="i-320904b63f722842">
    <textBlock id="i-1504602ea8d2fbac">En omfattande modernisering av järnvägen sker under 1990-talet. Arbetet med att ersätta fossilbränslen med biobränslen påskyndas. Målet är att nya fordon skall kunna drivas utan fossilbränslen. Miljövänliga drivmedel skall gynnas särskilt.</textBlock>
  </contentBlock>
  <contentBlock page="0" id="i-2c85d3afb05d76c8">
    <textBlock id="i-d61bc7152a99bc81">Miljöpolitiken måste utgå ifrån vad naturen långsiktigt tål. Vi har inte rätt att föröda för de generationer som kommer efter oss.</textBlock>
    <textBlock id="i-ee7bf8f28e147d2f">Försiktighetsprincipen måste vara en viktig ledstjärna.</textBlock>
  </contentBlock>
  <contentBlock page="0" id="i-6f74a6c7543487d8">
    <textBlock id="i-d9a138c387a25a17">Miljökonsekvenserna skall redovisas före varje beslut som ger större miljöpåverkan.</textBlock>
  </contentBlock>
  <contentBlock page="0" id="i-8264cd778b9df8d6">
    <textBlock id="i-1fad2b98ad5bcfec">Riksdagen har godkänt avtalet med Danmark om byggandet av en fast förbindelse över Öresund.</textBlock>
    <textBlock id="i-70ad8ea425c44717">Efter godkännande också i folketinget är nu detta ett folkrättsligt bindande internationellt avtal.</textBlock>
  </contentBlock>
  <contentBlock page="0" id="i-23d38507950e192e">
    <textBlock id="i-3b76b72e3a1d76ba">I enlighet med detta avtal kommer det konkreta förslaget till utformning av förbindelsen att bli föremål för en miljöprövning enligt naturresurslagen, miljöskyddslagen och vattenlagen. En bred miljökonsekvensbedömning kommer därmed att ske.</textBlock>
  </contentBlock>
  <contentBlock page="0" id="i-b40348ae77aa6f48">
    <textBlock id="i-3d9292944f99a915">Miljöprövningen skall gälla en fast förbindelses regionala påverkan och effekter på Östersjön.</textBlock>
    <textBlock id="i-50793f295a4e8cf3">Avgörande i denna bedömning är att den s.k.</textBlock>
    <textBlock id="i-63053bc678ad8a0b">nollösningen vad gäller vattenströmningen mellan</textBlock>
    <textBlock id="i-9de3637275a3d88b">Östersjön och Kattegatt kan säkerställas.</textBlock>
  </contentBlock>
  <contentBlock page="0" id="i-851b0a66a214410b">
    <textBlock id="i-003aa9eb9aa4918e">Respekten för det med Danmark träffade avtalet kräver att miljöprövningen görs med största möjliga noggrannhet. I detta sammanhang skall även andra stater än Sverige och Danmark ha möjlighet att yttra sig om projektet.</textBlock>
  </contentBlock>
  <contentBlock page="0" id="i-07ea6313bc7824e1">
    <textBlock id="i-c2e4b59f7bae108c">Energipolitiken är av stor betydelse för möjligheterna till en hållbar ekonomisk tillväxt, men den styrs också av starka miljöhänsyn.</textBlock>
  </contentBlock>
  <contentBlock page="0" id="i-0e6f1f78d3561b85">
    <textBlock id="i-79ba9fab464fef71">Den s.k. energiöverenskommelsen ligger fast.</textBlock>
    <textBlock id="i-6e3a9cce963bb9aa">Omställningen av energisystemet måste, vid sidan av säkerhetskraven, ske med hänsyn till behovet av elkraft. Det är viktigt att Sverige har internationellt konkurrenskraftiga elpriser.</textBlock>
  </contentBlock>
  <contentBlock page="0" id="i-77dcf36b4e304a58">
    <textBlock id="i-bc303365feca9ded">***</textBlock>
  </contentBlock>
  <contentBlock page="0" id="i-b29402d7a5df02d8">
    <textBlock id="i-39cb77b7f18fc347">Skol- och utbildningspolitiken inriktas på att stärka</textBlock>
    <textBlock id="i-fb28ac388365677b">Sverige som en kunskapsnation. Under 1990-talet skall vi skapa Europas bästa skola.</textBlock>
  </contentBlock>
  <contentBlock page="0" id="i-30321cc6f96160c5">
    <textBlock id="i-b569e81a64b0441e">Alla ges rätt att fritt välja skola. De offentliga bidragen skall i princip följa eleven.</textBlock>
  </contentBlock>
  <contentBlock page="0" id="i-6dbf100a41343373">
    <textBlock id="i-e617535f2144c391">En av skolans huvuduppgifter är att skapa respekt för och vidareutveckla demokratins principer om tolerans, samverkan och likaberättigande. Skolan skall väcka respekt för sanning och rätt, för människans egenvärde och för människolivets okränkbarhet. Den personliga integriteten får inte kränkas.</textBlock>
  </contentBlock>
  <contentBlock page="0" id="i-8c14efcb44f45ef0">
    <textBlock id="i-9ccdf067ead53f8f">Program kommer att utarbeas för att höja kvaliteten på skolans alla stadier. Språkens ställning i hela utbildningsväsendet kommer att förstärkas.</textBlock>
  </contentBlock>
  <contentBlock page="0" id="i-49006711193af469">
    <textBlock id="i-2dd3d2d076179d96">En ny läroplan för grundskolan med en tydlig kunskapsprofil kommer att utarbetas. Ett nytt betygssystem, där betygen mäter kunskaper och har fler steg än i dag, införs snarast.</textBlock>
  </contentBlock>
  <contentBlock page="0" id="i-229b358ed2f60e1e">
    <textBlock id="i-7d600baf3e0802b8">Förlängningen av de yrkesförberedande linjerna av gymnasieskolan ligger fast, och kvaliteten på undervisningen såväl på dessa som på studieförberedande linjerna förstärks.</textBlock>
    <textBlock id="i-a927f20fce4c8a55">Kunskapskraven får inte eftersättas.</textBlock>
  </contentBlock>
  <contentBlock page="0" id="i-93b9c911377a6266">
    <textBlock id="i-1f72d5f510972ffa">Lärarnas möjligheter att få känna engagemang och stimulans är avgörande för om skolan skall lyckas med sin viktiga uppgift. En ny lärarutbildning för grundskolan införs parallellt med den nuvarande.</textBlock>
    <textBlock id="i-913fd131e61faaa2">Den syftar till djupare ämneskunskaper hos lärarna.</textBlock>
  </contentBlock>
  <contentBlock page="0" id="i-bcffc19f1f58a5ef">
    <textBlock id="i-6b0b53eb68e87d05">Den högre utbildningen och forskningen måste uppvärderas. Det är en central del i politiken för att återupprätta tillväxt- och utvecklingskraften i vårt samhälle.</textBlock>
  </contentBlock>
  <contentBlock page="0" id="i-a2f64c973ca71f39">
    <textBlock id="i-3f3c0451a52be371">Strävan skall vara att skapa mer autonoma universitet och högskolor. De principiella och praktiska frågorna vid en omvandling av universitet och högskolor till fristående stiftelser klarläggs snabbt.</textBlock>
  </contentBlock>
  <contentBlock page="0" id="i-8dd95077d5c0e8ea">
    <textBlock id="i-c95af2d9d366a6a8">Antalet platser vid universitet och högskolor ökar redan i vår. Medel från avvecklingen av löntagarfonderna används till att förstärka resurserna för bl.a. forskning vid universitet och högskolor. Detta gäller även de mindre högskolorna.</textBlock>
  </contentBlock>
  <contentBlock page="0" id="i-b12bea371722dce5">
    <textBlock id="i-543c6f692b5ff3aa">***</textBlock>
  </contentBlock>
  <contentBlock page="0" id="i-a3e90ac0fd0ac90e">
    <textBlock id="i-5c546289e26d574d">Brottsligheten måste bekämpas med kraft. Att bryta utvecklingen mot allt fler brott är en avgörande fråga för allas trygghet i samhället.</textBlock>
    <textBlock id="i-f2822c97f3b5a4d2">Regeringen kommer att tillmäta all brottsbekämpning stor betydelse, men den inriktas i ökad utsträckning mot vålds- och narkotikabrott.</textBlock>
    <textBlock id="i-b6634a7fb81e497c">Narkotikamissbruk kan aldrig accepteras. För att stoppa missbruket tidigt och kunna sätta in erforderligt stöd skärps straffskalan vid ringa narkotikabrott. Arbetet på att bekämpa narkotikamissbruket på anstalterna tillmäts ökad vikt.</textBlock>
  </contentBlock>
  <contentBlock page="0" id="i-adb1236c66cf5f97">
    <textBlock id="i-59ca62a20ead2098">Den automatiska halvtidsfrigivningen av fängelsedömda avskaffas. Den ersätts av ett system med möjlighet till frigivning efter två tredjedelar av strafftiden.</textBlock>
  </contentBlock>
  <contentBlock page="0" id="i-c5d154f2daa2c4ce">
    <textBlock id="i-fe7bf1489e112307">Antagningen till polishögskolan utökas. Det ger på sikt möjlighet till bl.a. fler kvarterspoliser och insatser för att bekämpa gatulangningen.</textBlock>
  </contentBlock>
  <contentBlock page="0" id="i-a9dd66f3021e6fb0">
    <textBlock id="i-b44e73b23b801194">Alternativa påföljder som samhällstjänst och kontraktsvård utvecklas ytterligare.</textBlock>
    <textBlock id="i-a8eeff330b223785">Kriminalvårdens brottsförebyggande och sociala aspekter tillmäts ökad betydelse.</textBlock>
  </contentBlock>
  <contentBlock page="0" id="i-5fc4c542540b1d59">
    <textBlock id="i-f245db5e5ff4692e">En ny statlig vårdform för unga brottslingar införs som ersättning för de s.k. § 12-hemmen.</textBlock>
    <textBlock id="i-07f780e707ea81d3">Brottsoffrens ställning kommer att stärkas. Stödet till kvinnojourerna förstärks. En försöksverksamhet med livvakt för hotade kvinnor förbereds.</textBlock>
  </contentBlock>
  <contentBlock page="0" id="i-159058e8d06fc8a0">
    <textBlock id="i-a243569c88e793e7">Reglerna för rattfylleri ses över med inriktning på sänkt promillegräns och skärpta straff för grovt rattfylleri samt på ökad enhetlighet i tillämpningen.</textBlock>
  </contentBlock>
  <contentBlock page="0" id="i-b4183541f2d3f07a">
    <textBlock id="i-239a8183bb6ae074">Den enskildes rättssäkerhet stärks.</textBlock>
  </contentBlock>
  <contentBlock page="0" id="i-0a8f73f9ab63c042">
    <textBlock id="i-60a939c2be72fa73">***</textBlock>
  </contentBlock>
  <contentBlock page="0" id="i-3a9f510821677f5f">
    <textBlock id="i-727c0fa75b80e71a">Bostadspolitiken inriktas på att alla skall ha möjlighet till en bra bostad till ett rimligt pris.</textBlock>
  </contentBlock>
  <contentBlock page="0" id="i-8f8cbe8be1ff4572">
    <textBlock id="i-cb606eb700cee77f">Detta förutsätter en bygg- och bostadsmarknad med mer av konkurrens och valfrihet. Därmed kan priser för bl.a. nyproduktionen pressas. Redan i höst läggs förslag fram om en rad förenklingar i detta syfte.</textBlock>
  </contentBlock>
  <contentBlock page="0" id="i-94eb7afdc72f8986">
    <textBlock id="i-9e297c3504b6877a">Möjligheterna att äga sin bostad förbättras. Förslag läggs fram som underlättar för de boende att omvandla den fastighet de bor i till bostadsrätt.</textBlock>
    <textBlock id="i-3d7155e13440bb32">Förslag kommer också att läggas fram om att stärka de enskilda hyresgästernas ställning.</textBlock>
  </contentBlock>
  <contentBlock page="0" id="i-dd0b0409c080f04f">
    <textBlock id="i-8388335f6a511d42">Det beslutade systemet om så kallade räntelån genomförs inte. Förslag om detta läggs omedelbart fram. Särskilda övergångsregler kommer att gälla under 1992. Förslag läggs fram om ett nytt förenklat lånesystem att gälla fr.o.m. 1993. Detta medger bl.a. en väsentlig begränsning av lånebyråkratin.</textBlock>
  </contentBlock>
  <contentBlock page="0" id="i-6f7085a423afe9a8">
    <textBlock id="i-7e84ebc03a8e15b4">Problem i boendemiljön, såsom radon och buller, ägnas ökad uppmärksamhet.</textBlock>
  </contentBlock>
  <contentBlock page="0" id="i-2f9605028ee3725e">
    <textBlock id="i-eae3908b3a628bea">***</textBlock>
  </contentBlock>
  <contentBlock page="0" id="i-98db8b475dadc645">
    <textBlock id="i-82386822a8e44ea5">Skyddet för äganderätten skall skrivas in i grundlagen. Regeringen avser att tillsätta en utredning för att lägga fram förslag om detta.</textBlock>
  </contentBlock>
  <contentBlock page="0" id="i-3323224b2186d4bc">
    <textBlock id="i-37386e5b7992b023">Ett system med ökat inslag av personval till riksdagen skulle ge medborgarna bättre möjligheter att påverka vilka som skall representera dem. Ett förslag till sådan förändring av valsystemet tas fram.</textBlock>
  </contentBlock>
  <contentBlock page="0" id="i-a45b8b423c611f6d">
    <textBlock id="i-064d8783dead457a">Regeringen kommer positivt att pröva åtgärder för att stärka den lokala demokratin, bl.a.</textBlock>
    <textBlock id="i-24cbe941bdbe150a">kommundelningar.</textBlock>
  </contentBlock>
  <contentBlock page="0" id="i-4d4d2714d6518faa">
    <textBlock id="i-42d692ef45bb371c">Radio- och TV-monopolet är tekniskt sett avskaffat. Regeringen avser att föreslå sådana lagändringar att friheten ökar på radio- och TV-</textBlock>
    <textBlock id="i-4be88e33e549d721">området. Detta innebär i princip fri etableringsrätt.</textBlock>
    <textBlock id="i-5fb20f3249267ee2">Den närmare utformningen bereds i särskild ordning.</textBlock>
  </contentBlock>
  <contentBlock page="0" id="i-6d716f0f114c889e">
    <textBlock id="i-d46ca10ac1aca7a0">En kartläggning av Svenska kyrkans ekonomiska läge och rättsliga ställning kommer inom kort att redovisas. På grundval av denna bör en öppen dialog med alla berörda parter om kyrkans framtid inledas.</textBlock>
  </contentBlock>
  <contentBlock page="0" id="i-d6e72e4b15f42677">
    <textBlock id="i-310df520addf75c9">Stödet till ett fritt och vitalt kulturliv är ett angeläget åtagande som behövs för att samhället skall förbli öppet och dynamiskt och för att människor skall kunna växa och utvecklas.</textBlock>
  </contentBlock>
  <contentBlock page="0" id="i-7f27b951beffb66f">
    <textBlock id="i-c0e0c669ff697026">Kulturarvet skall värnas. Den svenska kulturen får ökad betydelse när vi under de kommande åren tar steget in i det europeiska samarbetet. Vår kultur bör föras ut i det övriga Europa samtidigt som vi stärker vår egen kulturella identitet.</textBlock>
  </contentBlock>
  <contentBlock page="0" id="i-4537782e8ae05886">
    <textBlock id="i-cdfa04805c77fc2b">De frivilliga och ideella organisationernas insatser inom bl.a. folkrörelser som idrottsrörelsen, kyrkorna och de fria samfunden spelar en ovärderlig roll i ett gott samhälle.</textBlock>
  </contentBlock>
  <contentBlock page="0" id="i-58f45b251d4c90f1">
    <textBlock id="i-aa78dac7a2e2302e">***</textBlock>
  </contentBlock>
  <contentBlock page="0" id="i-f3f2014b4d737c49">
    <textBlock id="i-36230fcb887586ed">Den snabba utvecklingen inom den medicinska och biologiska forskningen reser ständigt nya och svåra etiska problem. Denna utveckling ställer krav på en sammanhållen och en etiskt förankrad politik.</textBlock>
  </contentBlock>
  <contentBlock page="0" id="i-3519046bdab844a4">
    <textBlock id="i-695bb903bc6795ed">Utgångspunkten skall vara den syn på människan och på människolivets helgd som har sin förankring i den kristna etiken och i den västerländska humanismen.</textBlock>
  </contentBlock>
  <contentBlock page="0" id="i-e6ad954a489c9c3e">
    <textBlock id="i-a3838ace8da73f59">Alla människor har samma värde. Den grundläggande mänskliga rättigheten är rätten till liv. För att främja principen om alla människors lika värde skall speciellt de svaga människornas och gruppernas livssituation förbättras.</textBlock>
  </contentBlock>
  <contentBlock page="0" id="i-2f7e7ff340d73c01">
    <textBlock id="i-fbadfd2f7cf9ad98">***</textBlock>
  </contentBlock>
  <contentBlock page="0" id="i-d79f581b7354c4a0">
    <textBlock id="i-7c904391e279e0e7">Sverige skall vara ett öppet land präglat av tolerans och öppenhet. Människor från skilda kulturer och med skilda livsåskådningar skall här kunna leva sida vid sida i god samverkan.</textBlock>
    <textBlock id="i-091f4763036f16a5">Hemspråksundervisningen värnas.</textBlock>
  </contentBlock>
  <contentBlock page="0" id="i-d2e6cd7702818782">
    <textBlock id="i-a9467e21fab61812">Vi känner tacksamhet för de insatser som gjorts av människor från andra länder för uppbyggnaden och utvecklingen av vårt gemensamma Sverige.</textBlock>
  </contentBlock>
  <contentBlock page="0" id="i-7f9c7fb07949eceb">
    <textBlock id="i-e399fbadb2d0d7d5">Invandrar- och flyktingpolitiken skall föras i en anda av internationalism och humanitet.</textBlock>
    <textBlock id="i-3cfc4b230d4df34c">Främlingsfientlighet och tendenser till rasism skall bekämpas. Ytterligare åtgärder mot diskriminering av invandrare skall vidtas.</textBlock>
  </contentBlock>
  <contentBlock page="0" id="i-8b8278dcfc6f07ce">
    <textBlock id="i-612ce013afd789b7">Sverige kommer även i fortsättningen att ha en reglerad invandring. Men flyktingpolitiken förändras.</textBlock>
  </contentBlock>
  <contentBlock page="0" id="i-4adc6f795f88d7d5">
    <textBlock id="i-7f5d58a9a3053d6f">Systemet för flyktingmottagande läggs om i syfte att motverka långa vistelser i flyktingförläggningar.</textBlock>
    <textBlock id="i-3091f60069f5d211">Asylsökande ges rätt att ta tillfälliga arbeten.</textBlock>
    <textBlock id="i-d7b74dcdd4e84749">Rättssäkerheten i flyktingpolitiken förstärks. En ny praxis vad gäller behandling av ansökningar om asyl kommer att etableras successivt efter genomgång land för land och efter samråd med de nordiska länderna och med EGs medlemsstater.</textBlock>
    <textBlock id="i-8edc6bad668cd6fe">Därmed sker en återgång till prövning enligt normala regler.</textBlock>
  </contentBlock>
  <contentBlock page="0" id="i-4968098acab9b421">
    <textBlock id="i-792be19fe1cd9c0f">***</textBlock>
  </contentBlock>
  <contentBlock page="0" id="i-a8b081b5476cc9a8">
    <textBlock id="i-a3d2289d8cb930df">Den svenska utrikespolitiken skall vara en klar röst för mänskliga rättigheter, frihet och demokrati i världens alla delar.</textBlock>
  </contentBlock>
  <contentBlock page="0" id="i-58233e7a32a004ab">
    <textBlock id="i-3520a1660f7d89db">Det nordiska samarbetet måste utvecklas. Inom ramen för det vidare europeiska samarbetet finns förutsättningar för att på nytt stärka samhörigheten och samarbetet mellan de nordiska länderna.</textBlock>
  </contentBlock>
  <contentBlock page="0" id="i-7398f73a82f52140">
    <textBlock id="i-c200aee5bcf19181">Estland, Lettland och Litauen står oss nära. Vi har en skyldighet att ge dem hjälp och stöd i deras svåra omställning. Omfattande hjälpinsatser, bl.a. vad gäller infrastruktur och miljövård, förbereds.</textBlock>
  </contentBlock>
  <contentBlock page="0" id="i-003c660209653c55">
    <textBlock id="i-35cab827f9407d2c">De europeiska förändringarna kommer att stå i utrikespolitikens centrum under de kommande åren. Vi vill utveckla kontakterna inte minst med de nu framväxande demokratierna i Central- och</textBlock>
    <textBlock id="i-97eabba8d7ac26d4">Östeuropa och bidraga till det europeiska samarbetets utveckling.</textBlock>
  </contentBlock>
  <contentBlock page="0" id="i-18fdfb32679f9cda">
    <textBlock id="i-399dd681cb5c6baf">Vi avser att inrätta ett särskilt anslag för de olika</textBlock>
    <textBlock id="i-4797e6d9b403edd3">Europainsatser som kommer att krävas under 1990-</textBlock>
    <textBlock id="i-d2f35e201ede8707">talet. Insatser i Europa skall inte blandas samman med hjälp i andra delar av världen.</textBlock>
  </contentBlock>
  <contentBlock page="0" id="i-ef355ec20e5cb9b8">
    <textBlock id="i-53cb1a074c89969f">Vi strävar efter att fördjupa kontakterna också med övriga fria demokratier i Amerika, Afrika, Asien och Stilla Havs-området. Vi kommer att verka för en friare världshandel. Sverige skall vara en aktiv partner i utvecklingsländernas ansträngningar att bryta sig ur sin fattigdom. Vi stöder arbetet mot apartheid och för frigörelsen i södra Afrika.</textBlock>
  </contentBlock>
  <contentBlock page="0" id="i-bc6b4ac7744e531e">
    <textBlock id="i-df291b9d3e61712a">Sverige skall leva upp till sina internationella åtaganden på biståndsområdet. Enprocentsmålet ligger fast. De asylkostnader som för närvarande täcks av biståndsmedel lyfts successivt ut.</textBlock>
  </contentBlock>
  <contentBlock page="0" id="i-1aea4c98b316ed29">
    <textBlock id="i-5ee341868b07f2a0">Biståndspolitiken läggs om i riktning mot ett väsentligt starkare stöd för demokrati och marknadsekonomi. Biståndet till Vietnam minskas och avvecklas om inte en tydlig demokratisering sker. Biståndssamarbetet med Kuba avbryts.</textBlock>
  </contentBlock>
  <contentBlock page="0" id="i-0a5ec4d0ff9a1439">
    <textBlock id="i-c22984ec195eb99f">Katastrofhjälpen utökas. De enskilda organisationernas betydelse understryks ytterligare.</textBlock>
  </contentBlock>
  <contentBlock page="0" id="i-325a228a3e2a2897">
    <textBlock id="i-49c39d1045e8728a">***</textBlock>
  </contentBlock>
  <contentBlock page="0" id="i-01c51ece71783873">
    <textBlock id="i-7d2e790be7621556">Även i ett Europa i stark förändring ställer vår alliansfria säkerhetspolitik krav på ett starkt försvar. De senaste åren har medfört att svårigheterna i försvarspolitiken blivit allt större.</textBlock>
    <textBlock id="i-53e1dc6d40c9f4bf">Ett nytt försvarsbeslut måste därför fattas av riksdagen under våren 1992.</textBlock>
  </contentBlock>
  <contentBlock page="0" id="i-11e9789e15d51c04">
    <textBlock id="i-b0a8bbd6dd40503c">Utgångspunkten för arbetet inför detta är att det kommer att krävas såväl omfattande strukturella förändringar som vissa ekonomiska tillskott. Det skall ge oss ett försvar som i det nya Europa kan ge vår säkerhetspolitik tillräckligt stöd. JAS-projektet fullföljs.</textBlock>
  </contentBlock>
  <contentBlock page="0" id="i-a56eb26c7980d027">
    <textBlock id="i-4b6485dbd89bccde">***</textBlock>
  </contentBlock>
  <contentBlock page="0" id="i-4c211ac62d435703">
    <textBlock id="i-f974c44569455875">Fru talman! Det är denna regerings avsikt att föra en politik för hela vårt land och i hela folkets intresse. Vi eftersträvar, där så är möjligt, en bred förankring här i riksdagen.</textBlock>
  </contentBlock>
  <contentBlock page="0" id="i-a4396c63b5bbf33f">
    <textBlock id="i-04dbfe4a83643a32">En konstruktiv opposition kommer att möta en öppen regering. I avgörande frågor -- t.ex. steget in i Europa och pensionssystemets trygghet -- är enighet om färdriktningen särskilt angelägen. Det är viktigt för vårt fria folkstyres framtid att under kommande år återskapa respekten för politiken och för staten. Det sker bäst genom en politik som ser statsmaktens ansvar lika klart som den ser statsmaktens gränser.</textBlock>
  </contentBlock>
  <contentBlock page="0" id="i-223c9fd1faaac209">
    <textBlock id="i-c7b637b660962a4a">Alltför ofta har staten och den offentliga makten betraktats som detsamma som samhället. Men nu är kollektivismens tid slut. I vårt Sverige kommer samhället alltid att vara större än staten.</textBlock>
  </contentBlock>
  <contentBlock page="0" id="i-27af97318737b88b">
    <textBlock id="i-c80511ba858753d3">Vi strävar efter att göra 1990-talet till ett förändringarnas och ett förnyelsens decennium för</textBlock>
    <textBlock id="i-9e0477205c766750">Sverige.</textBlock>
  </contentBlock>
  <contentBlock page="0" id="i-9ec347dddb5a3e00">
    <textBlock id="i-97fd60fb8db1cf99">(Applåder)</textBlock>
  </contentBlock>
  <contentBlock page="0" id="i-275761518914e9eb">
    <textBlock id="i-a4a93a17bbf4194e">5 § Kammaren åtskildes kl. 9.49.</textBlock>
  </contentBlock>
  <contentBlock page="0" id="i-3edc7994365bbe44">
    <textBlock id="i-f2a5f6db9be8f435">Förhandlingarna leddes av talmannen.</textBlock>
  </contentBlock>
</protocol>
