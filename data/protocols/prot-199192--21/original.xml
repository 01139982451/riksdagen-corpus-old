<protocol id="prot-199192--21">
  <contentBlock page="0" id="i-d0ecf3208ac10219">
    <textBlock id="i-efc6cf1c4cfdd423">1 § Meddelande om kompletteringsval till vissa utskott</textBlock>
  </contentBlock>
  <contentBlock page="0" id="i-a25f2a056d419877">
    <textBlock id="i-a150b192e1601d0c">Talmannen meddelade</textBlock>
  </contentBlock>
  <contentBlock page="0" id="i-ba41b9714cb79c9e">
    <textBlock id="i-82c7a2d01dc42db2">dels att centerns riksdagsgrupp som suppleant i jordbruksutskottet under Lennart Brunanders ledighet anmält hans ersättare Elisabeth</textBlock>
    <textBlock id="i-718aed57dbe573cb">Andersson,</textBlock>
  </contentBlock>
  <contentBlock page="0" id="i-a9de720b3a7892ca">
    <textBlock id="i-0bd5a087f90c73b4">dels att Ny Demokratis riksdagsgrupp som suppleant i utrikesutskottet och arbetsmarknadsutskottet under Richard</textBlock>
    <textBlock id="i-35a088491d15bb3c">Ulfvengrens ledighet anmält hans ersättare Arne</textBlock>
    <textBlock id="i-97d8780bb5507c83">Jansson,</textBlock>
  </contentBlock>
  <contentBlock page="0" id="i-347923f8aff59452">
    <textBlock id="i-f82d86188e4feba0">dels att folkpartiet liberalernas riksdagsgrupp som suppleant i kulturutskottet under Charlotte</textBlock>
    <textBlock id="i-8a5fb8f587e80fb8">Brantings ledighet anmält hennes ersättare Ronny</textBlock>
    <textBlock id="i-0c31f135c9b788c8">Karlsson.</textBlock>
  </contentBlock>
  <contentBlock page="0" id="i-7510f240cfd8a59c">
    <textBlock id="i-21fc139acc849ea0">Talmannen förklarade utsedda till</textBlock>
  </contentBlock>
  <contentBlock page="0" id="i-7fb62057a73fb168">
    <textBlock id="i-95ba8985649d8c25">suppleant i utrikesutskottet</textBlock>
  </contentBlock>
  <contentBlock page="0" id="i-2057ab61111d37f4">
    <textBlock id="i-9e26c579e59c4cac">Arne Jansson (nyd)</textBlock>
  </contentBlock>
  <contentBlock page="0" id="i-5c378114a20a0795">
    <textBlock id="i-55b6ac9bbc2c9434">suppleant i kulturutskottet</textBlock>
  </contentBlock>
  <contentBlock page="0" id="i-f3ffb25562697915">
    <textBlock id="i-325c112c09c416b8">Ronny Karlsson (fp)</textBlock>
  </contentBlock>
  <contentBlock page="0" id="i-d995a1ca236b0dc9">
    <textBlock id="i-88b6499e7ec85dd3">suppleant i jordbruksutskottet</textBlock>
  </contentBlock>
  <contentBlock page="0" id="i-a9072d96097269d7">
    <textBlock id="i-5d9a8ce10a6a0cec">Elisabeth Andersson (c)</textBlock>
  </contentBlock>
  <contentBlock page="0" id="i-a9b87ea30bfad536">
    <textBlock id="i-b00a4a427c99e6d9">suppleant i arbetsmarknadsutskottet</textBlock>
  </contentBlock>
  <contentBlock page="0" id="i-e766c1dab48d6de1">
    <textBlock id="i-bddfa67d819ff1f4">Arne Jansson (nyd)</textBlock>
  </contentBlock>
  <contentBlock page="0" id="i-15108732cbcb985e">
    <textBlock id="i-191a5467d41a7f90">2 § Hänvisning av ärenden till utskott</textBlock>
  </contentBlock>
  <contentBlock page="0" id="i-7ca2274f5c5333d2">
    <textBlock id="i-e6badb3b3d8d8867">Föredrogs och hänvisades</textBlock>
  </contentBlock>
  <contentBlock page="0" id="i-56721ead50919583">
    <textBlock id="i-8409dac6a6bde19e">Propositionerna</textBlock>
  </contentBlock>
  <contentBlock page="0" id="i-d3dfaabfab11d88a">
    <textBlock id="i-ac8ab751faba20e9">1991/92:48 och 67 till skatteutskottet</textBlock>
  </contentBlock>
  <contentBlock page="0" id="i-0a15679c5a1f6235">
    <textBlock id="i-8271a6f9781d7dc0">Motionerna</textBlock>
  </contentBlock>
  <contentBlock page="0" id="i-f6f71ff2e9f1ff91">
    <textBlock id="i-35f382df0638ba91">1991/92:Sf4--Sf9 till socialförsäkringsutskottet</textBlock>
  </contentBlock>
  <contentBlock page="0" id="i-c9b23818bc2bead2">
    <textBlock id="i-313247d82a058c48">3 § Bordläggning</textBlock>
  </contentBlock>
  <contentBlock page="0" id="i-361e4d74c8cf73ff">
    <textBlock id="i-5886a46a2c2d8b8d">Anmäldes och bordlades</textBlock>
  </contentBlock>
  <contentBlock page="0" id="i-a71e3de8c9a901c9">
    <textBlock id="i-72b42bc936681e9e">Propositionerna</textBlock>
  </contentBlock>
  <contentBlock page="0" id="i-d0f211f0ac9d5bab">
    <textBlock id="i-459890efdb7213de">1991/92:51 En ny småföretagspolitik</textBlock>
  </contentBlock>
  <contentBlock page="0" id="i-e5084207b732b8d3">
    <textBlock id="i-1a02ee9f3654766c">1991/92:60 Skattepolitik för tillväxt</textBlock>
  </contentBlock>
  <contentBlock page="0" id="i-33fff8a6a1e64ae3">
    <textBlock id="i-f809b073ccf8704b">4 § Anmälan om interpellationer</textBlock>
  </contentBlock>
  <contentBlock page="0" id="i-2afbda63d617c02a">
    <textBlock id="i-4fbacd51acd35f7d">Anmäldes att följande interpellationer framställts</textBlock>
  </contentBlock>
  <contentBlock page="0" id="i-0fd4a9bcac64fe3e">
    <textBlock id="i-8f1acb6b14925f86">den 7 november</textBlock>
  </contentBlock>
  <contentBlock page="0" id="i-b5cf65593527b8f1">
    <textBlock id="i-9e636e9c1276f079">1991/92:36 av Kjell Eldensjö (kds) till näringsministern om problemen i tekobranschen:</textBlock>
  </contentBlock>
  <contentBlock page="0" id="i-fb21585c2a27cbd7">
    <textBlock id="i-66c1f2dbfdd95347">Svensk teko som under gången tid varit en stark och blomstrande näringsgren med produktion av kläder kännetecknade av hög kvalitet och god design har under främst de senaste två decennierna varit utsatt för en så kännbar konkurrens, framför allt från låglöneländer, att näringen krympt till en i förhållande till tidigare mycket låg nivå.</textBlock>
  </contentBlock>
  <contentBlock page="0" id="i-c94d0d4bc7e9cbf8">
    <textBlock id="i-b7498f034854fb13">Nu då det statliga stödet successivt skurits ned och</textBlock>
    <textBlock id="i-8aa95100192670c7">Sverige dessutom ensamt avskaffat handelshindren ter sig framtiden för svensk teko ännu dystrare.</textBlock>
    <textBlock id="i-1a826547b3957119">Enligt uppgift avser nämligen både USA och EG</textBlock>
    <textBlock id="i-f29824e86a826503">att förlänga sina tekobegränsningsavtal. Både EG</textBlock>
    <textBlock id="i-193ac6267ffc7052">centralt, men i synnerhet EG-staterna startar nu också stora förnyelseprogram för branschen.</textBlock>
  </contentBlock>
  <contentBlock page="0" id="i-71529a4681913963">
    <textBlock id="i-26c92f5da8a94f69">Länsarbetsnämnden i Älvsborgs län anger i</textBlock>
    <textBlock id="i-b058e64c9ef06cd4">''ARBETSMARKNADSUTSIKTERNA</textBlock>
    <textBlock id="i-28500d4cf2d9a9c0">Sepatember 1991'' att inom teko har från januari</textBlock>
    <textBlock id="i-be8946f1395b39d9">1990 till september 1991 inte mindre än 2 100</textBlock>
    <textBlock id="i-ffaa3b859ae3554c">personer blivit uppsägningsvarslade, vilket motsvarar mer än var femte anställd. Det är ingen tvekan om att det inom svensk teko nu riskerar sprida sig en stämning av uppgivenhet.</textBlock>
  </contentBlock>
  <contentBlock page="0" id="i-3ee9bfe4d9db3cd6">
    <textBlock id="i-26291efe35d13f9b">Med anledning av den svåra situationen för svensk teko vill jag fråga statsrådet följande:</textBlock>
  </contentBlock>
  <contentBlock page="0" id="i-21293e89bbfccf4a">
    <textBlock id="i-e74dc4d8ba4dadbb">Anser statsrådet att vi i Sverige av beredskaps- och andra skäl behöver en väl fungerande svensk tekonäring med inhemsk produktion?</textBlock>
  </contentBlock>
  <contentBlock page="0" id="i-fc5bbe706f379871">
    <textBlock id="i-90cddf071d6b473f">Avser regeringen att vidta några konkreta åtgärder för att svensk teko skall kunna överleva den branschkris som nu råder?</textBlock>
  </contentBlock>
  <contentBlock page="0" id="i-f765f5982ad4bdb4">
    <textBlock id="i-bbf03e16f47bd1cd">1991/92:37 av Ines Uusmann (s) till socialministern om kvinnors arbetsvillkor i en privatiserad vårdoch omsorgssektor:</textBlock>
  </contentBlock>
  <contentBlock page="0" id="i-f91806945c985be0">
    <textBlock id="i-d7341b82c4f1edfd">I regeringsförklaringen talas om valfrihetsrevolution i välfärdspolitiken, vilket skall ge större möjligheter för de många kvinnor som arbetar inom vård, omsorg och utbildning.</textBlock>
  </contentBlock>
  <contentBlock page="0" id="i-90067f6c185952a2">
    <textBlock id="i-f1a0a93ce0bf80ce">I prop. 1991/92:65 sägs att ''Fri etableringsrätt inom barnomsorgen är angelägen'' eftersom den ökar personalens valfrihet.</textBlock>
  </contentBlock>
  <contentBlock page="0" id="i-29d08b1fd97cb7de">
    <textBlock id="i-6d421a99172e104f">''Förskollärare och barnskötare får fler arbetsgivare att välja mellan. Det ger dem en starkare position när det gäller att skapa goda arbetsvillkor och en större frihet att välja under vilka former de vill arbeta''.</textBlock>
  </contentBlock>
  <contentBlock page="0" id="i-54b61e71ebf5998d">
    <textBlock id="i-a920c0cce5fbbc6c">Uppfattningen synes vara att med privata arbetsgivare får kvinnor bättre arbetsvillkor vad gäller löner, arbetsmiljö, arbetstider m.m. Låt oss därför granska några yrkesområden, där kvinnor är dominerande och som finns både i offentlig och privat sektor.</textBlock>
  </contentBlock>
  <contentBlock page="0" id="i-de9f4b813ba5bf7f">
    <textBlock id="i-afb320f7015fdc5b">Städarbete, även kallat lokalvård, är ett traditionellt kvinnoarbete, som utförs i statlig, kommunal och privat regi med tre olika kollektivavtal. Det är entydigt att det är mest lönsamt och ger bästa arbetsvillkoren i övrigt att städa med ett statligt kollektivavtal, något sämre med ett kommunalt och definitivt sämst med det privata avtalet.</textBlock>
  </contentBlock>
  <contentBlock page="0" id="i-f27a6642145a398b">
    <textBlock id="i-74f500226e932df7">Samma förhållanden gäller alla typiska kvinnojobb som finns inom flera avtalsområden, exempelvis telefonister, receptionister, kökspersonal och tandsköterskor. Trots en ihållande kamp bland fackligt aktiva kvinnor i de här grupperna har det hittills varit omöjligt att komma fram med de privata arbetsgivarna.</textBlock>
  </contentBlock>
  <contentBlock page="0" id="i-9c58cb93c99a9ea4">
    <textBlock id="i-44363eeb8d642484">Regeringen har emellertid uppenbart uppfattningen att fr.o.m. nu blir privata arbetsgivare lättare att förhandla med och kommer att agera draghjälp åt den kvarvarande offentliga sektorns kvinnor. Eller är det så att avtalen på den offentliga sektorn som rör typiska kvinnojobb skall anpassas neråt till vad den privata lönsamheten anser skäligt.</textBlock>
  </contentBlock>
  <contentBlock page="0" id="i-c41534c55a192125">
    <textBlock id="i-c79c90b4cecc8306">Med anledning av det ovanstående vill jag fråga socialministern följande:</textBlock>
  </contentBlock>
  <contentBlock page="0" id="i-e80ffb81a33ddada">
    <textBlock id="i-c4e76664592853aa">1. Vad är det enligt socialministerns mening som talar för att privata arbetsgivare blir ''mer generösa'' mot anställda barnskötare och sjukvårdsbiträden än de nuvarande arbetsgivarna?</textBlock>
  </contentBlock>
  <contentBlock page="0" id="i-a178a2f2bfaae0ef">
    <textBlock id="i-812f7d6bd15399b2">2. Om denna profetia inte skulle uppfyllas, är socialministern då beredd att vidta åtgärder för att förbättra kvinnolönerna inom den privata vård- och omsorgssektorn?</textBlock>
  </contentBlock>
  <contentBlock page="0" id="i-88800360fcc9cbf4">
    <textBlock id="i-a1f51b0692c913cc">1991/92:38 av Karin Israelsson (c) till socialministern om åtgärder mot spelberoende:</textBlock>
  </contentBlock>
  <contentBlock page="0" id="i-9a2641dae47354a9">
    <textBlock id="i-567f33f8cdec0f68">Den totala spelmarknaden i Sverige omsatte 1990</textBlock>
    <textBlock id="i-07e9aa1bd8716bec">19 miljarder kronor. Av det stod ATG för 34 %</textBlock>
    <textBlock id="i-4a9313e14c74757d">eller 6 424 milj.kr., tipstjänst 29 % eller 5 545</textBlock>
    <textBlock id="i-54baf04ad3915779">milj.kr. och penninglotteriet 16 % eller 3 013</textBlock>
    <textBlock id="i-6366254b9649b2f6">milj.kr. De övriga 21 procent står folkrörelserna och övriga för.</textBlock>
  </contentBlock>
  <contentBlock page="0" id="i-217bfab30134e37c">
    <textBlock id="i-da74945dc2b6121d">Spelbolagens marknadsföringskostnader har utvecklats från 91 miljoner 1985 till 203 miljoner</textBlock>
    <textBlock id="i-e48561227590e968">1990.</textBlock>
  </contentBlock>
  <contentBlock page="0" id="i-49944d364f4ec704">
    <textBlock id="i-6f92b822e5845d34">Spelbolagen har under alla år ett antal ombud för försäljning av sina produkter. Fr.o.m. 1 juli 1991</textBlock>
    <textBlock id="i-3e4686fa2bd00944">har penninglotteriet gemensamma ombud med</textBlock>
    <textBlock id="i-71c26599a752455d">ATG på on-line-terminaler. Dessa är för närvarande ca 1 500 st. En stor del av on-lineombuden ca 60--70 % är gemensamma även med tipstjänst. De statsägda bolagen fastställer provisioner i avtal efter överläggningar med ombudens branschorganisationer. ATG lämnar tillstånd till ombuden vari anges vissa rättigheter och skyldigheter.</textBlock>
  </contentBlock>
  <contentBlock page="0" id="i-bcc976f2b0e81dcf">
    <textBlock id="i-a168fad58ecde191">Statens intäkter har utvecklats från 1985 från 2 643</textBlock>
    <textBlock id="i-1178ed0f7d181184">till 3 944 miljoner 1990.</textBlock>
  </contentBlock>
  <contentBlock page="0" id="i-8c143755d9d37eb6">
    <textBlock id="i-b27ccc2033e5f1b6">Sverige leder spelligan i västvärlden. Det finns elva spelformer här, att jämföra med sex i Danmark och</textBlock>
    <textBlock id="i-4d92e825b53764a5">Storbritannien och åtta i Finland. I Sverige spelas per capita för 1 775 jämfört med Danmarks 526 och</textBlock>
    <textBlock id="i-373a512feea37a1e">Storbritanniens 1 229 kr. Uppgifterna är hämtade ur en utredning rörande spel i vårt land Ds 1991:51.</textBlock>
  </contentBlock>
  <contentBlock page="0" id="i-bdaa204cad8ded38">
    <textBlock id="i-128d6fb3ffe49e5b">Detta stora utbud och tillgången på snabbt spelande över hela landet har också givit allt flera människor spelberoende. Ett spelmissbruk/beroende ger samma symptom som ett alkoholmissbruk. En tvingande situation som ofta slutar med mycket stor skuldsättning, ofta kriminella handlingar och i vissa fall självmord. De flesta spelare med dessa symptom är helt dolda missbrukare. I dag finns det tre vårdplatser för denna starkt ökande grupp av människor.</textBlock>
    <textBlock id="i-033ffb97e240eb20">Kunskapen inom socialtjänsten, bland kronofogdar och jurister är låg.</textBlock>
  </contentBlock>
  <contentBlock page="0" id="i-84bd4b78fe67f7fe">
    <textBlock id="i-dc17439dd871b4dc">En organisation på frivillig bas finns i dag att hänvisa, Riksförbundet Spelberoende. Tyvärr saknar de medel för att klara den alltmer ökande efterfrågan av deras tjänster.</textBlock>
  </contentBlock>
  <contentBlock page="0" id="i-dbbed9237371857f">
    <textBlock id="i-9526f5755995c762">Med anledning av detta spelutbud, statens stigande inkomster av spelandet och det ökande antalet människor med spelberoende önskar jag ställa några frågor till statsrådet:</textBlock>
  </contentBlock>
  <contentBlock page="0" id="i-1fe6284214191cc8">
    <textBlock id="i-526c76eb01dfb283">Är regeringen beredd att förorda att det planerade</textBlock>
    <textBlock id="i-f7d3dfeaa303eaee">Folkhälsoinstitutet tar fram ett program för att förebygga spelberoende?</textBlock>
  </contentBlock>
  <contentBlock page="0" id="i-98ec4325939fdb7c">
    <textBlock id="i-65ececd2a406b1cc">Är regeringen beredd att sätta en åldersgräns för deltagande i spel med de snabba spelformerna som visat sig vara mest riskabla?</textBlock>
  </contentBlock>
  <contentBlock page="0" id="i-7968a9d950244ec2">
    <textBlock id="i-2cc50073bb6a5d3b">Är regeringen beredd att lämna ett ekonomiskt stöd för den verksamhet som Riksförbundet</textBlock>
    <textBlock id="i-788aa245436aaab0">Spelberoende bedriver?</textBlock>
  </contentBlock>
  <contentBlock page="0" id="i-5d05d8d58cb27b67">
    <textBlock id="i-762856ebc69c0ec6">Är regeringen beredd att verka för ett ökat antal vårdplatser för spelberoende?</textBlock>
  </contentBlock>
  <contentBlock page="0" id="i-9c42ca22424aad22">
    <textBlock id="i-ef80bb78074a7861">1991/92:39 av Lahja Exner (s) till arbetsmarknadsministern om arbetslösheten bland kvinnor:</textBlock>
  </contentBlock>
  <contentBlock page="0" id="i-ad0c2dc3a971daec">
    <textBlock id="i-d9c47f8c0e51bf93">Jämfört med andra länder har vi i Sverige en mycket hög kvinnlig förvärvsfrekvens. Den viktigaste framtidsfrågan för oss svenska kvinnor handlar om vår rätt till ett eget avlönat arbete, vår rätt att genom vårt arbete bidra till den gemensamma välfärden.</textBlock>
  </contentBlock>
  <contentBlock page="0" id="i-faf4aef4c0f657a9">
    <textBlock id="i-43c228a0a4cb0985">Full sysselsättning -- arbetslinjen -- ger oss alla möjlighet till arbete i den omfattning vi själva önskar och behöver. Vi kvinnor vill också ha möjlighet att välja mellan många olika arbetsuppgifter, efter våra individuella behov och våra egna förutsättningar.</textBlock>
  </contentBlock>
  <contentBlock page="0" id="i-216f840a0c3d3f8d">
    <textBlock id="i-e565b8df883a1ec5">Situationen på den svenska arbetsmarknaden har på kort tid försämrats och många känner stor oro för sina möjligheter att försörja sig med eget arbete på en krympande arbetsmarknad i stark omvandling. Varslen ökar oroväckande och även den gemensamma sektorn som är kvinnornas största arbetsmarknad står inför nya hot när regeringen aviserar stora indragningar från den redan trånga kommunala ekonomin.</textBlock>
  </contentBlock>
  <contentBlock page="0" id="i-7f7c5da624b9f247">
    <textBlock id="i-b7874350c76b2d0f">Arbetslösheten har hittills slagit hårdare på den manliga delen av arbetsmarknaden. De av arbetslöshet drabbade kvinnorna har fått en viss del av de arbetsmarknadspolitiska åtgärderna när det gäller arbetsmarknadsutbildning, AMI och särskilda inskolningsplatser. Risken är dock uppenbar att detta inte är nog om kvinnorna skall ha chansen att stanna kvar på arbetsmarknaden.</textBlock>
  </contentBlock>
  <contentBlock page="0" id="i-9120f829181fd654">
    <textBlock id="i-385b016099f360ff">Eftersom kvinnorna arbetar på en begränsad del av arbetsmarknaden, har ofta färre år till sitt förfogande i arbetslivet och en stor grupp av oss har kort och föråldrad utbildning, vill jag ställa följande fråga till arbetsmarknadsministern:</textBlock>
  </contentBlock>
  <contentBlock page="0" id="i-c9c784d24278f849">
    <textBlock id="i-67a03c405e0bf16a">Vilka initiativ är arbetsmarknadsministern beredd att vidta för att snabbt och direkt bistå de arbetslösa kvinnorna?</textBlock>
  </contentBlock>
  <contentBlock page="0" id="i-235991e095e44b0e">
    <textBlock id="i-8dee123a098f903c">1991/92:40 av Berith Eriksson (v) till bostadsministern om Sveriges flyktingmottagande:</textBlock>
  </contentBlock>
  <contentBlock page="0" id="i-f80f21381bf5c001">
    <textBlock id="i-4681b4af94ad090e">Vänsterpartiet, folkpartiet och miljöpartiet riktade i flera viktiga avseenden en identisk eller likartad kritik mot den förra regeringens flyktingpolitik.</textBlock>
    <textBlock id="i-0983cdac9719f5b4">Det är angeläget att få besked om vilken politik den nya regeringen avser föra i frågor som har en väsentlig betydelse för rättssäkerhet och humanitet i vårt flyktingmottagande.</textBlock>
  </contentBlock>
  <contentBlock page="0" id="i-1dfbfc38c47a5a3a">
    <textBlock id="i-35ea6e1a57f5919d">Inom EG pågår ett arbete med harmonisering av flyktingpolitiken som framför allt handlar om hur antalet asylsökande kan reduceras, trots att en förstahandsfråga borde vara att diskutera en europeisk konvention till skydd för människor som flyr undan olika typer av våld: krig, inbördeskrig, väpnade oroligheter eller bristande förmåga hos ett lands regering att skydda det egna landets medborgare.</textBlock>
  </contentBlock>
  <contentBlock page="0" id="i-7ad6fa7ccc0794de">
    <textBlock id="i-d0053bb727641512">Den förra regeringen har använt viseringspolitiken som ett instrument för att hindra flyktingar att söka asyl i Sverige. Detta strider mot andan i</textBlock>
    <textBlock id="i-8f37f406a93ef0ca">Genèvekonventionen och har utgjort ett missbruk av viseringsinstrumentet. En person som har avsikten att söka asyl i Sverige kan nämligen inte få en visumansökan beviljad och hindras därför från att fly från sitt hemland.</textBlock>
  </contentBlock>
  <contentBlock page="0" id="i-d82a353cca02bf45">
    <textBlock id="i-fa07755268830fa4">Nära samband med missbruket av viseringsinstrumentet har de skärpta sanktioner mot transportföretag som tar med asylsökande till</textBlock>
    <textBlock id="i-25dfe9a952f0a55c">Sverige som infördes 1989. Det får den effekten att privata transportföretag tvingas sköta inresekontrollen till Sverige vid incheckningsdiskarna. Det är oacceptabelt att tvinga exempelvis flygbolag att på detta sätt fullgöra myndighetsfunktioner. Det är också ett ur rättssäkerhetssynpunkt grovt stötande arrangemang.</textBlock>
  </contentBlock>
  <contentBlock page="0" id="i-cab2c651e5ff3d5a">
    <textBlock id="i-04ce5e2c42757d49">Invandrarverket fick i samband med att den nya utlänningslagen antogs överta ansvaret för att förordna offentligt biträde för de asylsökande. Det har bl.a. från diskrimineringsombudsmannen och justitieombudsmannen framförts mycket allvarlig kritik mot invandrarverkets sätt att sköta dessa viktiga frågor. Diskrimineringsombudsmannen har föreslagit att rätten att förordna biträde i dessa ärenden återförs till rättshjälpsmyndigheten.</textBlock>
  </contentBlock>
  <contentBlock page="0" id="i-a9d46b9fe23f3f62">
    <textBlock id="i-147c34834be4017c">En reform som vore starkt ägnad att förbättra rättssäkerheten i beslutsfattandet vore att inrätta en advokatjour så att de asylsökande omedelbart kan få juridiskt biträde också när det är aktuellt med avvisningsbeslut med omedelbar verkställighet. Det finns sedan flera år ett förslag från advokatsamfundet hur detta skulle kunna organiseras, men den förra regeringen visade inte något nämnvärt intresse för frågan.</textBlock>
  </contentBlock>
  <contentBlock page="0" id="i-8ad7a71b10bacbef">
    <textBlock id="i-3f8a64ca7b2b9cb6">En annan mycket enkel men betydelsefull reform för att stärka rättssäkerheten vore att införa en regel om att alla asylförhör togs upp på band. Det skulle både för den asylsökande och för myndigheten vara av stort värde att ha en tillförlitlig dokumentation om vad som förekommit vid utredningsförhöret.</textBlock>
  </contentBlock>
  <contentBlock page="0" id="i-57caa7f73adf660f">
    <textBlock id="i-1742e6aeaf4f6d6e">Jag vill mot denna bakgrund ställa följande frågor:</textBlock>
  </contentBlock>
  <contentBlock page="0" id="i-783bbdb3f86dd212">
    <textBlock id="i-85d2bd47abb3953a">1.  Avser regeringen att i lämpliga fora ta initiativ till en i första hand europeisk konvention för att bereda skydd åt människor som flyr undan olika typer av våld?</textBlock>
  </contentBlock>
  <contentBlock page="0" id="i-0aae7950ee2ecb4d">
    <textBlock id="i-cc1dbc9a90098e3e">2.  Kommer regeringen att upphäva visumkravet för medborgare från flyktingproducerande länder där den förra regeringen införde visumkrav för att hindra asylsökande att ta sig till Sverige?</textBlock>
  </contentBlock>
  <contentBlock page="0" id="i-e32846868ea929c1">
    <textBlock id="i-e3e9841da880c9f5">3.  Kommer regeringen att föreslå upphävande av de skärpta sanktioner mot transportföretag som för in flyktingar till Sverige, vilka beslutades i samband med nya utlänningslagen?</textBlock>
  </contentBlock>
  <contentBlock page="0" id="i-13e671fd8375216e">
    <textBlock id="i-84307b56b684b8fd">4.  Kommer regeringen att föreslå att uppgiften att förordna offentligt biträde i asylärenden läggs på annan myndighet än invandrarverket?</textBlock>
  </contentBlock>
  <contentBlock page="0" id="i-9772fa095bf6ad11">
    <textBlock id="i-7710adcd3c2cd8fd">5.  Kommer regeringen att föreslå att det införs en advokatjour i asylärenden?</textBlock>
  </contentBlock>
  <contentBlock page="0" id="i-75bd5d93e2dae4d9">
    <textBlock id="i-d3cd777f9bf1a732">6.  Kommer regeringen att föreslå införande av regler om obligatorisk bandning av utredningsförhören i asylärenden?</textBlock>
  </contentBlock>
  <contentBlock page="0" id="i-8ee92662686ea1e0">
    <textBlock id="i-7bf5faee8f758470">5 § Anmälan om frågor</textBlock>
  </contentBlock>
  <contentBlock page="0" id="i-d50db1d5dc64faa7">
    <textBlock id="i-fd461f3e15c57914">Anmäldes att följande frågor framställts</textBlock>
  </contentBlock>
  <contentBlock page="0" id="i-5f8c187fbe61f4bc">
    <textBlock id="i-871f859ebd39446a">den 7 oktober</textBlock>
  </contentBlock>
  <contentBlock page="0" id="i-0d2c670641c913dd">
    <textBlock id="i-da812d05d16a2c34">1991/92:103 av Rune Backlund (c) till justitieministern om polisens asylutredningar:</textBlock>
  </contentBlock>
  <contentBlock page="0" id="i-8941801bef825c8c">
    <textBlock id="i-14dfd280de5b24e9">Under de senaste månaderna har väntetiderna hos polisen för asylutredning åter ökat och uppgår till mellan 8--10 veckor.</textBlock>
  </contentBlock>
  <contentBlock page="0" id="i-491db709d838c5fc">
    <textBlock id="i-4eda43c5272e870e">Jag vill därför fråga justitieministern:</textBlock>
  </contentBlock>
  <contentBlock page="0" id="i-223ff5a6a2050307">
    <textBlock id="i-449ffce99c5f714e">Vilka åtgärder avser statsrådet vidta för att minska väntetiderna i asylutredningarna hos polisen?</textBlock>
  </contentBlock>
  <contentBlock page="0" id="i-0e99b87ee453d7e5">
    <textBlock id="i-1980e0759981861c">1991/92:104 av Yngve Wernersson (s) till näringsministern om sysselsättningen i Västerås:</textBlock>
  </contentBlock>
  <contentBlock page="0" id="i-b86dedace223a16b">
    <textBlock id="i-6bfb9a8bdadd28d7">Koncernledningen i det finska företaget</textBlock>
    <textBlock id="i-0c6cb67d6d09139c">Outokumpu Copper ämnar genomföra stora neddragningar av företagets verksamhet i Västerås.</textBlock>
    <textBlock id="i-c8dcf3e0e08ab98e">Besluten innebär bl.a. att bredbandsvalsverket i</textBlock>
    <textBlock id="i-e917de3da232c28f">Västerås flyttas till Spanien och att tillverkningen av myntämnen och patronhylsor överförs från</textBlock>
    <textBlock id="i-a4f8641247e542f2">Västerås till Finland.</textBlock>
  </contentBlock>
  <contentBlock page="0" id="i-45ba875fc3f7cd50">
    <textBlock id="i-4105778cdf4a6166">En granskning av koncernledningens förslag till strategiska åtgärder har genomförts av löntagarkonsulter. Undersökningen påvisar stora brister i beslutsunderlaget.</textBlock>
  </contentBlock>
  <contentBlock page="0" id="i-eb9b7a564f31e797">
    <textBlock id="i-c73b4935bf8d96fb">Ämnar näringsministern vidtaga några åtgärder för att förhindra ett genomförande av dessa beslut och därigenom trygga sysselsättningen i Västerås?</textBlock>
  </contentBlock>
  <contentBlock page="0" id="i-63b3ea666e876a3c">
    <textBlock id="i-c85bc40877010b52">1991/92:105 av Åke Carnerö (kds) till statsrådet</textBlock>
    <textBlock id="i-4fb9cc2be0e91945">Beatrice Ask om demokratins värden i skolundervisningen:</textBlock>
  </contentBlock>
  <contentBlock page="0" id="i-c311f583b4c75e64">
    <textBlock id="i-c57aff01398f43b3">Många människor i vårt land är oroade över de rasistiska tendenser som nu visar sig i vår världsdel.</textBlock>
    <textBlock id="i-e3adcb11c660b26b">Ett demokratiskt land har ett stort ansvar att möta dessa åsikter med moteld.</textBlock>
  </contentBlock>
  <contentBlock page="0" id="i-e34a12551cb50801">
    <textBlock id="i-7d4d1c8805ca2776">I vårt land genomfördes ett skolval i anslutning till de allmänna valen.</textBlock>
  </contentBlock>
  <contentBlock page="0" id="i-935fa743b9f91cf9">
    <textBlock id="i-fd0c6bbf197ad821">Oroande härvidlag är den framgång som vissa extrema högerpartier erhållit. Skolan skall enligt läroplanen hävda vår demokratis väsentliga värden och klart ta avstånd från allt som strider mot dessa.</textBlock>
  </contentBlock>
  <contentBlock page="0" id="i-0e17af05746d9886">
    <textBlock id="i-f87e1e0fef8cee4a">Har regeringen och utbildningsdepartementet för avsikt att vidta några åtgärder med anledning av ovanstående?</textBlock>
  </contentBlock>
  <contentBlock page="0" id="i-8304d27819ca9732">
    <textBlock id="i-1cf3edf2020dfb40">1991/92:106 av Lennart Fridén (m) till finansministern om momsen och teatrarna:</textBlock>
  </contentBlock>
  <contentBlock page="0" id="i-b7ece64d8f5c3c3b">
    <textBlock id="i-fe30648a97417fa1">I samband med skattereformen 1990 beslutades att mervärdesskatt inte skulle tas ut på teater- och museibesök och andra ''kulturtjänster''. Tanken var god men effekten har i synnerhet för teatrarna blivit mycket negativ. Detta beror på att den verksamhet som inte är momsbelagd ej heller får dra av ingående moms. Resultatet har blivit att teatrarna fått en avsevärt försämrad ekonomi.</textBlock>
  </contentBlock>
  <contentBlock page="0" id="i-35016e02f4d115bd">
    <textBlock id="i-2763ee8c5ec0d95c">Det är nu ett år sedan man först från teaterhåll gjorde statsmakterna uppmärksamma på detta, men ännu kvarstår problemen eftersom inga motåtgärder vidtagits. Detta har bl.a. medfört att kommunala teatrar nu måste få extra anslag från sina huvudmän för att betala moms till staten.</textBlock>
  </contentBlock>
  <contentBlock page="0" id="i-35a630ff663d0b70">
    <textBlock id="i-6efef067a1cad812">Vad kommer att göras för att rätta till den uppkomna situationen för teatrarna, och när kommer det att ske?</textBlock>
  </contentBlock>
  <contentBlock page="0" id="i-c55b7f5edfe822c7">
    <textBlock id="i-f5cf1c58fab1bb7b">1991/92:107 av Roland Larsson (c) till socialministern om familjepolitiken:</textBlock>
  </contentBlock>
  <contentBlock page="0" id="i-51a41b063b771064">
    <textBlock id="i-5cf2a4644fbd8d28">I regeringsförklaringen utlovas en omläggning av familjepolitiken. Omläggningen skall ske i flera steg.</textBlock>
  </contentBlock>
  <contentBlock page="0" id="i-422b94a63a244d9a">
    <textBlock id="i-21ddae951e4bd8ea">I ett första och omedelbart steg sägs bl.a. att statsbidragsreglerna skall ändras så att bidrag även utgår för dagbarnvårdarnas egna barn.</textBlock>
  </contentBlock>
  <contentBlock page="0" id="i-85eee614a5db19dd">
    <textBlock id="i-bef7dbc3d5f399b7">I regeringens proposition 1991/92:65 framlägges inte något sådant förslag. Som skäl anges det nuvarande samhällsekonomiska läget.</textBlock>
  </contentBlock>
  <contentBlock page="0" id="i-c526322971def6e3">
    <textBlock id="i-f89d8c4ef96d3d72">När under mandatperioden kommer reformen att genomföras?</textBlock>
  </contentBlock>
  <contentBlock page="0" id="i-2d7030287b300e26">
    <textBlock id="i-61dc40957d1f9806">1991/92:108 av Marianne Jönsson (c) till utbildningsministern om handikappades möjligheter att genomföra högskoleprovet:</textBlock>
  </contentBlock>
  <contentBlock page="0" id="i-c5098360aa02a026">
    <textBlock id="i-614b62e78ea1bc29">Antalet personer som genomför högskoleprovet ökar kraftigt. Vid sidan av gymnasiebetyget är högskoleprovet för många människor det viktigaste urvalsinstrumentet till högre studier. Det är därför viktigt att tillgängligheten till dessa prov är lika för alla. I dag är det inte så. En särskild utsatt grupp är människor med handikapp. För många av dessa är det svårt, ibland helt omöjligt, att genomföra provet.</textBlock>
  </contentBlock>
  <contentBlock page="0" id="i-16702cc7a9981d5b">
    <textBlock id="i-3debb14e44179408">Med anledning av detta vill jag ställa följande fråga:</textBlock>
  </contentBlock>
  <contentBlock page="0" id="i-f830b9c567e20aa5">
    <textBlock id="i-84bbd9b5bac60282">Vilka initativ ämnar utbildningsministern vidta för att ge människor med handikapp fullgoda möjligheter att genomföra högskoleprovet?</textBlock>
  </contentBlock>
  <contentBlock page="0" id="i-ca88048f1102a725">
    <textBlock id="i-f67e1dbd0f56a9b1">1991/92:109 av Bengt Dalström (nyd) till statsrådet</textBlock>
    <textBlock id="i-20840c4b033f4cb9">Alf Svensson om distributionen av hjälpsändningar till Baltikum:</textBlock>
  </contentBlock>
  <contentBlock page="0" id="i-47b3d298d9a959b9">
    <textBlock id="i-2d03e8c0707c8982">Jag är väl medveten om att regeringen har etablerade kontakter och planeringsarbeten i gång som gäller länderna i Baltikum.</textBlock>
  </contentBlock>
  <contentBlock page="0" id="i-4ab4f76704ad5085">
    <textBlock id="i-786fe2cd5df2d90d">Ett av problemen är dock att stora hjälpsändningar av livsmedel och andra förnödenheter lagras i hamnarna. Detta är ett växande, akut problem eftersom det saknas tillräckliga transportresurser.</textBlock>
    <textBlock id="i-4e055522ee31f9eb">Vinterns nöd och elände kommer allt närmare. Här behövs snabb hjälp!</textBlock>
  </contentBlock>
  <contentBlock page="0" id="i-6dae6358687b788f">
    <textBlock id="i-02374bfae944eeb3">I Sverige finns överskott på exempelvis trailers och släpvagnar som relativt omgående skulle kunna göras disponibla. Företag i Sverige har etablerat kontakt med Transportministeriet i Lettland -- en representant besöker denna vecka Stockholm.</textBlock>
  </contentBlock>
  <contentBlock page="0" id="i-6cda8838db879da6">
    <textBlock id="i-edbacfd23f2b5001">Min fråga till statsrådet Alf Svensson är nu:</textBlock>
  </contentBlock>
  <contentBlock page="0" id="i-af246a76cb288f3c">
    <textBlock id="i-2ef614e6bd94f2f7">Kan regeringen omgående lösgöra biståndspengar för att hjälpa till med detta transportproblem?</textBlock>
  </contentBlock>
  <contentBlock page="0" id="i-b9073c2fdcc97e9d">
    <textBlock id="i-15cf7c1a4385c300">1991/92:110 av Kent Carlsson (s) till utrikesministern om den framtida vapenhandeln:</textBlock>
  </contentBlock>
  <contentBlock page="0" id="i-cac01f624414cbe7">
    <textBlock id="i-56298685a3251ce3">I ett tal inför FNs generalförsamling den 10 oktober</textBlock>
    <textBlock id="i-fb3ad6a91ce69397">1991 sa utrikesministern att hon hoppades att de kommande åren skulle ''kunna bli märkesår för ...</textBlock>
    <textBlock id="i-a7763c5eb8a8a8a1">begränsad handel med konventionella vapen''.</textBlock>
  </contentBlock>
  <contentBlock page="0" id="i-91e727dbbbc63675">
    <textBlock id="i-9c2466af0ffceab9">Mot bakgrund av detta vill jag fråga utrikesministern:</textBlock>
  </contentBlock>
  <contentBlock page="0" id="i-65563b523bfcda77">
    <textBlock id="i-0ce2b942caa0186c">Innebär denna deklaration inför FN någon förpliktelse för Sverige, som en av världens 10</textBlock>
    <textBlock id="i-3e53f62f12793299">största vapenexportörer, att förändra sin nuvarande vapenexportpolitik och ytterligare begränsa exporten av konventionella vapen från</textBlock>
    <textBlock id="i-b490351cf1e40cdb">Sverige?</textBlock>
  </contentBlock>
  <contentBlock page="0" id="i-ea7003999f93e349">
    <textBlock id="i-8bd954cefd0aa4e3">1991/92:111 av Thage G Peterson (s) till bostadsministern om presstödet:</textBlock>
  </contentBlock>
  <contentBlock page="0" id="i-87bc80ee5f97c0fd">
    <textBlock id="i-88cb80d537531625">Av en TT-intervju nyligen framgår att: ''Birgit</textBlock>
    <textBlock id="i-978b53781c5c07ce">Friggebo uttrycker sig bestämt, när det gäller presstödet -- det blir en sänkning i den budgetpropositionen, som regeringen lägger fram i januari.''</textBlock>
  </contentBlock>
  <contentBlock page="0" id="i-9ca9a043647bc9ae">
    <textBlock id="i-ff098c7cb14737f8">Jag vill fråga statsrådet Friggebo om hela regeringen delar denna hennes uppfattning.</textBlock>
  </contentBlock>
  <contentBlock page="0" id="i-1ddfa7a008e60820">
    <textBlock id="i-d8e178bc71e92304">1991/92:112 av Bengt Hurtig (v) till socialministern om telefonkostnaderna för pensionärer m.fl.</textBlock>
  </contentBlock>
  <contentBlock page="0" id="i-20197abe47af9e95">
    <textBlock id="i-dc578a87b3e23f83">Televerkets kraftiga höjningar av taxorna för privata samtal innebär problem för människor som har brist på alternativa kommunikationsmedel.</textBlock>
    <textBlock id="i-09ed5d848f8d9119">Detta gäller bl.a. vissa låginkomstpensionärer och handikappade. Telefonen är som kommunikationssmedel i dagens samhällsstruktur ytterst viktig för alla människor, men speciellt viktig för dessa grupper. Det är därför olyckligt att televerkets krav på ökad avkastning så hårt kommer att drabba dessa svaga grupper.</textBlock>
  </contentBlock>
  <contentBlock page="0" id="i-26bbef009b99bc9a">
    <textBlock id="i-25dc5a2b9d71c2b5">Jag vill därför fråga socialministern:</textBlock>
  </contentBlock>
  <contentBlock page="0" id="i-2fa5219b1d2e0d00">
    <textBlock id="i-1fb19ef530cbff2e">Avser regeringen att kompensera dessa grupper för sina relativt sett kraftigt ökade kostnader för sina sociala kontakter?</textBlock>
  </contentBlock>
  <contentBlock page="0" id="i-ffda109e636377ae">
    <textBlock id="i-abc93c3a0281a8ed">1991/92:113 av Bengt Hurtig (v) till utrikesministern om Iran och de mänskliga rättigheterna:</textBlock>
  </contentBlock>
  <contentBlock page="0" id="i-3dc7589db17f5839">
    <textBlock id="i-c558377eca5ed9fc">Enligt pressuppgifter har den iranska regeringen den 15 oktober officiellt begärt att länderna i</textBlock>
    <textBlock id="i-65f15be66f85fa3b">Europa skall stoppa aktiviteter från den iranska motståndsrörelsen Mojahedin på sina länders territorium.</textBlock>
  </contentBlock>
  <contentBlock page="0" id="i-f790102d7e1281db">
    <textBlock id="i-461b5b1dec18d809">Den iranska regeringen anser att regeringarna i</textBlock>
    <textBlock id="i-366ddc7519db02ba">Europa måste, i sitt eget intresse av ekonomiska förbindelser med Iran, ta Mojahedins aktiviteter under förnyat övervägande. Det är av största vikt att vårt land inte faller undan för påtryckningar av dessa slag utan öppet deklarerar att alla individer i vårt land -- även invandrare och flyktingar från</textBlock>
    <textBlock id="i-939ef37c9048cb3b">Iran -- som följer svensk lagstiftning i politiska aktiviteter åtnjuter fulla demokratiska fri- och rättigheter. Kränkningarna av de mänskliga rättigheterna i Iran är väl dokumenterade. Under senare tid har dess kränkningar snarast förvärrats.</textBlock>
  </contentBlock>
  <contentBlock page="0" id="i-bec97ca0fc67f88e">
    <textBlock id="i-dcefba9b3244a34a">Jag vill därför fråga utrikesministern:</textBlock>
  </contentBlock>
  <contentBlock page="0" id="i-3dfae54e697b23c3">
    <textBlock id="i-272606733390c214">Avser regeringen att i FN-sammanhang agera i fråga om de mänskliga rättigheterna i Iran?</textBlock>
  </contentBlock>
  <contentBlock page="0" id="i-81ea37037a2ec295">
    <textBlock id="i-4878a9e3e3eb8632">1991/92:114 av Johan Lönnroth (v) till miljöministern om den kommunala miljö- och konsumentupplysningen:</textBlock>
  </contentBlock>
  <contentBlock page="0" id="i-c5efa02d0546f626">
    <textBlock id="i-27be794d9997a4bc">Riksdagen anser att det inte finns några hinder för den lokala konsumentverksamheten att uttryckligen avråda konsumenten från att välja en viss produkt. (1990/91:LU37)</textBlock>
  </contentBlock>
  <contentBlock page="0" id="i-a04c17d0f5881fb5">
    <textBlock id="i-dd8e52432c2fdf1e">I ett beslut från den 25 oktober har JO med stöd av argument (citat) ''vid sidan av det formellt juridiska betraktelsesättet'' uttalat kritik mot den av</textBlock>
    <textBlock id="i-24cea17a5d6a2c15">Göteborgs kommun utgivna ''Miljökatalogen''. JO</textBlock>
    <textBlock id="i-046e18a6db512390">säger bl.a. att katalogen skulle ''gynna vissa näringsidkare'' i och med att man rekommenderat vissa produkter/märken. Detta beslut har skapat en osäkerhet i flera kommuner om man vågar gå vidare med sin viktiga miljö- och konsumentupplysning.</textBlock>
  </contentBlock>
  <contentBlock page="0" id="i-d7fb8afd306c3127">
    <textBlock id="i-8d6dc4c027d01956">Miljöministern har att döma av tidningsuppgifter hävdat kommunernas rätt att rekommendera miljövänliga produkter.</textBlock>
  </contentBlock>
  <contentBlock page="0" id="i-cf5d620f8b3521de">
    <textBlock id="i-bf234975a737d6d2">Mot denna bakgrund vill jag fråga Olof Johansson:</textBlock>
  </contentBlock>
  <contentBlock page="0" id="i-55e66761890c9d5a">
    <textBlock id="i-1dd11ed5213faa99">Vad avser miljöministern att göra mer konkret för att ge kommunerna råg i ryggen när det gäller deras fortsatta information om miljövänliga och miljöfarliga produkter?</textBlock>
  </contentBlock>
  <contentBlock page="0" id="i-51c467ec10f1e18f">
    <textBlock id="i-79e8fc03d0c02302">den 8 november</textBlock>
  </contentBlock>
  <contentBlock page="0" id="i-ec5996f3769bec5b">
    <textBlock id="i-e7e40e36f917083c">1991/92:115 av Sten Söderberg (nyd) till bostadsministern om fördelningen av flyktingärenden mellan rättshjälpsbiträden:</textBlock>
  </contentBlock>
  <contentBlock page="0" id="i-a6a6f3080a9a9708">
    <textBlock id="i-3a81197dda109166">8 november 1991 uppgavs i riksradions EKO</textBlock>
    <textBlock id="i-a70daee9510b2dce">sändning att advokaten Hans Bredberg under året handlagt 400 flyktingärenden rörande ryska medborgare.</textBlock>
  </contentBlock>
  <contentBlock page="0" id="i-fe2bf281da68d946">
    <textBlock id="i-4dd8de7ee4a58e96">Det synes vara en vanlig situation att ett fåtal advokater erhåller större delen av alla flyktingärenden. Detta främjar orätt och missgynnar andra seriösa advokater. Det torde också vara till men för rättssäkerheten för den enskilde. 400 ärenden ger ca 2 milj.kr. i intäkt räknat efter en låg taxa per ärende.</textBlock>
  </contentBlock>
  <contentBlock page="0" id="i-264dd8ce6b35bd8d">
    <textBlock id="i-f6e785bd086a0bed">Advokater nära flyktinganläggningar, såsom</textBlock>
    <textBlock id="i-87b7b3afe43d5b11">Märsta, Upplands Väsby, Sollentuna och</textBlock>
    <textBlock id="i-4950560584fed620">Jakobsberg synes vara missgynnade när advokater från andra orter skall utföra uppdrag på t.ex.</textBlock>
    <textBlock id="i-12def0957c277964">Carlslundsförläggningen i Upplands Väsby.</textBlock>
  </contentBlock>
  <contentBlock page="0" id="i-82149957f09184f9">
    <textBlock id="i-736c7c96505e3de2">Normalt borde det vara advokatsamfundets sak att driva denna rättssäkerhetsfråga. Min fråga är:</textBlock>
  </contentBlock>
  <contentBlock page="0" id="i-aeb106b786813f72">
    <textBlock id="i-6b0ae65f18f17d45">Kommer invandrarministern att verka för större rättssäkerhet och rättvisa i denna sak?</textBlock>
  </contentBlock>
  <contentBlock page="0" id="i-7abf82cc99bc9c87">
    <textBlock id="i-76e0b2a198543993">1991/92:116 av Sten Söderberg (nyd) till arbetsmarknadsministern om renovering av VA-</textBlock>
    <textBlock id="i-387bfed7b1ebdb77">nätet för att främja sysselsättningen:</textBlock>
  </contentBlock>
  <contentBlock page="0" id="i-4b50a8a63d1e4995">
    <textBlock id="i-29d37dcde8f753b1">Det läcker alldeles otroligt i det svenska VA-nätet.</textBlock>
    <textBlock id="i-9a82226ff88b6e16">Uppskattningsvis försvinner hundratals miljoner kubikmeter dricksvatten utan att nå konsumenterna. Enbart i Stockholm rinner 35</textBlock>
    <textBlock id="i-7f1e0fe9311f777a">miljoner kubikmeter per år ut i marken och huvudstaden bokstavligt talat flyter. Många är överens om att vårt vatten- och avloppsnät i Sverige omgående är i starkt behov av renoveringar.</textBlock>
    <textBlock id="i-4e789cd45b7d1aa0">Kommunerna har av olika anledningar under årtionden endast gått in och löst akuta problem utan att ha ett genomtänkt långsiktigt renoveringsprogram. I orostider, som dessa, med stigande arbetslöshet skulle en satsning på stora renoveringsprojekt i Sverige av VA-nätet medföra mycket stora effekter ur sysselsättningssynpunkt.</textBlock>
  </contentBlock>
  <contentBlock page="0" id="i-6298ed741c6c809e">
    <textBlock id="i-5f843d258510aae0">Min fråga till statsrådet är med hänvisning till ovanstående följande:</textBlock>
  </contentBlock>
  <contentBlock page="0" id="i-1669d8043ce640d0">
    <textBlock id="i-893836eeb151d7b7">Är statsrådet beredd att omgående medverka till att det fördelas statliga medel till sysselsättningsbefrämjande åtgärder för renoveringar i stor skala av det svenska VA-nätet?</textBlock>
  </contentBlock>
  <contentBlock page="0" id="i-574ef534486fb4c1">
    <textBlock id="i-f7178cebfb15ec06">1991/92:117 av Sten Söderberg (nyd) till justitieministern om den enskildes rättssäkerhet:</textBlock>
  </contentBlock>
  <contentBlock page="0" id="i-feeb408e3f0f3e4c">
    <textBlock id="i-57d3baaa1e5355e6">Advokaten Lars G Mattsson har på</textBlock>
    <textBlock id="i-64679961913b4766">Brännpunktsidan i Svenska Dagbladet den 22</textBlock>
    <textBlock id="i-a5a01cde71f046e9">oktober 1991 tagit upp frågan om besparingar i förundersökning i brottmål. Föreslagna åtgärder såsom de är utformade enligt direktiven för den s.k.</textBlock>
    <textBlock id="i-56e647ceec52885a">åklagarutredningen medför enligt artikeln risk för att vi i stället för en besparing får ökade kostnader till följd av att åtgärderna medför avsevärd risk för att åtal väcks i onödan. Därtill kommer ett avsevärt lidande för den enskilde. Med hänsyn härtill och till vad som i övrigt framgår av bifogade artikel vill jag fråga justitieministern följande.</textBlock>
  </contentBlock>
  <contentBlock page="0" id="i-24dcb7253b8a3f6d">
    <textBlock id="i-32a3d61735d6ec82">Vilka åtgärder avser regeringen att vidta för att tillförsäkra den enskilde rättssäkerhet och för att bespara den enskilde onödigt lidande?</textBlock>
  </contentBlock>
  <contentBlock page="0" id="i-ad452cae2bd04417">
    <textBlock id="i-e01da1d7b480bb28">1991/92:118 av Tage Påhlsson (c) till näringsministern om turismen:</textBlock>
  </contentBlock>
  <contentBlock page="0" id="i-0930163f0b45381b">
    <textBlock id="i-e93ca8a3f84312b1">Enligt regeringspropositionen om den ekonomiska politikens inriktning skall statens engagemang i</textBlock>
    <textBlock id="i-6d8baec8f7b56e81">Sveriges Turistråd avvecklas budgetåret 1992/93. I</textBlock>
    <textBlock id="i-1f590d111a348ca1">bl.a. massmedia har detta tolkats som att regeringen vill lägga ned turistrådet.</textBlock>
  </contentBlock>
  <contentBlock page="0" id="i-0862b34ed771c68d">
    <textBlock id="i-e530530b40574341">Turismen eller, som det ofta kallas --</textBlock>
    <textBlock id="i-6db2e4a32a9cf32f">besöksnäringen -- är en av världens största näringsgrenar. Detta har man i de allra flesta länder tagit fasta på, vilket resulterat i statliga engagemang. I Sverige tycks vi vara på väg att göra tvärtom.</textBlock>
  </contentBlock>
  <contentBlock page="0" id="i-1c136ca35f8ab7bb">
    <textBlock id="i-1c239e693353ec57">En viktig förutsättning för att besöksnäringen i vårt land skall kunna samordna sina resurser är ett centralt organ med uppgift att marknadsföra</textBlock>
    <textBlock id="i-5252189f575c9401">Sverige och koordinera insatserna från de olika landsdelarna. Här har turistrådet sin uppgift.</textBlock>
  </contentBlock>
  <contentBlock page="0" id="i-9d90cb7629449b5c">
    <textBlock id="i-030d3943a4018ef7">Då turistnäringen är intressant som näringsgren i hela landet -- inte minst i våra glesbygder -- bör det ligga i samhällets intresse att skapa bästa möjliga förutsättningar för dess utveckling. Den aviserade momssänkningen är en insats i rätt riktning, medan avvecklingen av stödet till turistrådet går stick i stäv. Min fråga till näringsministern är därför:</textBlock>
  </contentBlock>
  <contentBlock page="0" id="i-93a15fe83b79bc60">
    <textBlock id="i-01fd890ea806ed3e">På vilket sätt har näringsministern för avsikt att stödja svensk turistnäring efter nästa budgetårs utgång?</textBlock>
  </contentBlock>
  <contentBlock page="0" id="i-9ec0f0092263e909">
    <textBlock id="i-148e516ade7ccfd1">1991/92:119 av Sigge Godin (fp) till näringsministern om turismen och regionalpolitiken:</textBlock>
  </contentBlock>
  <contentBlock page="0" id="i-66c84479e30e2e92">
    <textBlock id="i-d7eb8d26be077384">Basnäringarna i Sverige sviktar. En näring som har framtiden för sig, globalt sett, är turistnäringen.</textBlock>
    <textBlock id="i-abfccd7f8f74d614">Turismen har stor betydelse för många regioner i</textBlock>
    <textBlock id="i-e98437bef762273e">Sverige och för vissa orter handlar det om överlevnaden.</textBlock>
  </contentBlock>
  <contentBlock page="0" id="i-4371ef3043656ac9">
    <textBlock id="i-5797288e5a3b0926">200 000 människor är hel- eller deltidsarbetande med turism. Drygt 21 000 företag är direkt kopplade till denna näring, därtill är många fler sektorer indirekt beroende.</textBlock>
  </contentBlock>
  <contentBlock page="0" id="i-dc017448195033e5">
    <textBlock id="i-94dde0dbf477ee24">Regeringen diskuterar nu nedläggning av Sveriges</textBlock>
    <textBlock id="i-3003b39bf0f1d73f">Turistråd liksom vissa turistorgan på länsnivå.</textBlock>
  </contentBlock>
  <contentBlock page="0" id="i-ce6df1e0cbcc8b70">
    <textBlock id="i-d2372d90931fbe88">Jag vill då fråga statsrådet vilka åtgärder som regeringen tänker vidta så att turismens betydelse för regionalpolitiken och arbetskraften inte ytterligare undergrävs.</textBlock>
  </contentBlock>
  <contentBlock page="0" id="i-bb096b488a8a89ea">
    <textBlock id="i-d99a9977ffb57d97">1991/92:120 av Ulf Lönnqvist (s) till näringsministern om bostadsproduktionen:</textBlock>
  </contentBlock>
  <contentBlock page="0" id="i-85d7da78f10a36c7">
    <textBlock id="i-6040c6bbcb76bc12">Regeringen har de senaste dagarna lagt fram en rad förslag som fördyrar boendet.</textBlock>
  </contentBlock>
  <contentBlock page="0" id="i-9ec7106913c8f76b">
    <textBlock id="i-54625db847ec2a7e">Med anledning av ovanstående vill jag fråga näringsministern följande:</textBlock>
  </contentBlock>
  <contentBlock page="0" id="i-d9ac03724e6f62e4">
    <textBlock id="i-49cb908758e8430c">Hur avser regeringen att upprätthålla den bostadsproduktion om ca 40 000 nyproducerade lägenheter per år som behövs för att undvika bostadsbrist?</textBlock>
  </contentBlock>
  <contentBlock page="0" id="i-95e8bd7ccd368743">
    <textBlock id="i-b75a07814a3f5df9">1991/92:121 av Ingela Mårtensson (fp) till utbildningsministern om den kontinuerliga utbildningen i högskolan:</textBlock>
  </contentBlock>
  <contentBlock page="0" id="i-a6ab025dfb528791">
    <textBlock id="i-23415a30216b3927">I september 1990 beslöt regeringen på förslag av dåvarande statsrådet Göransson att tillkalla en särskild utredare med uppdrag att se över den konstnärliga utbildningen i högskolan.</textBlock>
  </contentBlock>
  <contentBlock page="0" id="i-dbf4457e7e0ae2f7">
    <textBlock id="i-87034d6e06d9bf13">Mot denna bakgrund skulle jag vilja ställa följande fråga till utbildningsministern:</textBlock>
  </contentBlock>
  <contentBlock page="0" id="i-3c2c2e35c47e5069">
    <textBlock id="i-f1917ea213480df9">Avser utbildningsministern att förändra direktiven eller förutsättningarna i övrigt vad gäller översynen av den konstnärliga utbildningen i högskolan?</textBlock>
  </contentBlock>
  <contentBlock page="0" id="i-3ec071ada61010c6">
    <textBlock id="i-2bd883126e8d36a1">1991/92:122 av Anita Gradin (s) till näringsministern om åtgärder för att hindra ett byggstopp:</textBlock>
  </contentBlock>
  <contentBlock page="0" id="i-2ea012ca410f41d2">
    <textBlock id="i-a16b24c8f56dac99">Regeringen har beslutat om en rad åtgärder som drabbar bostadsbyggandet, däribland ändringar i bostadsfinansieringen och nedskärning av investeringsbidraget samt ändring i avdragsrätten.</textBlock>
    <textBlock id="i-ff0014cf1e3eb79c">Detta innebär ett direkt byggstopp för många bostadsprojekt. Som en följd härav drabbar detta även byggmaterialindustrin. Inom byggmaterialindustrin finns som underleverantörer många småföretag.</textBlock>
  </contentBlock>
  <contentBlock page="0" id="i-6bd363252671a2f9">
    <textBlock id="i-02861fd575edf3e2">Vilka åtgärder tänker näringsministern vidta för att förhindra ett byggstopp som slår ut stora delar av byggmaterialindustrin?</textBlock>
  </contentBlock>
  <contentBlock page="0" id="i-40be5dbb65dc1e1f">
    <textBlock id="i-839f7636e227af3c">6 § Kammaren åtskildes kl. 13.01.</textBlock>
  </contentBlock>
  <contentBlock page="0" id="i-61397e5ac8d987ed">
    <textBlock id="i-4dfed3b139b6386a">Förhandlingarna leddes av talmannen.</textBlock>
  </contentBlock>
</protocol>
