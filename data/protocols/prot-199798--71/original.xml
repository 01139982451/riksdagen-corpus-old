<protocol id="prot-199798--71">
  <contentBlock page="0" id="i-df55725c619c4d12">
    <textBlock id="i-41a85a7abb2818d1">Det justerade protokollet beräknas utkomma om 3 veckor</textBlock>
  </contentBlock>
  <contentBlock page="0" id="i-967f9d19bd1ab7aa">
    <textBlock id="i-f453959915dc4bd9"/>
    <textBlock id="i-a4b701458f7ed85f">---------------------------------------------------------------------</textBlock>
  </contentBlock>
  <contentBlock page="0" id="i-74c1f43ba16f5c58">
    <textBlock id="i-edf537278e661b35">1 §  Meddelande om fördröjda svar på interpellationer</textBlock>
  </contentBlock>
  <contentBlock page="0" id="i-6c3b29acdcf39739">
    <textBlock id="i-ae0e3c41b828d6c4">Till riksdagen hade inkommit följande skrivlese:</textBlock>
  </contentBlock>
  <contentBlock page="0" id="i-6259698bdbe5d6d8">
    <textBlock id="i-d2b65f0f027ce66f">Interpellation 1997/98:169</textBlock>
  </contentBlock>
  <contentBlock page="0" id="i-17e3b115f7512f18">
    <textBlock id="i-2c00b74693b0d5b1">Till riksdagen</textBlock>
    <textBlock id="i-ba02ba8642f45c34">Interpellation 1997/98:169 av Rigmor Ahlstedt (c)</textBlock>
    <textBlock id="i-fe8ddd124917af3d">om dödsstraff.</textBlock>
    <textBlock id="i-d53ae16d8d314bfa">Interpellationen kommer att besvaras tisdagen den</textBlock>
    <textBlock id="i-9b25b66ed13511dd">10 mars 1998.</textBlock>
    <textBlock id="i-6adda12a477f2199">Skälet till dröjsmålet är utrikes resor och arbetsanhopning.</textBlock>
    <textBlock id="i-47f86877885d2633">Stockholm den 18 februari 1998</textBlock>
    <textBlock id="i-641f9db0df5b364a">Lena Hjelm-Wallén</textBlock>
  </contentBlock>
  <contentBlock page="0" id="i-ccbe9cee9939f27f">
    <textBlock id="i-0a88b7d535b78041">2 §  Svar på interpellation 1997/98:144 om</textBlock>
    <textBlock id="i-f518145ff444147f">MAI-avtalet</textBlock>
  </contentBlock>
  <contentBlock page="0" id="i-448b79a6ccb42445">
    <textBlock id="i-547767925361fe25">Anf.  1  Statsrådet LEIF PAGROTSKY (s):</textBlock>
    <textBlock id="i-7eddddc697c1ff3d">Herr talman! Hanna Zetterberg har frågat mig vad regeringen avser göra för att dels utvärdera MAI, eller</textBlock>
    <textBlock id="i-425b5dfe2b1fa082">Multilateral Agreement on Investment, som det egentligen heter, innan det undertecknas av Sveriges regering, dels undvika konflikter mellan undertecknande av MAI och ett konkret solidariskt samarbete med utvecklingsländer.</textBlock>
    <textBlock id="i-b4d101c74e5c8b56">Utländska direktinvesteringar och internationell handel främjar ekonomisk tillväxt, arbetstillfällen och högre levnadsstandard. Den välfärdsökning vi sett i stora delar av världen de senaste 15 åren har lyft hundratals miljoner människor ur fattigdom. Den gemensamma nämnaren bakom de framsteg som gjorts är insikten att en internationell arbetsfördelning med åtföljande handel är bra för varje enskilt land vare sig det handlar om industriländer eller utvecklingsländer. För ett litet, öppet frihandelsland som</textBlock>
    <textBlock id="i-08f344e98360fa72">Sverige är detta kanske tydligare än för många andra länder.</textBlock>
    <textBlock id="i-d7c498a8c57fa113">Under de senaste årtiondena har flödet av utländska direktinvesteringar i världen ökat kraftigt. Detta är en följd av den ökande handeln. Därmed ökar behovet av internationellt överenskomna regler för sådana investeringar. Företagen behöver en försäkran mot godtycke i värdländernas politik. Ett land som Sverige behöver garantier för att andra länder inte lockar till sig investeringar med ojusta medel. Alla tjänar på att det finns regler som gör att investeringar förläggs dit där de utnyttjas mest effektivt, inte där det för tillfället erbjuds särskilda stimulanser.</textBlock>
    <textBlock id="i-6f2ab816810d64c2">Det svenska stödet för MAI och vårt aktiva deltagande i förhandlingarna inom OECD är i linje med det traditionella svenska engagemanget för en fri och öppen världshandel baserad på gemensamma regler.</textBlock>
    <textBlock id="i-9f43e16bb8fdca0e">Från svensk synpunkt vore det idealiskt om ett enhetligt, globalt regelverk för investeringar kunde förhandlas fram inom Världshandelsorganisationen,</textBlock>
    <textBlock id="i-44b9a3206142cfb7">WTO. Jag hoppas att MAI kommer att tjäna som inspiration och utgångspunkt för sådana förhandlingar.</textBlock>
    <textBlock id="i-e73bc7ed49ba6999">Utländska direktinvesteringar till utvecklingsländer har ökat kraftigt under senare år och kan spela en viktigt roll för att få till stånd en socialt och ekologiskt hållbar utveckling. Sverige arbetar för stabila spelregler som positivt påverkar flödet av internationella investeringar till utvecklingsländerna. Sådana investeringar, tillsammans med bättre möjligheter att få sälja på marknaderna i de utvecklade länderna i</textBlock>
    <textBlock id="i-18ddf636317b8f3f">Europa och Amerika, är nyckelfaktorer för att utvecklingsländerna skall få fart på sin välståndsutveckling.</textBlock>
    <textBlock id="i-b3b3b62827328b25">Det svenska utvecklingssamarbetet syftar till att stärka dels länders förutsättningar att locka till sig långsiktigt kapital, dels regeringars möjlighet att föra en stabil och utvecklingsbefrämjande politik. I förhandlingarna verkar Sverige för att särskild hänsyn skall kunna tas till individuella utvecklingsländers problem om och när dessa länder önskar bli medlemmar av MAI.</textBlock>
    <textBlock id="i-9bf754245fd206c4">Som Hanna Zetterberg påpekar är en av huvudprinciperna i MAI att utländska investerare inte skall behandlas sämre än landets egna. Men lika viktigt är givetvis att de inte heller behandlas bättre. Sverige har varit mycket tydligt på denna punkt. Målet är att i största möjliga utsträckning begränsa utrymmet för all slags diskriminering - både positiv och negativ.</textBlock>
    <textBlock id="i-20cb52e187b19b97">Från svensk sida förespråkar vi en bindande artikel som skall förbjuda positiv diskriminering på miljö- och arbetsrättsområdet. Miljöaspekterna på MAI</textBlock>
    <textBlock id="i-247ffcd38cd586d7">har kommit att uppmärksammas under senare tid. Det har från många håll uttryckts oro för att MAI riskerar att inskränka medlemsländernas möjligheter att tilllämpa vissa miljöregler. Sverige arbetar för klara skrivningar i avtalet så att statens normala regleringsmöjligheter på t.ex. miljöområdet inte ifrågasätts.</textBlock>
    <textBlock id="i-9e6bdf45eb2ebced">I detta sammanhang bör man komma ihåg att effektiva regler på miljöområdet är viktiga för att handeln och investeringarna verkligen skall leda till ökad välfärd.</textBlock>
    <textBlock id="i-04c4a013017ec04a">Innan en trovärdig utvärdering av MAI kan göras måste förhandlingarna avslutas. Vi vet inte hur avtalet slutligen kommer att se ut. Självfallet försöker Regeringskansliet fortlöpande bedöma konsekvenserna av de förslag som förs fram i förhandlingarna, utifrån bl.a. miljö- och utvecklingsaspekter. Detta arbete sker i kontakt med statliga verk och företrädare för folkrörelser, näringsliv, universitet och olika organisationer.</textBlock>
    <textBlock id="i-5f75db24cefeb58b">En utvärdering av MAI skall ske innan avtalet överlämnas till riksdagen och göras av någon som är fristående från Regeringskansliet.</textBlock>
  </contentBlock>
  <contentBlock page="0" id="i-6f493a1a14595f4d">
    <textBlock id="i-7820d789a606c9f7">Anf.  2  HANNA ZETTERBERG (v):</textBlock>
    <textBlock id="i-0ad39e0cf72a5df3">Herr talman! Jag tackar handelsministern för svaret. Till en början kan det vara bra att påpeka att detta är ett väldigt stort avtal, och att vi ingalunda kommer att slutföra debatten i dag.</textBlock>
    <textBlock id="i-130cb01c2b46f13f">Jag har valt att ta upp några frågor i min interpellation, och jag kommer att ta upp några frågor i mitt svar till handelsministern på hans svar till mig.</textBlock>
    <textBlock id="i-17c64a735cad333a">Handelsministern svarar mig att utländska direktinvesteringar och internationell handel främjar ekonomisk tillväxt, arbetstillfällen och högre levnadsstandard. Jag vill faktiskt ifrågasätta det påståendet. En utveckling av en rättvis fördelning, och därmed ökad levnadsstandard för flertalet kommer inte automatiskt. Vad jag förstår har vi i dag fler fattiga och svältande människor på vår jord än för 15 år sedan om man ser till antalet personer och inte räknar i procentsatser.</textBlock>
    <textBlock id="i-3489e78ea02b17db">Jag vet att det är en omöjlighet att skapa en rättvis fördelning utan möjligheter att genom politiska beslut påverka handel och ekonomi. Som jag har förstått det begränsas denna möjlighet kraftigt vid ett undertecknande av MAI-avtalet. Som avtalet ser ut i dag ger det ökade rättigheter åt företagen, men diskuterar inga skyldigheter.</textBlock>
    <textBlock id="i-17c77f1c57179ce8">Jag skall ta några exempel. Reglerna om expropriation och skadestånd ger rätt till varje utländskt företag eller utländsk investerare att motsätta sig regeringsbeslut gällande skatter, miljö, arbetsrätt och konsumentskydd såsom potentiella hot mot deras vinster. Företag ges en möjlighet att stämma stater för deras agerande, men det finns ingen möjlighet för stater att överklaga eller i sin tur stämma företagen.</textBlock>
    <textBlock id="i-549df7b43ec544cd">Anledningen till det är naturligtvis ganska enkel, eftersom MAI reglerar staternas agerande och inte företagens. Därmed utesluts staternas möjlighet att stämma företag.</textBlock>
    <textBlock id="i-206b2e9ab41614e6">Övriga problem med MAI-avtalet kan vara t.ex.</textBlock>
    <textBlock id="i-61ca6fa020ca0fc5">att det skapar ett regelsystem för internationella investeringar som skyddar investerarna, och inte de internationella principer som t.ex. antagits av FN. Så sent som den 18 februari, dvs. för två dagar sedan, erkändes under förhandlingarna i Paris att detta är ett dilemma. Men man har fortfarande inte löst problemet med hur förhållandet mellan MAI-avtalet och internationella avtal skall se ut. Exempel på detta är det framförhandlade resultatet från Kyoto eller konventionen om biologisk mångfald. Förslag om regler för att förhindra länder att sänka sina miljökrav för att attrahera investerare röstades tydligen ned under förhandlingarna för två dagar sedan.</textBlock>
    <textBlock id="i-bd6de3a966e844d4">MAI-avtalet innebär också att alla områden omfattas om man inte anmäler reservation. Jag kan förstå att handelsministern i dag inte kan redogöra exakt för</textBlock>
    <textBlock id="i-7e0206c25bcc5226">Sveriges reservationer, eftersom avtalet inte är färdigförhandlat. Trots det är det anmärkningsvärt att Sverige inte i dagens läge förvarnat om fler än ett tiotal reservationer, vad jag har förstått. Sverige har t.ex.</textBlock>
    <textBlock id="i-b1c4b0130c9539a1">inte som Finland begärt undantag för kärnkraften, inte som Frankrike för radio eller medier, inte som Tyskland för järnvägsverksamhet osv.</textBlock>
    <textBlock id="i-7792a28c55b7d979">Har man inte fått undantag från början blir det naturligtvis svårare att vid ett senare tillfälle få dessa undantag, speciellt med tanke på att när avtalet godkänns får man inte ansöka om utträde under fem år.</textBlock>
    <textBlock id="i-ac478d62a1081f70">Därefter är uppsägningstiden 15 år!</textBlock>
    <textBlock id="i-c3356ce90d390922">Vilka konsekvenser detta kan få för Sverige eller andra länder kan vi i dag inte överblicka, bl.a. eftersom inga konsekvensanalyser har gjorts. Det gläder mig att handelsministern ändå nämner detta i sitt anförande.</textBlock>
    <textBlock id="i-3a0e0984a703f1ea">Handelsministern talar om att MAI är viktigt för att skapa gemensamma regler för handeln. Det ligger i linje med det traditionella svenska engagemanget för en fri och öppen världshandel baserad på gemensamma regler. Men jag undrar om handelsministern inte glömmer bort att de olika aktörerna på den här marknaden inte på något sätt är likvärdiga. Svaret på min interpellation känns faktiskt stundom litet för naivt för att komma från den svenska handelsministern.</textBlock>
  </contentBlock>
  <contentBlock page="0" id="i-a6ffbce5869df745">
    <textBlock id="i-ece184534c5fdbe3">Anf.  3  LENA KLEVENÅS (s):</textBlock>
    <textBlock id="i-db51b15dfcb21a5e">Herr talman! Jag tackar statsrådet för svaret och</textBlock>
    <textBlock id="i-8247c9df6cd677bd">Hanna Zetterberg för interpellationen som ger också mig möjligheter att vara med i den här viktiga debatten. Jag såg svaret först för 15 minuter sedan, så jag kan inte hålla ett lika välförberett anförande. Men jag vill ändå delta i debatten.</textBlock>
    <textBlock id="i-a56f0e1576483f74">Min utgångspunkt är att klyftorna ökar på jorden och att det finns över en miljard människor som lever på mindre än en dollar om dagen. Om man ser på den delen av mänskligheten är det här avtalet någonting som oroar mig mycket.</textBlock>
    <textBlock id="i-1f3a506bd324ffe7">Handelsministern skriver i sitt svar att handel är bra för varje enskilt land. Jag påstår att det är en sanning med modifikation. Länder som har en dåligt utvecklad industri och en dåligt utvecklad handel, dvs. många utvecklingsländer, skulle behöva skydd för att kunna bli jämbördiga parter och kunna hävda sig på världsmarknaden. Att de östasiatiska länderna kom i gång berodde ju inte på att de öppnade sig totalt från början när de var helt oskyddade.</textBlock>
    <textBlock id="i-5f1cff056a742342">Handelsministern säger också i sitt svar att man i största möjliga utsträckning skall begränsa utrymmet för all slags diskriminering, både positiv och negativ.</textBlock>
    <textBlock id="i-0a8711180ebc89d7">Då vill påminna om att när ojämlika parter tävlar och konkurrerar förlorar ju alltid den svagaste. T.o.m. i sporten golf får man handikapp. Något liknande bör ju finnas på världsmarknaden för de länder som är i underläge och där en majoritet av dessa människor bor.</textBlock>
    <textBlock id="i-6292f69507140eca">Jag vill också erinra om att de människor som tjänar så litet som en dollar om dagen inte kan efterfråga någonting och inte har någon större glädje av den här handeln. De blir ofta utsatta för exploatering och extra förtryck.</textBlock>
    <textBlock id="i-50ff08b21dabcaea">Jag tycker också att det känns väldigt olustigt att det återigen är en grupp rika länder, nu är det OECD, som kommer överens om regler som sätter normerna.</textBlock>
    <textBlock id="i-961acb90a7d52cb0">Dessa normer kommer sedan att spridas över världen.</textBlock>
    <textBlock id="i-4ae1d3be8cb22dcb">Det är alltså rika länder som sätter normerna och bestämmer. Pengar är fortfarande makt. Om och när u-länderna vill bli medlemmar skall man kanske ta särskild hänsyn till dem, men för mänsklighetens och världens framtid skulle man nog behöva ta hänsyn till dem redan när man förhandlar. Jag skulle önska att man kunde ha förhandlingar där man i stället introducerar de här länderna i världshandeln och världsekonomin på ett positivt sätt och att de får en positiv särbehandling, en positiv diskriminering.</textBlock>
    <textBlock id="i-9ea1209639b28942">Ministern skriver också att utländska direktinvesteringar  även i utvecklingsländerna kan spela en viktig roll för att få till stånd en socialt och ekologiskt hållbar utveckling. Det finns mängder med exempel på motsatsen. Det finns mycket oroande tecken på att människor kränks i länder som har en välfungerande handel, inte minst i Indonesien. Jag skulle vilja fråga handelsministern hur regeringen kommer att arbeta för att se till att de konventioner som vi har undertecknat när det gäller mänskliga rättigheter och när det gäller miljö verkligen kommer att stå över det här avtalet.</textBlock>
    <textBlock id="i-63207d231bd797aa">I förslaget till avtalet står det att utländska investerare inte skall behandlas sämre än landets egna. Ministern tillägger: "Men lika viktigt är givetvis att de inte heller behandlas bättre." Varför står inte det i avtalet?</textBlock>
    <textBlock id="i-c11e19cadef99cc9">Ministern skriver också: "Från svensk sida förespråkar vi en bindande artikel som skall förbjuda positiv diskriminering på miljö- och arbetsrättsområdet." Nu finns det många åhörare på läktaren, och den här meningen är väldigt svår att begripa. Jag skulle vilja att ministern förtydligade detta.</textBlock>
    <textBlock id="i-c52f6930eb4d0f6b">Sedan står det också i svaret att man skall arbeta för att få klara skrivningar så att statens normala regleringsmöjligheter på t.ex. miljöområdet inte ifrågasätts. Men min fråga är: Varför ger man sig över huvud taget in i ett samarbete där det kan bli möjligt att våra regler på miljöområdet ifrågasätts?</textBlock>
  </contentBlock>
  <contentBlock page="0" id="i-e92a84af510230ad">
    <textBlock id="i-95e76359bbcf3a5c">Anf.  4  Statsrådet LEIF PAGROTSKY (s):</textBlock>
    <textBlock id="i-ecc86abded76cee1">Herr talman! Det var väldigt många frågor. Många av dem var mycket konkreta. Även om Hanna Zetterberg för sin del pekade på att detta är ett avtal under förhandling där allting ännu inte är klart, tyder ändå många av frågorna på att ni har en bild av att jag skall stå här och slå i ett facit och berätta att så här kommer det att bli när avtalet eventuellt så småningom blir undertecknat. Vi skall ju ha klart för oss att vi ännu inte vet om de här förhandlingar går i lås och leder till ett avtal. Motsättningarna är ganska stora i dag. Viljan från framför allt USA att fullfölja förhandlingarna verkar ha försvagats kraftigt. Utsikterna till ett snabbt avtal som liknar det vi ser i dag är inte så jätteljusa.</textBlock>
    <textBlock id="i-9c59448d652b3021">Många av frågorna speglar den skilda grundsyn som vi har vad gäller ekonomiska frågor. Hanna Zetterberg tycks leva kvar i en tradition där planhushållning och organiserad byteshandel mellan länder inom ramen för vänskaps- och biståndsavtal är en bättre metod än en friare handel. Med den grundsynen hamnar man på en annan linje i synen på det här avtalet också. Men vi menar att investeringar är bra för utvecklingen, även om de inte automatiskt leder till alla välsignelsebringade effekter. Enligt min mening är det bättre med mer investeringar än med mindre investeringar. Fattiga länder kan inte bryta sig ur fattigdomen utan att få tillgång till ny och modernare kunskap, den som ofta finns i de rika länderna. Ett sätt att föra över detta till fattiga länder är just genom moderna investeringar.</textBlock>
    <textBlock id="i-a802b1b245ee768d">Med den mer positiva grundsyn som jag har hamnar jag i en annan slutsats om det här avtalet som någonting som öppnar möjligheter och som vidgar utsikterna till välståndsbildning i de fattiga länderna.</textBlock>
    <textBlock id="i-ca3aad7a522ae781">Men jag uppfattar det som om Hanna Zetterberg har en rakt motsatt presumtion, nämligen att ökad handel och ökade investeringar leder till ökad fattigdom och kvarhållande av fattiga länder i misär.</textBlock>
    <textBlock id="i-a9d20ab7efe1ba64">Låt mig gå över till några av de mer konkreta sakerna. Först och främst gällde alla invändningar fattiga länder, men de förhandlingar som vi just nu bedriver sker inom OECD mellan 29 av världens rikaste länder. Det finns i och för sig ett och annat land i kretsen som måste betecknas som utvecklingsland, t.ex. Mexiko. Vi vet i dag ingenting om hur ett sådant här avtal skulle se ut om vi efter förhandlingar i WTO</textBlock>
    <textBlock id="i-71fac74a7d4fb55a">lyckas få ett bredare avtal som omfattar fler länder.</textBlock>
    <textBlock id="i-5a391b7d21c5dce0">För mig är det en klar fördel om vi i OECD-området kan få konkurrensbegränsningar mellan regeringarna vad gäller hur mycket man skall muta företagen för att de skall göra en investering i sitt eget land. Jag tycker att det förstärker de demokratiska krafternas position i förhandlingarna med företagen om t.ex. Irland och</textBlock>
    <textBlock id="i-e89d9480ae152b60">Sverige skakar hand på att ingen av oss skall locka företag till oss med hjälp av underbud på arbetsrätt, miljövård och annat.</textBlock>
    <textBlock id="i-e95491b48cfea784">Nu är min tid snart ute och det är många frågor kvar, men jag har ett par replikvändor kvar. Slutsatsen för min del är att detta ökar regeringarnas makt på bekostnad av företagens, och inte tvärtom.</textBlock>
    <textBlock id="i-5f89144d025a582c">Vad gäller undantagen vill jag påpeka att vi har anmält några undantag redan. Men det är en preliminär lista. Vi har lång tid på oss att anmäla fler. Vi kan överväga flera av dem som Hanna Zetterberg tar upp, men det är ännu inte tid att slutligt låsa detta. De undantag vi har anmält är t.ex. fritidshus, flyg- och lufttransport, bosättningskrav för bl.a. vd-ar och vissa styrelseledamöter, och vi kan som sagt utvidga detta.</textBlock>
    <textBlock id="i-27d869cd2d49f939">Jag ber att få återkomma till fler frågor i nästa replik.</textBlock>
  </contentBlock>
  <contentBlock page="0" id="i-5ce3d52ff3833fda">
    <textBlock id="i-5be1eb1cba85c240">Anf.  5  HANNA ZETTERBERG (v):</textBlock>
    <textBlock id="i-e87a6a41652900b9">Herr talman! Handelsministern! Det är ganska uppenbart att MAI-avtalet är västvärldens påhitt. Det kommer från västvärlden, och det förhandlas inom</textBlock>
    <textBlock id="i-aa2c7bfbb08b4b71">OECD-länderna, de starka länderna i världen just nu.</textBlock>
    <textBlock id="i-edf21ca38450a7a1">Men det som är intressant är ju frågan om hur andra länder som inte är med och förhandlar skall kunna värja sig mot detta om de inte tycker att de regler som finns med överensstämmer med deras värderingar eller intressen. Jag misstänker tyvärr att så är fallet.</textBlock>
    <textBlock id="i-1f1b87b51751bb56">Hur skall utvecklingsländer kunna vara med och styra den här utvecklingen? Det vill jag faktiskt ha ett konkret svar på. Det här är ett jätteavtal som skall ersätta ca 1 600 nuvarande handelsavtal och handelsregler. De kommer naturligtvis att bli påverkade av detta.</textBlock>
    <textBlock id="i-c1748a40b2c89d9f">Det finns väldigt mycket att prata om. Jag skulle också vilja ha ett förtydligande av den mening som</textBlock>
    <textBlock id="i-804e6ccc34f83356">Lena Klevenås tog upp, om "en bindande artikel som skall förbjuda positiv diskriminering på miljö- och arbetsrättsområdet". Jag förstår inte heller vad handelsministern menar med det.</textBlock>
    <textBlock id="i-956a68001cdb6f3e">Jag hoppas, i det tidsperspektiv vi nu pratar om, att undertecknandet av avtalet kommer att skjutas upp ungefär ett år till. Det gör jag med tanke på att Sverige hade tänkt delta i ett undertecknande redan i april i år, enligt den andra tidsplaneringen.</textBlock>
    <textBlock id="i-3ff83bfe6871a032">Det har inte heller förekommit någon som helst debatt. Det här är den första debatten som hålls i riksdagen. Förutom ett svar på en fråga och en liten fråga under frågestunden i går, är det egentligen bara under de senaste två veckorna som det här avtalet över huvud taget har diskuterats i svenska medier och bland befolkningen i Sverige. Jag tycker att det är beklagligt att regeringen inte har tänkt sig att tydligare föra den demokratiska debatt som jag tycker är nödvändig. Oavsett om avtalet inte undertecknas förrän det är färdigförhandlat tycker jag att den demokratiska debatten bör prioriteras.</textBlock>
    <textBlock id="i-35d5127dc930fa92">Leif Pagrotsky säger till mig att jag vill ha planhushållning, att jag inte tycker om den fria handeln, att jag lever i det gamla. Jag tycker inte att jag gör det, Leif Pagrotsky. Jag tycker däremot att jag är väldigt realistisk i fråga om den världsbild vi har i dag.</textBlock>
    <textBlock id="i-488467476d8bef86">Handelsministern säger i sitt svar att de utländska direktinvesteringarna har ökat och att det kan spela en positiv roll i det sociala och ekologiskt hållbara samhället. Må så vara, men det gör inte det i dag. Till en mycket liten del gör det det i dag. Tvärtom tycker jag mig kunna se att enormt många företag går över lik när de vill tjäna pengar. De går via barnarbete och miljöförstöring och motarbetar rättigheter för de anställda i de olika företagen. Det här är ytterligare ett exempel på att vi vill befästa den typen av system i världen, och jag tycker inte att det är bra.</textBlock>
    <textBlock id="i-cbcbad7ebef7c0ce">Sedan tycker jag att länder skall handla med varandra, men de skall göra det på ett schyst sätt. Tyvärr tycker inte jag att det här avtalet lägger den schysta grund för handel som jag vill se. Men det är möjligt att vi har olika ideologiska värderingar och att det är därför som detta dyker upp på det här sättet. Utifrån det jag kan om avtalet ser jag inte att staternas möjlighet att påverka vare sig miljö eller sociala perspektiv över huvud taget stärks med avtalet.</textBlock>
    <textBlock id="i-77b2f0fc715a6e48">Jag vill bara påminna Leif Pagrotsky om att en av de viktigaste anledningarna till att vi har en u-värld och en i-värld är att västvärlden väldigt länge har utnyttjat u-världen. Jag vill faktiskt bryta det systemet, jag vill inte vidareutveckla den typen av förtryck.</textBlock>
  </contentBlock>
  <contentBlock page="0" id="i-c285dc5ebd4dd7af">
    <textBlock id="i-f0c4877d98743600">Anf.  6  LENA KLEVENÅS (s):</textBlock>
    <textBlock id="i-b761df0a4d46c318">Herr talman! MAI, multilateralt avtal om investeringar, har länge betraktats som en teknisk fråga. Jag tror inte att det är det. Jag tror att frågan har stor politisk sprängkraft. Avtalet är som jag ser det ett led i den globala världshandeln och den struktur som finns där, och den är väldigt manlig, vit och storskalig.</textBlock>
    <textBlock id="i-68705f89302558f5">Jag delar också Hanna Zetterbergs uppfattning att det här är en del av ett förtryck. Om vi skall få en bra framtid måste vi hitta en rättvis handel och strukturer som faktiskt positivt diskriminerar, alltså helt enkelt gynnar de länder som borde ha någon form av handikapp. Jag skall inte orda mer om det, men jag vill upprepa några frågor så att handelsministern kanske kan hinna svara.</textBlock>
    <textBlock id="i-c5c28931f8bb6fee">På vilket sätt kommer regeringen att arbeta för att konventionerna om mänskliga rättigheter och miljö verkligen respekteras i det nya avtalet? Om man inte får behandla utländska investerare bättre än inhemska investerare så måste väl det stå i avtalet. Tänker regeringen arbeta för det?</textBlock>
    <textBlock id="i-e1d524e87a6d984b">Sedan måste jag komplettera med en fråga som kanske inte har direkt med u-ländernas situation att göra, utan med den svenska situationen. Om allting räknas som varor är även kultur varor, och även svensk kultur. Det har kommit nyheter om att i</textBlock>
    <textBlock id="i-45631448dde75884">Frankrike är känslorna upprörda därför att Frankrike inte får gynna sin egen filmindustri. Filmindustrin är nämligen en vara som andra varor och en industri som andra industrier, och man kan alltså inte värna om den.</textBlock>
    <textBlock id="i-322ab21dbad46cdb">Vi har i Sverige också subventioner och stöd till den svenska filmindustrin. För att ta ett konkret exempel: Är det så att vi inte kan gynna våra egna investerare på något område? Det här omfattas ju inte av något undantag, vad jag förstår. Är det så att det här kommer att komma i fara?</textBlock>
    <textBlock id="i-fdfec99187fcad44">Jag vill också säga att jag tycker att det är bra att ministern avslutar med att säga att man fortlöpande skall bedöma konsekvenserna och ge folkrörelser och andra möjlighet att ha ett inflytande. Jag tycker att det är bra, och jag är glad att förhandlingarna inte är färdiga.</textBlock>
  </contentBlock>
  <contentBlock page="0" id="i-6d9c8d6c928e54f9">
    <textBlock id="i-1e43541bf2f51548">Anf.  7  Statsrådet LEIF PAGROTSKY (s):</textBlock>
    <textBlock id="i-bde8ce9a3a9f78dd">Herr talman! För att börja med det allra sista, Lena Klevenås, är vi mitt i en förhandling. Hur förhandlingen utvecklas och hur vi värderar det förloppet avgör om vi kommer att skriva på avtalet eller inte.</textBlock>
    <textBlock id="i-7e3a0438ead2a657">För att kunna göra den bedömningen måste vi naturligtvis värdera alla de utspel som olika länder gör.</textBlock>
    <textBlock id="i-9d35ed72e04db7ef">Detta är ett stort avtal, det är mycket arbete att förstå hur detta sker, och det måste man göra med viss ödmjukhet. Vi eftersträvar att göra det i öppenhet. Vi har bjudit in ett antal organisationer att löpande under hela processen följa arbetet, och vi kommer att utvidga den kretsen av organisationer för den fortsatta delen av förhandlingarna. Det gör vi inte minst för att själva bättre förstå och kunna analysera de olika saker som inträffar.</textBlock>
    <textBlock id="i-510f77dcbf5da801">Att det har varit en brist på demokratisk debatt kan jag hålla med om, och jag kanske borde ha gjort mer. Vi har informerat riksdagen i form av skrivelser och på annat sätt. Men inte förrän Hanna Zetterberg nu reagerar har vi fått någon reaktion i form av motioner, debatter och interpellationer. Jag har fått en skriftlig fråga en gång. Så jag tycker att det är bra att</textBlock>
    <textBlock id="i-bff97fa8fc289281">Hanna Zetterberg har tagit det här initiativet och ställt en interpellation, och jag ser fram emot att det blir fler tillfällen att diskutera detta i riksdagen.</textBlock>
    <textBlock id="i-2c7f3c36278873ed">Vad gäller kulturen har det framförts stark kritik i</textBlock>
    <textBlock id="i-d0854da2a4e4ec75">Frankrike. Det har att göra med att man fruktar att det franska språket nu kommer att hotas. Jag ser ingenting i avtalet som gör att jag förstår på vad sätt franska språket skulle hotas. Ingen kommer att tvinga franska filmbolag att göra språkändringar så att filmerna spelas in på engelska.</textBlock>
    <textBlock id="i-91509e5eafb7dd37">I Sverige har vi på det här området snarast det omvända problemet. Jag skulle för min del gärna se t.ex. att fler finska och norska mediekoncerner ville intressera sig för svenska tidningar. Så jag kan inte se att detta är något hot. Skulle det dock vara det kommer vi att överväga att anmäla en reservation till protokollet. Men i de bedömningar vi hittills har gjort har vi inte kunnat se något sådant behov.</textBlock>
    <textBlock id="i-2af69376d43837d6">Än en gång till frågan om positiv diskriminering.</textBlock>
    <textBlock id="i-716a24f07564a9d1">Jag försökte för min del beskriva vad jag menade, och jag beklagar om jag var otydlig. Om Irland och Sverige båda konkurrerar om att locka till sig Ericssons huvudkontor, därför att man har berättat i hela världspressen att man är på marknaden för en ny lokalisering, är det väl bra om Irlands regering och Sveriges regering skriver på ett avtal som säger: Vi konkurrerar med allt som man normalt konkurrerar med mellan länder - utbildningsnivå, företagsbeskattning och annat. Men vi låter bli att konkurrera genom att underbjuda varandra på miljöområdet och arbetsrättsområdet.</textBlock>
    <textBlock id="i-54e73c37353e1957">Detta är vad jag menar med att man inför ett förbud mot positiv diskriminering. Det är att vi skulle säga till Ericsson: Om ni lägger er i Sverige slipper ni</textBlock>
    <textBlock id="i-332453c43d64822b">MBL och LAS. Det vill jag förbjuda i det här avtalet.</textBlock>
    <textBlock id="i-bfbc49610ef5647b">Den här frågan driver Sverige i förhandlingarna. Vi vill att det skall vara en låt oss kalla det konkurrensbegränsning mellan regeringarna i fråga om vilka medel som skall stå till buds när man konkurrerar om sådant här. Det menar jag kommer att förstärka ländernas makt i förhållande till företagen. Företagen kommer inte längre att kunna spela ut länder mot varandra när dessa skall locka till sig investeringar.</textBlock>
    <textBlock id="i-4ab50f54d8733be6">Hanna Zetterberg frågar också: Hur skall de fattiga länderna kunna värja sig? Detta är ju ett avtal mellan parter. De parter som tycker att det är bra skriver på och de som inte tycker att det är bra låter bli. Än så länge är det rika länder som förhandlar.</textBlock>
    <textBlock id="i-d78902191133d7ff">Men den dag de fattiga länderna kommer att inbjudas, när det här t.ex. hamnar i WTO, kommer de att framföra sina förhandlingskrav. De kommer att välja om de tycker att det är värt att skriva på eller inte. Det är deras fria val. Ingen tvingas till detta.</textBlock>
  </contentBlock>
  <contentBlock page="0" id="i-5545f34a2d080e9a">
    <textBlock id="i-3726c09259798d4e">Anf.  8  HANNA ZETTERBERG (v):</textBlock>
    <textBlock id="i-14d492c3c1b6885c">Herr talman! Låt mig börja med det sista som Pagrotsky talade om, dvs. utländska investerare i t.ex. uländer. Jag funderar fortfarande över hur u-länder skall kunna värja sig mot detta. Vi kan försöka tänka oss en situation där inte i-länderna utan i stället uländerna hade förhandlat fram den här typen av avtal.</textBlock>
    <textBlock id="i-9d9d84eec1bf1b04">Jag undrar om det då över huvud taget hade sett ut på det här sättet. Det kan vara en fråga att fortsätta att diskutera.</textBlock>
    <textBlock id="i-bab17c03048ab558">Jag tror också att utländska investerare drar sig för att investera i länder som inte har undertecknat de här avtalen. Det blir därför mycket svårare för många av de u-länder som inte varit med om förhandlingarna och inte haft möjlighet till påverkan av avtalen att låta bli att skriva under. Men den diskussionen får vi med all säkerhet fortsätta.</textBlock>
    <textBlock id="i-6c65619811e5bbb1">Jag tänker bara nämna några saker om den demokratiska debatten. Det har ju, som handelsministern säger, varit en väldigt liten demokratisk debatt i Sverige. Det beror väl inte bara på handelsministern utan på en mängd olika faktorer. Bl.a. har jag förstått att man utifrån de här förhandlingarna inte velat släppa ut informationen på ett tidigt stadium utan bara har pratat litet summariskt om vad som har hänt.</textBlock>
    <textBlock id="i-9bf0d8cb9ae0c645">Jag har lämnat en fråga till Riksdagens utredningstjänst, som pekat på några tillfällen när frågan har varit uppe i riksdagen, bl.a. i EU-nämnden den</textBlock>
    <textBlock id="i-a180ded95f2d66a7">22 maj 1995 och i regeringens skrivelse 1996/97:71.</textBlock>
    <textBlock id="i-4dd7e0c3b968809a">Men såvitt jag kan utläsa har man aldrig pekat på den här frågans vidd. Jag tycker att det är beklagligt att regeringen har tolkat de här frågorna som litet tekniska och därför inte har tagit upp avtalets politiska betydelse.</textBlock>
    <textBlock id="i-64bde7f809f09826">Jag är väldigt glad för att den här debatten nu har dykt upp, och jag hoppas verkligen att regeringens arbete med frågan kommer att leda till den demokratiska debatt som vi så väl behöver. Jag tror också att det är helt nödvändigt att flera organisationer knyts till regeringens arbete.</textBlock>
  </contentBlock>
  <contentBlock page="0" id="i-bfb7fa842592f25e">
    <textBlock id="i-1f39620b90ea3cfa">Anf.  9  Statsrådet LEIF PAGROTSKY (s):</textBlock>
    <textBlock id="i-f206c41ce1776755">Herr talman! Det är säkert flera av oss som har anledning till självkritik för att den här debatten inte har blivit bredare och för att kunskaperna inte har spritts mera. Vi har informerat riksdagen. Vi har kanske inte gjort det på ett tillräckligt bra sätt och borde måhända ha gjort det oftare - det tar vi gärna på oss -</textBlock>
    <textBlock id="i-79f27b81c777f842">men vi har gjort försök, även om de möjligen har varit taffliga.</textBlock>
    <textBlock id="i-8e96549ad8de3177">Jag tycker för min del att det är bra med öppenhet och vill gärna sprida det här bättre. Jag har därför tänkt att jag redan i dag skall se till att hela texten till det avtalsutkast som nu föreligger och som alltså inte är ett slutligt avtal - inte ens ett förslag till ett slutligt avtal utan bara en förhandlingsmateria - kommer in på min hemsida på Internet. Det är en mycket omfattande text. Alla som klickar på Information Rosenbad och söker på namnet Leif Pagrotsky skall kunna hitta hela denna text. Därefter hoppas jag att ingen kommer att anklaga i varje fall mig för att försöka hemlighålla och mörka något som vi i lönndom försöker lura på fattiga länder, som inte ens får veta vad som väntar dem.</textBlock>
    <textBlock id="i-45f3de64a2e012cf">Eftersom varken Lena Klevenås eller Hanna Zetterberg har någon repliktid kvar, skall jag inte ställa några nya frågor. Jag härleder, som sagt, mycket av skillnaderna vad gäller våra värderingar - vår oro över respektive våra förhoppningar om det här avtalet</textBlock>
    <textBlock id="i-52a2c649fd52c439">- till våra fundamentala bedömningar av om handel och investeringar är något bra eller något dåligt. Där har jag en mer positiv syn.</textBlock>
    <textBlock id="i-d9d79467431f478a">Jag tycker mig dock spåra något av en sådan i</textBlock>
    <textBlock id="i-3456af97f6730498">Hanna Zetterbergs kommentar att om man inte skriver på, kanske man går miste om investeringar. Tonläget sade att det skulle vara något dåligt. Alltså kanske också Hanna Zetterberg tycker att det är bra med direktinvesteringar i t.ex. fattiga länder. Om det här avtalet kan bidra till att sådana ökar, lämnar det kanske ett bidrag till att färre människor blir fattiga i de fattiga länderna och till att fler människor kan utveckla sin levnadsstandard och få ett drägligare liv.</textBlock>
  </contentBlock>
  <contentBlock page="0" id="i-92fbd217ce92cc6f">
    <textBlock id="i-5eb53e51b427aead">Överläggningen var härmed avslutad.</textBlock>
  </contentBlock>
  <contentBlock page="0" id="i-da3cb7626dde8a46">
    <textBlock id="i-80d1d4dfefd1be8d">3 §  Svar på interpellation 1997/98:147 om råtallolja</textBlock>
  </contentBlock>
  <contentBlock page="0" id="i-f098c543c19eb58a">
    <textBlock id="i-a79010ff7a442513">Anf.  10  Statsrådet THOMAS ÖSTROS (s):</textBlock>
    <textBlock id="i-f65954bb1ea31774">Herr talman! Patrik Norinder har frågat mig om regeringen skall verka för att råtallolja i första hand skall användas som råvara till industriell förädling och vilka åtgärder regeringen avser att vidta för att förhindra att den kemiska industri som använder råtallolja som råvara slås ut. Patrik Norinder frågar också när mina diskussioner med Arizona Chemical skall fortsätta.</textBlock>
    <textBlock id="i-b6b58f078b06cdb0">Frågorna är ställda mot bakgrund av att utformningen av energibeskattningen indirekt påverkar prisbildningen på råtallolja, vilket kan utgöra ett problem för de företag som använder produkten som industriell råvara.</textBlock>
    <textBlock id="i-2e274e8badbe23d1">Råtalloljan är en biprodukt från framställning av pappersmassa. Oljan kan användas som bränsle men i första hand som en råvara vid framställning av färg, lim m.m. När råtallolja förädlas framkommer tallbeck som en avfallsprodukt. Tallbeck kan inte användas som råvara men fungerar liksom råtallolja utmärkt som bränsle i oljepannor. Beskattningen av eldningsolja höjer därför värdet på råtallolja och tallbeck som bränsle på den svenska marknaden.</textBlock>
    <textBlock id="i-e0650a6dfe4b4acf">För att tillgodose efterfrågan på bränslen på värmemarknaden har Arizona Chemical AB importerat betydande mängder tallbeck. Företaget tillhandahåller mer tallbeck på den svenska marknaden än den mängd råtallolja som man själv köper in. Det framstår inte som helt självklart att företaget verkligen har förlorat på den svenska energibeskattningen.</textBlock>
    <textBlock id="i-0df6c6b7622208d3">Fram t.o.m. den 30 juni 1996 fanns det en spärr mot att använda råtallolja som bränsle genom att den kompensation, den s.k. nioöringen, som värmeverken erhöll vid leverans till industrin förutsatte att råtallolja inte användes vid verket. På grund av att industrin lade om sin egen värmeproduktion för att få tillgång till nioöringen ökade kostnaderna för den på ett sätt som inte var acceptabelt. Riksdagen avskaffade därför kompensationen och beslutade om en återgång till tidigare regler på området.</textBlock>
    <textBlock id="i-35ac1e239a8cf3bb">Riksdagen har därefter uttalat att ett särskilt stöd bör skapas utanför skattesystemet i syfte att tillgodose behovet av bibehållna konkurrensförutsättningar för biobränslena och att detta system bör innebära att man får en spärr mot användning av råtallolja som bränsle som är likvärdig med tidigare regler.</textBlock>
    <textBlock id="i-fa741d43dc001bb0">En promemoria om beskattning av råtallolja som används för uppvärmning har tagits fram inom Regeringskansliet (Fi97/2399). Promemorian har remissbehandlats, och förslaget fick både positiv och negativ kritik. Även på industrisidan var meningarna delade om förslaget.</textBlock>
    <textBlock id="i-b407f1b7748f1ced">Enligt min uppfattning måste en samlad bedömning göras av den skattemässiga behandlingen av biobränsle. Jag är därför inte i dagsläget beredd att uttala mig om hur ett utvalt biobränsle - i detta fall råtallolja - bör behandlas skattemässigt i framtiden.</textBlock>
  </contentBlock>
  <contentBlock page="0" id="i-cdc7aeb9c7137817">
    <textBlock id="i-2284b36163b7e384">Anf.  11  PATRIK NORINDER (m):</textBlock>
    <textBlock id="i-f87342c59614f231">Herr talman! Artigheten påbjuder att jag tackar för svaret. Det är dock ett tack som framförs mer för den erhållna skrivelsen från statsrådet med anledning av min interpellation än för beskedet från skatteministern. Betraktat som besked på mina frågor till statsrådet är svaret snarare en förolämpning mot oss riksdagsledamöter.</textBlock>
    <textBlock id="i-ffaf3e8d6d5e380a">Ofta får vi intetsägande interpellationssvar, men för det mesta görs i alla fall försök att beröra våra frågeställningar. I detta fall är nonchalansen i svaret så påfallande att jag anser att statsrådets missaktning av mig som riksdagsledamot inte är godtagbar.</textBlock>
    <textBlock id="i-35c84e0a3174c0b5">Jag har ställt tre frågor. Den första är: "Avser regeringen verka för att råtallolja i första hand skall kunna användas som råvara till industriell förädling?"</textBlock>
    <textBlock id="i-569742e25dd9dcc6">Något svar angående regeringens inställning till huruvida biomassa i första hand skall användas som råvara eller som bränsle har jag inte fått. Herr talman!</textBlock>
    <textBlock id="i-ad6d7a981800cd28">Jag tänker återkomma till detta senare.</textBlock>
    <textBlock id="i-310f17b7456d18fd">Min andra fråga var: "Vilka åtgärder avser regeringen att vidta för att förhindra att den kemiska industrin som använder råtallolja som råvara slås ut?"</textBlock>
    <textBlock id="i-65e22ab6f3cb2441">Denna fråga är ställd mot bakgrund av att mer än 200</textBlock>
    <textBlock id="i-0de190eb23fc79cc">arbetstillfällen hotas med utslagning i mitt hemlän.</textBlock>
    <textBlock id="i-88f4c281765ae993">Statsrådet har inte berört detta i svaret.</textBlock>
    <textBlock id="i-aa6e88c3b8185b02">Min tredje fråga var: "När avser skatteministern att fortsätta diskussionerna med Arizona Chemicals?"</textBlock>
    <textBlock id="i-14dbba3faff07ed5">Frågan är ställd mot bakgrund av att statsrådet vid frågestunden den 22 januari i år påstod att det pågår en diskussion med företaget. Något svar på denna fråga har inte givits.</textBlock>
    <textBlock id="i-a3fe26769e1b80ba">På mina tre frågor har jag alltså inte erhållit ett enda rakt svar. Grundläggande i debatten om skatteeffekterna för råtallolja är regeringens inställning till hur användningen av biomassa bäst gagnar tillväxt och miljö. Jag vill ha ett rakt svar på hur regeringen ser på frågan om råtallolja skall vidareförädlas eller användas som bränsle.</textBlock>
    <textBlock id="i-81b185d5114890c8">Låt oss därför enbart diskutera denna fråga i första omgången och återkomma till övriga frågor senare.</textBlock>
    <textBlock id="i-c40baf68b785deba">Inom ett år har det multinationella kemiföretaget</textBlock>
    <textBlock id="i-232dddaa8d08e63a">Arizona Chemical med industri i Söderhamn för avsikt att besluta om investeringar av i storleksordningen 50 miljoner kronor. Sverige har goda förutsättningar att komma i fråga förutsatt att det klarläggs att råtallolja är en råvara och inte ett bränsle.</textBlock>
    <textBlock id="i-a652cd9e01c8a450">Anser nu skatteministern att råtallolja i första hand skall användas som bränsle kommer detta att få till konsekvens att Arizona Chemical förlägger sina investeringar i något annat land än Sverige. Mer än 200</textBlock>
    <textBlock id="i-a8989f4177b415f0">arbetstillfällen kommer att försvinna från Söderhamn.</textBlock>
    <textBlock id="i-060b5f5e7e0c9d36">Flerfalt fler kommer att drabbas av nedläggningen.</textBlock>
    <textBlock id="i-993eec712d117449">Gävleborgs län är i dag hårt drabbat av en stark befolkningsminskning. Tänker regeringen ytterligare spä på problemen och minska arbetstillfällena? Ur miljösynpunkt uppstår ingen vinst. Växthuseffekten är global. Produktionen förläggs bara i ett annat land som inte har Sveriges ojämförligt höga koldioxidskatt.</textBlock>
    <textBlock id="i-4ed0a1ce48dc67db">Skall svensk exportindustri vara konkurrensduglig erfordras att vi harmoniserar våra skatter med omvärlden. Vi förlorar såväl ur miljösynpunkt som ur välfärd om det svenska skattesystemet konkurrerar ut tillverkande företag. Det är den höga koldioxidskatten som gör att vidareförädling av råtallolja blir olönsam.</textBlock>
    <textBlock id="i-d45f9d7c38a2d758">Jag ser att min taletid är slut. Jag ber att få återkomma senare.</textBlock>
  </contentBlock>
  <contentBlock page="0" id="i-7fbc35f1c98e94ab">
    <textBlock id="i-953ffad10585a18d">Anf.  12  AGNETA BRENDT (s):</textBlock>
    <textBlock id="i-573e197b9bf730bc">Herr talman! Patrik Norinder har i lokalpressen uppmanat övriga ledamöter på Gävleborgsbänken att ställa upp i dagens interpellationsdebatt. Det gör jag gärna. Det ligger i hög grad i mitt intresse att slå vakt om de arbetstillfällen vi har i länet och i synnerhet i</textBlock>
    <textBlock id="i-f118a29a81dcf9dd">Söderhamn eftersom näringslivets strukturomvandling under en lång följd av år gjort att många arbetstillfällen gått förlorade där. Men Patrik Norinder och jag har kanske något olika utgångspunkt och målsättning med att delta i debatten.</textBlock>
    <textBlock id="i-d576b21ce4f65fc9">Råtallolja är som redan sagts här i dag en biprodukt vid framställning av sulfatmassa. Den kan användas dels som bränsle och ersätta tjock eldningsolja, dels som råvara i kemisk industri. När råtalloljan används som bränsle drivs också priset på råvaran till den kemiska industrin upp. Det är det som i dag är problemet för Arizona Chemical i Sandarne.</textBlock>
    <textBlock id="i-170a21121daa9ca2">Man producerar produkter som utgör bindemedel i målarfärg, lim, tryckfärger, vägmarkeringsfärger och såpa. Men man vet också i dag att man kan vidareförädla råtalloljan för att användas inom livsmedelsindustrin och läkemedelsindustrin. Anläggningen i</textBlock>
    <textBlock id="i-a3b797ad3d813f99">Sandarne är den största i världen. Både processen och produkterna bygger på ett mycket högt teknikinnehåll.</textBlock>
    <textBlock id="i-39e2d9b8b5be4a32">Helt avgörande för verksamheten är tillgången på råtallolja. Närmare 150 000 ton från råvarulevarantörer i framför allt Sverige men även Finland och Norge förbrukas.</textBlock>
    <textBlock id="i-eff13f4d88b53448">Alternativanvändningen är att använda den som bränsle. Massaindustrierna är stora energiförbrukare och kan använda råtalloljan i sina mesaugnar och ångpannor. Det leder till att massaindustrins energikostnader också påverkar priset på råtallolja. Det måste vara av intresse för hela landet att en råvara som råtallolja kan vidareförädlas i flera steg, vilket ger många arbetstillfällen, i stället för att användas som bränsle.</textBlock>
    <textBlock id="i-9a4a6256909536ba">Som redan sagts är det i Sandarne ca 200 personer som berörs. Nu är inte detta något nytt problem. Jag är ny i riksdagen. Men jag vet att riksdagsledamöter från länet oavsett partifärg under en lång följd av år har motionerat och interpellerat i frågan. Jag vet också att det inte är helt lätt att komma med förslag till lösning på problemet. Dagens regering är inte den första som har att brottas med frågan.</textBlock>
    <textBlock id="i-17b2f106ee6b2208">Under årens lopp har olika förslag till lösning diskuterats. Det har handlat om att förbjuda bränning av råtallolja, att beskatta den som eldningsolja eller att låta råtalloljeproducenterna, dvs. massafabrikerna som säljer råtalloljan till förädling, få skattebefrielse för motsvarande mängd eldningsolja.</textBlock>
    <textBlock id="i-212d70a8a815eb31">Min förhoppning är att regeringen med det snaraste försöker att komma fram till en lösning på den här problematiken. Råtallolja är en alltför värdefull produkt att använda som bränsle. Vi har inte råd att förlora fler arbetstillfällen i Söderhamn.</textBlock>
  </contentBlock>
  <contentBlock page="0" id="i-cdf372c7b9b1e27d">
    <textBlock id="i-50dba9d2da2ffc60">Anf.  13  Statsrådet THOMAS ÖSTROS (s):</textBlock>
    <textBlock id="i-5218970a4c6e832b">Herr talman! Patrik Norinder vill att regeringen skall använda sin och jag antar även riksdagens makt till att reglera råvarumarknaden starkt i Sverige. Han vill ha regeringens åsikt om i vilka proportioner en viss råvara skall användas antingen till uppvärmning eller till vidareförädling. Det låter inte som en särskilt moderat synpunkt på hur industrin skall fungera i</textBlock>
    <textBlock id="i-202294588099a247">Sverige.</textBlock>
    <textBlock id="i-99ef78165f686618">Hur menar Norinder att den regleringen skall gå till? Skall regeringen ha en bestämd uppfattning och sedan förbjuda användning, och gäller det i så fall på fler områden? Norinder har väldigt hög profil, men jag misstänker att det bakom Norinders resonemang finns väldigt litet av konkret argumentation och framför allt inget som helst stöd, skulle jag gissa, i den moderata riksdagsgruppen.</textBlock>
    <textBlock id="i-b0d6dc5a118ecd00">Regeringen har fört diskussioner med företaget de senaste tio åren med jämna mellanrum. Det är klart att vi följer utvecklingen mycket noga. Grundproblemet är att i takt med att biobränslen blir alltmer populära att använda för uppvärmning höjs naturligtvis alternativkostnaden för att använda råvaror som kan ses som biobränslen till annat. Det problemet har vi gemensamt alla partier i riksdagen.</textBlock>
    <textBlock id="i-1318980094cd43f6">Vi ser en strukturomvandling i Sverige, och biobränslen blir allt populärare. Vi har också starka miljöpolitiska motiv att använda biobränslen. Då får vi också en konkurrens om de bränslena. Patrik</textBlock>
    <textBlock id="i-3814db606bf9d4b3">Norinder vet att det finns en lösning som förts fram i debatten flera gånger under många år. Det skulle vara att införa en särskild skatt på användning av råtallolja för uppvärmning.</textBlock>
    <textBlock id="i-a8491dbdb90015ce">Parallellen är slående till det utredningsförslag som kom för någon månad sedan om att införa en särskild skatt på användning av spån för uppvärmning. Patrik Norinder är nog väl medveten om att hans egen partiordförande, säkert med mycket starkt stöd i</textBlock>
    <textBlock id="i-2c8aa0a629c746aa">Norinders egen riksdagsgrupp, fullständigt avvisat skattemetoden för att förhindra användningen av spån eller råtallolja till uppvärmning.</textBlock>
    <textBlock id="i-f7fe136c248cf1b4">Där har Norinder problem. Det är det som gör att</textBlock>
    <textBlock id="i-00f3c89b50157dbe">Norinder innerst inne är upprörd. Jag förstår Patrik</textBlock>
    <textBlock id="i-7b25772bd5e5b445">Norinders engagemang. Han bor i området och representerar människorna. Men han skall inte angripa regeringen innan han först har klarat ut frågan med sin egen riksdagsgrupp och sin egen partiledning. Eller är det så att Norinder vill införa en särskild skatt på råtallolja? Vad skiljer det i så fall från en särskild skatt på sågspån?</textBlock>
    <textBlock id="i-b91c93073d4e08af">Jag är beredd att dela argumentationen från</textBlock>
    <textBlock id="i-c9b8487734bfa86e">Norinders partiordförande att det är mycket olyckligt att införa särskilda skatter på särskilda råvaror. Det förstör skattesystemet, och det kan vara en argumentation i sig. Men det förhindrar på lång sikt också god tillväxt i Sverige att använda skattesystemet för att reglera i minsta detalj hur industrin skall klara att överleva i Sverige. I den delen tror jag att Norinder måste börja med litet grand av intern argumentation och använda samma bubblande ilska där.</textBlock>
    <textBlock id="i-933678eed223a336">Vad är det då Norinder föreslår för lösning? Det är klart att ett annat alternativ kanske skulle vara en kraftig sänkning av koldioxidskatten. Hur går det ihop med att Patrik Norinders parti, och Norinder säkert själv på andra möten där man diskuterar miljö och uppvärmningseffekten, säger att Moderaternas främsta profilfråga är just koldioxidutsläppen? Det hör vi gång på gång i riksdagen och på många olika håll. Hur minskar man koldioxidutsläppen om man samtidigt skall kraftigt minska användningen av verktyget koldioxidskatt? Också i den meningen tror jag att Norinder får problem med sin argumentation.</textBlock>
    <textBlock id="i-fc8dd7c7a012c355">Regeringen har inte och kommer inte att ha en bestämd uppfattning om exakta proportioner för hur olika råvaror skall användas i olika industrier. Vi har också en marknad som måste fungera. Den typen av planmässig syn på industri och näringsliv är inte acceptabel. Däremot är det viktigt att föra en dialog med företaget. Precis som riksdagsledamoten Brendt säger skall vi också ha den diskussionen. Det är en viktig industri för det lokala näringslivet.</textBlock>
  </contentBlock>
  <contentBlock page="0" id="i-39958dabb6623b02">
    <textBlock id="i-a772eecb0a671406">Anf.  14  PATRIK NORINDER (m):</textBlock>
    <textBlock id="i-8fd909a77a39e2a4">Herr talman! Thomas Östros vet mycket väl att det är skatteeffekten som har gjort att råtallolja är olönsamt och att det är den mycket stora höjning av koldioxidskatten som den socialdemokratiska regeringen har genomfört som har gjort att råtalloljan inte kan användas för vidareförädling. Thomas Östros vet också mycket väl att vi var emot koldioxidskattehöjningen. Som statsrådet säger är det ingen särskilt bra väg att höja skatterna. Det är inte heller den vägen vi förordar, utan vi förordar en sänkning av skatterna.</textBlock>
    <textBlock id="i-e91c687e9348b4dd">Det är ingen lösning att höja särskilda skatter för spån, råtallolja eller något annat, utan vägen att gå är att sänka koldioxidskatten. Det finns också möjligheter att sänka den för industrin. Redan i dag har industrin en lägre koldioxidskatt än hushållen.</textBlock>
    <textBlock id="i-480c66f497dacf39">Jag har fortfarande inte fått höra vilket besked statsrådet vill ge till de 200 människorna som jobbar i</textBlock>
    <textBlock id="i-c4d3dd72423e0e13">Sandarne. Skall biomassan användas som råvara, eller skall den vidareförädlas? Vad anser Thomas Östros?</textBlock>
    <textBlock id="i-c802e732e8097d05">Vad är beskedet till de människor som är beroende av industrin, till Söderhamn som är beroende av industrin? Skall industrin läggas ned eller inte? Jag har fortfarande inte fått något svar på den frågan.</textBlock>
    <textBlock id="i-fba25cf1a5247f77">Det gläder mig däremot att skatteministern vill föra en dialog med företaget - han talar också om att</textBlock>
    <textBlock id="i-c5db949c6cd588bb">"följa utvecklingen noga", men det är en annan sak.</textBlock>
    <textBlock id="i-e18930c10b90cf3f">Om nu skatteministern menar något med det han säger, är han då beredd att åka upp till Söderhamn och tala med de anställda och med företagsledningen? Jag medverkar gärna till ett sådant besök. Det vore viktigt om statsrådet åkte upp till Söderhamn och bildade sig en egen uppfattning. Kan skatteministern tänka sig att besöka företaget?</textBlock>
    <textBlock id="i-fc8150aead47832e">Det är inte den väg som skatteministern förordade, med höjda skatter, som jag är ute efter. Det finns andra vägar. I de diskussioner som förevar i höstas pekade industrin på tre olika vägar. En innebar en avveckling av koldioxidskatten för industrin. En andra väg var en möjlighet till restitution av exempelvis koldioxidskatten till Arizona Chemical, dvs. det handlar om en kompensation direkt till företaget. En tredje väg är att ha en skattebefriad eldningsolja som ersättning för råtalloljan, som levereras till förädlingsföretagen.</textBlock>
    <textBlock id="i-a9ff2be8004a8429">Det finns alltså lösningar som gör att man inte behöver höja skatten på råtalloljan. Detsamma gäller sågspån. Inte heller där behöver man gå den vägen.</textBlock>
    <textBlock id="i-736bb23c909ddb04">Är det någon av de vägar som jag har skisserat som skatteministern anser vara framkomlig? Jag skulle vilja ha ett besked på den punkten. De 200</textBlock>
    <textBlock id="i-cde4ab5fe3673df2">människorna i Söderhamn är oroade för sin framtid.</textBlock>
    <textBlock id="i-dd713fbbff6f9a2b">Får de inget besked vet jag inte hur det skall gå för företaget och för de anställda. De måste ha ett besked om ifall råtalloljan skall användas som råvara för vidareförädling eller om den skall användas som biomassa, annars läggs företaget ned. Vill skatteministern att det läggs ned, så att vi förlorar 200 arbetstillfällen, bör han säga det, så att företaget kan planera för en avveckling.</textBlock>
  </contentBlock>
  <contentBlock page="0" id="i-68c2adece2905a4a">
    <textBlock id="i-884886206d630e12">Anf.  15  AGNETA BRENDT (s):</textBlock>
    <textBlock id="i-e6114dc5e5174dcc">Herr talman! Problematiken kring råvarupriset på råtallolja behöver naturligtvis få en lösning. I den frågan råder inga meningsskiljaktigheter mellan Patrik</textBlock>
    <textBlock id="i-2c8aa4f27973938e">Norinder och mig. Svårigheten är ju att det inte finns någon självklar lösning på problemet. Det är litet synd att vi gör det här till en partipolitisk fråga. Oljan är också från miljösynpunkt alltför värdefull för att vi skall göra det här till en fråga som framför allt handlar om energibeskattningen.</textBlock>
    <textBlock id="i-9c426a8572b9fe3a">Det är viktigt att vi kan komma fram till en lösning, och jag hoppas att regeringen har möjlighet att göra det under den närmaste tiden.</textBlock>
  </contentBlock>
  <contentBlock page="0" id="i-17981204306a7288">
    <textBlock id="i-838dc513b8819dbd">Anf.  16  BO LUNDGREN (m):</textBlock>
    <textBlock id="i-2abdf27289d18cd4">Herr talman! Det här förefaller bli en intressant debatt om både det ena och det andra. Jag gick egentligen upp i debatten därför att jag tycker att det är litet olyckligt att skatteminister Östros ägnar sig åt att raljera och föra en debatt nästan som om han hade varit ungdomsförbundare. Han gör en diskussion om människors framtid och deras jobb till en stridsdebatt mellan partier. Att föra in resonemang om Carl Bildts mycket berättigade uppfattning att man inte bör införa spånskatt tycker jag inte hör hemma här. Det finns andra sätt att lösa det här problemet.</textBlock>
    <textBlock id="i-95da6b684c0b627d">Under den tid jag var skatteminister tog vi hänsyn till detta, och vi skapade bättre förutsättningar än vad som finns för närvarande. Nu är det Thomas Östros sak att försöka lösa problemet, som interpellanten och andra i debatten har påpekat. Det är det debatten borde röra sig om. Det kunde vara intressant att höra om Thomas Östros också är beredd att diskutera med företaget och på det sättet försöka bidra till en lösning.</textBlock>
    <textBlock id="i-3a5b0f155b16c011">Thomas Östros tar också i en allmänt svepande politisk diskussion upp koldioxidskatten. Den skatteväxlingsutredning som jag själv satt som ledamot i kunde visa att koldioxidskatten är en skatt som i realiteten inte leder till så stor minskning av koldioxidutsläppen. Det har effekt i en mycket begränsad utsträckning. Det är därför en del, inte minst socialdemokrater, vill använda skatten för att finansiera andra skattesänkningar. Om inte basen var någorlunda hållbar skulle inte detta gå.</textBlock>
    <textBlock id="i-3b78ce680ce8a48b">Koldioxidskatten är alltså inte något särskilt bra exempel på hur man hanterar koldioxidutsläppen.</textBlock>
    <textBlock id="i-2063fcd75c74b493">Man skall också vara försiktig med att ta upp detta när man själv står bakom ett förslag som innebär en förtidsavveckling av Barsebäck, vilket innebär miljökonsekvenser och kostnader för allmänheten. Hur många miljarder det rör sig om vet vi inte, men det är många miljarder. Framför allt innebär det en väsentlig ökning av koldioxidutsläppen, som följd av den ersättningsenergi som finns.</textBlock>
    <textBlock id="i-fa4cb4c080cc35c2">Det vore kanske bra om statsrådet koncentrerade sig på det som interpellationsdebatten gäller.</textBlock>
  </contentBlock>
  <contentBlock page="0" id="i-d33d21d99289c771">
    <textBlock id="i-7b5387046700f84a">Anf.  17  Statsrådet THOMAS ÖSTROS (s):</textBlock>
    <textBlock id="i-97e38b8d214d2ba4">Herr talman! Patrik Norinder för nu samma argumentation som i sitt första inlägg. Det är självklart att industrins framtid är viktig, inte minst i den bygd det handlar om.</textBlock>
    <textBlock id="i-d85af62ef21648a6">Det är olyckligt att hitta särskilda lösningar för särskilda biobränslen inom skattesystemet. Därmed blir också parallellen till diskussionen om spånskatt väldigt exakt. Det blir precis samma diskussion där som i fråga om råtalloljan. Precis på samma sätt som det är olyckligt att hitta en särskild skattelösning för spånet är det olyckligt att hitta en särskild skattelösning för råtalloljan. På så sätt kan vi inte ha ett energibeskattningssystem som samtidigt uppmuntrar till tillväxt och investeringar.</textBlock>
    <textBlock id="i-dd9e567f4b8cdfe1">Därför ser regeringen, på basis av bl.a. Skatteväxlingskommitténs betänkande, nu över hela energibeskattningen. Det arbetet pågår inom Regeringskansliet. Där ser vi just till den typen av frågor i ett bredare perspektiv. Hur skall vi få en samlad skattemässig behandling av biobränslena i framtiden? Hur skall det fogas in i en allmän syn på energiskatter och miljöstyrande skatter? Hur reformerar vi skattestrukturen så att det faktiskt blir tydligare vad som är skatter för att finansiera offentliga utgifter och vad som är skatter för att styra om tillverkning och produktion i Sverige och stimulera till en ekologisk omvandling? Det arbetet pågår för fullt och kommer att bli klart mot slutet av året. I det sammanhanget behandlas naturligtvis också den här typen av frågeställningar.</textBlock>
    <textBlock id="i-b3be088f2ec5b04b">Regeringen har vid många tillfällen haft en dialog med företaget, så i den delen finns det inga problem att få kontakt med och resonera med regeringen. Jag har själv också tagit emot uppvaktningar där bl.a.</textBlock>
    <textBlock id="i-50d83387dc10248b">lokala riksdagsledamöter har deltagit och diskuterat företagets ställning och skatteproblematiken.</textBlock>
    <textBlock id="i-d4b893556189e772">Enligt min mening är det inte någon bra lösning att ge sig in i skattesystemet för att hitta en särskild lösning för råtalloljan, utan vi skall se på biobränslena i sin helhet. Det arbetet pågår i Regeringskansliet och kommer att presenteras i form av en promemoria mot slutet av året.</textBlock>
  </contentBlock>
  <contentBlock page="0" id="i-27e504feed74a2b6">
    <textBlock id="i-dfffab58e270cf52">Anf.  18  PATRIK NORINDER (m):</textBlock>
    <textBlock id="i-16e3c946c13cc329">Herr talman! Det verkar inte som att jag får något besked av statsrådet. Som vanligt håller vi på och utreder, diskuterar och förbereder, men ingenting händer. Det har vi sett under hela mandatperioden.</textBlock>
    <textBlock id="i-58049f0e7e625e49">Det händer inte mycket, och det som händer är mer skadligt för svensk industri. Energipolitiken har klart skadat svensk industri.</textBlock>
    <textBlock id="i-20802059a28c36cd">Vi ser i mitt hemlän hur även den tunga elindustrin har problem. Thomas Östros känner ju väl till att de socialdemokratiska kommunalråden i sin skrivelse säger att det här kan drabba Gävleborgs län oerhört hårt.</textBlock>
    <textBlock id="i-1495f7a3fd5c3672">Jag fick inget svar på min fråga om statsrådet var beredd att åka och besöka Arizona Chemical och ta en diskussion där. Jag medverkar som sagt gärna till en sådan resa. Vi kan gemensamt gå upp till företaget och se om vi kan hitta lösningar. Det går inte att fördröja den här saken hur länge som helst. Medan regeringen funderar tappar vi arbetstillfällen. Vi måste komma fram med någon form av besked så att vi kan gå vidare. Det är inte rimligt att skatteproblemet med råtalloljan förblir olöst så länge. Det måste på ett eller annat sätt bort från dagordningen, och industrin måste få besked.</textBlock>
    <textBlock id="i-3e1e03134c30887e">Den här debatten har väl snarast gett beskedet att regeringen inte tänker göra någonting. Skall de som arbetar i Sandarne få behålla sina jobb gäller det nog att se till att byta ut regeringen snarast. Framför allt kanske skatteministern skall bytas ut, som inte kan ta till sig det här. Det har jobbats länge med det, och skatteministern har inte kommit en millimeter närmare en lösning. Det enda som har hänt är att koldioxidskatterna har höjts och att vi förlorar arbetstillfällen.</textBlock>
    <textBlock id="i-d0006e74c404e79f">Jag vet inte om vi kommer längre i debatten om inte skatteministern har något annat besked. Jag bara beklagar utvecklingen av den här frågan. Vi måste få till stånd en lösning.</textBlock>
  </contentBlock>
  <contentBlock page="0" id="i-10a4618ef1f16807">
    <textBlock id="i-e7f3e8e173464a28">Anf.  19  Statsrådet THOMAS ÖSTROS (s):</textBlock>
    <textBlock id="i-1b20d47f1259e61c">Herr talman! Jag reser omkring i landet väldigt mycket och besöker väldigt många företag. Jag tror inte att jag kommer att överlåta min reseplanering till</textBlock>
    <textBlock id="i-2f9b8a1e701908b0">Patrik Norinder - det kommer jag inte att göra.</textBlock>
    <textBlock id="i-dc6fa5a3e2c7b17e">Däremot har vi en regelbunden och öppen kontakt med företaget, både med fackliga representanter och med företagsledning. Som ett led i den kontakten träffar jag dem gärna igen, men jag vet inte om just</textBlock>
    <textBlock id="i-8f5f04772944ecf1">Patrik Norinder skall sköta den typen av träffar.</textBlock>
    <textBlock id="i-658feab3f5a7290e">Det är oerhört viktigt att föra en dialog och även att se problematiken, vilket Patrik Norinder vägrar att göra. Är det lyckligt att åstadkomma särskilda lösningar för särskilda branscher och särskilda industrier på alltfler områden inom skattesystemet? Vad händer då med möjligheterna för skattesystemet att faktiskt också uppmuntra tillväxt i hela landet? Det är ingen särskilt lycklig lösning, och jag är säker på att Patrik</textBlock>
    <textBlock id="i-f11e21110460bce2">Norinder inte heller har stöd i riksdagen för särskilda lösningar på just detta område.</textBlock>
    <textBlock id="i-224b0f6e5f6bd49b">Däremot skall vi se till att ha en energibeskattningsstruktur som tar hänsyn till och för in i diskussionen biobränsleanvändningen och vilka alternativa användningar som finns. Då handlar det inte om särskilda lösningar för särskilda biobränslen, utan det handlar om en samlad syn på biobränslet. Denna industri producerar ju själv, som en av biprodukterna, en råvara som används för uppvärmning. När priserna på denna produkt stiger har det därmed en motverkande effekt i och med att man kan göra bättre affärer</textBlock>
    <textBlock id="i-c424cdce16499d0b">"på andra sidan". Man importerar dessutom den här typen av biprodukt och säljer på den svenska marknaden. Så enkelt är alltså inte problemet.</textBlock>
    <textBlock id="i-44f1e07085577fe9">Detta är en gammal diskussion. Den har pågått åtminstone de senaste tio åren. Det är alltså många skatteministrar som har varit engagerade i den här problematiken. Att det skulle finnas någon enkel lösning i skattesystemet tror jag inte att Patrik Norinder tror på heller.</textBlock>
  </contentBlock>
  <contentBlock page="0" id="i-54e36d59ce35e643">
    <textBlock id="i-60054bc16d9401eb">Överläggningen var härmed avslutad.</textBlock>
  </contentBlock>
  <contentBlock page="0" id="i-3dab7a827176c6b3">
    <textBlock id="i-ad1bb11eedab7bbd">4 §  Svar på interpellationerna 1997/98:168 och</textBlock>
    <textBlock id="i-d2d0b8d1bd4e4e62">174 om nya arbetstillfällen i den privata tjänstesektorn</textBlock>
  </contentBlock>
  <contentBlock page="0" id="i-bbeeadff3cd85139">
    <textBlock id="i-3da5bf10e97f00e0">Anf.  20  Statsrådet THOMAS ÖSTROS (s):</textBlock>
    <textBlock id="i-9921a621e3392161">Herr talman! Mats Odell har frågat mig om jag avser att föreslå riksdagen någon förändring av beskattningen av hushållstjänster under denna mandatperiod.</textBlock>
    <textBlock id="i-3b0d0bd059e9b42f">Karin Pilsäter har frågat finansministern vilka åtgärder regeringen är beredd till för att få fart på sysselsättningen i den privata tjänstesektorn. Arbetsfördelningen inom regeringen är sådan att jag skall svara på denna fråga.</textBlock>
    <textBlock id="i-207b23982ebadc0f">Regeringens sysselsättningspolitik bygger på sunda statsfinanser, att arbetslösheten skall minska genom att fler människor får arbete inom i huvudsak den privata sektorn och att skola, vård och omsorg skall prioriteras framför transfereringar inom den offentliga sektorn.</textBlock>
    <textBlock id="i-90dec76f7367d16e">Det finns tydliga tecken på ett förbättrat läge på arbetsmarknaden. Under det andra halvåret 1997</textBlock>
    <textBlock id="i-e79508931533c0b3">ökade sysselsättningen inom den privata sektorn, främst till följd av en uppgång i sysselsättningen i privat tjänstesektor. Samtidigt dämpades sysselsättningsminskningen i den offentliga sektorn. Arbetslösheten har sjunkit kontinuerligt sedan sommaren 1997</textBlock>
    <textBlock id="i-58c9bdb20ede24d7">och uppgick i december 1997 till 6,9 %, vilket kan jämföras med 8,7 % i december 1996. Arbetslösheten har under hösten minskat mer än regeringen förutsåg i sin prognos i budgetpropositionen för 1998. De löneavtal som hittills slutits under 1998 inger också förhoppningar om att lönebildningen inte skall utgöra ett hinder för en fortsatt ökning av sysselsättningen.</textBlock>
    <textBlock id="i-247dec3a94d716bd">Trots dessa positiva tecken ser jag med stort allvar på det rådande arbetsmarknadsläget. Målet att halvera den öppna arbetslösheten till 4 % år 2000 ligger fast.</textBlock>
    <textBlock id="i-0ca6bb863c1317c9">Beredskap finns för att vid behov vidta ytterligare åtgärder för att säkerställa att målet nås.</textBlock>
    <textBlock id="i-52bb23ca33de1c4c">Skattestimulans av tjänstesektorn är ett exempel på en möjlig sådan åtgärd. Tjänstebeskattningsutredningen presenterade våren 1997 en utförlig analys av olika problem vid beskattningen av tjänster och föreslog bl.a. att socialavgifterna tas bort inom ett förhållandevis brett område inom tjänstesektorn, där individerna själva har möjlighet att utföra arbetet. Regeringen har i budgetpropositionen för 1998 uttalat att den anser att en omläggning av skattesystemet på det sätt som utredningen föreslog kan öka sysselsättningen men påpekade också att utredningens förslag till finansiering - som bl.a. omfattade en sänkning av grundavdraget - skulle leda till oacceptabla effekter på inkomstfördelningen.</textBlock>
    <textBlock id="i-d28e5dd86cd7347d">Jag delar Tjänstebeskattningsutredningens uppfattning att en eventuell skattestimulans av tjänstesektorn bör riktas mot ett förhållandevis brett område av tjänster. En alltför smal avgränsning skulle försämra åtgärdens fördelningspolitiska profil och skulle inte heller ge den önskade sysselsättningseffekten. Dessutom skulle snedvridningen av konkurrensförhållandena mellan närliggande verksamheter bli större än om skattelättnaden omfattade en bredare sektor. En skattestimulans som riktas mot ett bredare område av tjänstesektorn leder å andra sidan till en betydande offentligfinansiell kostnad. Tjänstebeskattningsutredningens förslag till avgränsning innebär t.ex. att de offentliga finanserna försvagas med ca 5 miljarder kronor.</textBlock>
    <textBlock id="i-4d0a2459110baa27">Ett system med skattesubventionering av tjänster riktade till hushållen måste finansieras fullt ut. Kraven på balanserade offentliga finanser begränsar det utrymme som finns för en satsning på tjänstesektorn.</textBlock>
    <textBlock id="i-5eeeab50f7440e5d">Möjligheten att finansiera skattelättnaden med högre skatter och avgifter på andra sektorer är begränsad.</textBlock>
    <textBlock id="i-ea7f7dc0865fd3ff">Verksamheter som skolan, vården och omsorgen måste undantas från besparingar. Frågan vilken finansiering som bör väljas vid en eventuell skattestimulans av tjänstesektorn bereds för närvarande inom</textBlock>
    <textBlock id="i-d00790cdfa0621bf">Regeringskansliet.</textBlock>
    <textBlock id="i-66f99921f19e837b">Jag vill slutligen erinra om att sänkt mervärdesskatt kan vara en effektivare metod för att stimulera tjänstesektorn än reducerade socialavgifter. En sänkt moms kan förväntas få ett större genomslag på det pris som konsumenten betalar och kommer endast hushållen till del. Inom EU verkar Sverige för närvarande kraftfullt för att kommissionen skall ges i uppdrag att ta fram ett direktiv som gör det möjligt för medlemsländerna att införa lägre moms på tjänster som riktas till hushållen. Frågan kommer att beredas ytterligare inom Europeiska unionen innan ministerrådet tar ställning.</textBlock>
  </contentBlock>
  <contentBlock page="0" id="i-d54cd4941d9c881c">
    <textBlock id="i-c5ad04eadaa5e9c9">Anf.  21  MATS ODELL (kd):</textBlock>
    <textBlock id="i-aea4267f10cfe6b8">Herr talman! Tack för svaret, även om det - som så ofta, tyvärr - inte ger uttryck för någon som helst politisk linje eller viljeyttring utan snarare innebär något slags allmänt, veligt, hjälplöst problematiserande av det allvarliga sysselsättningsläget i socialdemokraternas Sverige. Men svaret ger, herr talman, besked på en punkt, och det är att regeringen är mycket djupt splittrad i fråga om beskattningen av hushållstjänster. Jag uppfattar svaret så, att skatteministern försöker att hålla den här frågan ifrån sig, medan opinionen inom hans eget parti håller på att om möjligt hinna i kapp verkligheten. Detta innebär å andra sidan förlorad tid för landets arbetslösa.</textBlock>
    <textBlock id="i-c4c632bead74a264">Så till svaret! Först säger Thomas Östros att läget på arbetsmarknaden förbättrats. Sedan ser han allvarligt på läget, men målet att halvera den öppna arbetslösheten till just 4 % ligger fast, får vi veta. Men det förutsätts på något sätt ordna sig självt. Eftersom statens finanser numera är så stabila kommer det här nog att ordna sig.</textBlock>
    <textBlock id="i-724276caa3f923b1">Men Thomas Östros kan ändå inte helt koppla av.</textBlock>
    <textBlock id="i-81fa1fae88761161">Han redogör också för att han är beredd att vidta ytterligare åtgärder "vid behov". Jag måste fråga mig om inte regeringen ser ett behov redan i dag av att vidta ytterligare åtgärder mot arbetslösheten. Annars är ju den socialdemokratiska regeringen ensam om att inte inse att det finns ett starkt behov av att vidta både kraftfulla och djärva åtgärder mot massarbetslösheten i Sverige. Vi hörde i morse att LO-tidningen rapporterade att generationsväxlingen har gett ett - säger ett, herr talman - nytt jobb i landet.</textBlock>
    <textBlock id="i-d92e39dc5d774359">Tror inte Thomas Östros på regeringens egna prognoser, som visar att målet inte alls kommer att uppnås? Läget är väldigt alarmerande. Över en miljon medborgare saknar i dag helt eller delvis arbete, är inskrivna hos arbetsförmedlingen. Vad väntar ni på egentligen? Den här mandatperioden är snart slut. Det har inte hänt någonting i den här frågan.</textBlock>
    <textBlock id="i-9100e923236df5ac">Men, herr talman, jag skall ändå försöka vara litet positiv. Jag skönjer ändå i det här svaret en tolerans, litet blyg, för att hushållstjänster kanske ändå skulle kunna få förekomma. Men i så fall duger det inte att, som i andra länder inom EU där man har gjort reformer på det här området, gå in och skära i de allvarligaste skattekilarna. Nej, här skall, som det står i svaret, en skattestimulans riktas mot ett förhållandevis brett område av tjänster. Men det har vi ju inte råd med i Sverige av statsfinansiella skäl, så den gubben gick inte. Dessutom får vi veta att sänkt moms är att föredra. Men det går tyvärr inte heller. Den möjligheten blockeras av stora stygga EU, så den gubben gick tyvärr inte heller.</textBlock>
    <textBlock id="i-fcf69c7c7ddc3e61">Men, herr talman, vi får tröst. Nu får vi nämligen veta att Sverige för närvarande kraftfullt verkar för att</textBlock>
    <textBlock id="i-a77e079d4fb0388a">EU-kommissionen skall ges i uppdrag att ta fram ett direktiv som skall göra det möjligt för Sverige att sänka momsen. Men då vill jag fråga Thomas Östros:</textBlock>
    <textBlock id="i-d65711ce7915d45d">Vad är det som gäller? Tänk om EU nu ger efter för dessa påtryckningar och tillåter en sänkning av momsen! Två stycken längre upp i svaret framgår det ju att vi inte har råd med sådana bredbasiga sänkningar av skatten. Jag tycker att Thomas Östros här för ett ovanligt virrigt cirkelresonemang som avslöjar en ideologisk splittring och en handlingsförlamning när det gäller att åstadkomma nya jobb.</textBlock>
    <textBlock id="i-f450dd0613c7c0ad">Har Thomas Östros egentligen samma uppfattning som kulturministern, nämligen att ingen utanför den trängre familjekretsen bör tillåtas att träda in över hemmets tröskel för att förvärvsarbeta? Och vad kostar det, Thomas Östros, att sänka en skatt som inte ger några intäkter i dag? Vi vet att Riksskatteverket beräknar att ca 90 000 jobb i dag görs svart inom den här sektorn. Vad väntar ni på? Är det inte dags att nu göra någonting på det här området?</textBlock>
  </contentBlock>
  <contentBlock page="0" id="i-54d0534fe18ab9d3">
    <textBlock id="i-a860468a86bb1015">Anf.  22  KARIN PILSÄTER (fp):</textBlock>
    <textBlock id="i-468de58186fb810c">Herr talman! Bakgrunden till den här interpellationsdebatten, som är en i raden av alla debatter som vi försöker föra med regeringen, är att antalet jobb minskar. Antalet personer som har jobb sjunker. I</textBlock>
    <textBlock id="i-321335650753aaac">januari var det 20 000 färre människor som hade jobb än i januari 1997. Säsongsrensar man det hela blir minskningen ännu större. Regeringens mantra om att man håller på att lösa arbetslösheten bygger alltså på helt felaktiga grunder. Det är inte så att antalet jobb ökar, utan antalet jobb minskar.</textBlock>
    <textBlock id="i-072d68d285459004">Tidningen Kommun Aktuellt, som jag råkade få med mig här, visar också att det är 20 000 färre anställda i kommunerna än vad det var för ett år sedan.</textBlock>
    <textBlock id="i-a81dc8354d0486fb">Det är ungefär lika mycket som det antal jobb som försvunnit totalt. Det står stilla i den privata sektorn, och det sjunker i den offentliga sektorn.</textBlock>
    <textBlock id="i-b3d4a0167d3c08be">Vad vi menar är att fler måste få jobb. Hela grundproblematiken är att de som inte har jobb måste få ett jobb så att de som inte har vård kan få vård. Vi kan inte lösa det den omvända vägen, dvs. lösa arbetslösheten genom att anställa fler i den offentliga sektorn utan att ha pengar till det. Folkpartiet vill därför ha fler jobb. Vi har lagt fram en lång rad förslag i många omgångar: skattereduktioner, förenklingar, förenklingar av deklarationer, smidigare företagsbeskattning, F-skattsedel åt dem som vill så att de som vill betala skatt skall få det i stället för att man att ägnar kraft åt att hindra dem från det, underlättad administration osv. Även inom andra sektorer har vi långa rader av förslag. Skatteministern vet det här. En del plockas upp och återkommer t.ex. på propositionslistan. Vi får väl se vad det blir för konkret innehåll på de punkterna.</textBlock>
    <textBlock id="i-92747fc384bc2783">Jag ställde interpellationen till finansministern och inte till skatteministern just på grund av själva grundproblematiken: Hur skall vi kunna få fler jobb så att vi får fler skattebetalare så att vi kan betala för vården och skolan? Jag hittar inga svar.</textBlock>
    <textBlock id="i-48d133c963ddf205">Min första fråga handlade om vilka åtgärder regeringen tänker vidta så att vi får fler jobb i stället för att minska arbetskraften. Jag hittar inget som helst svar på den frågan.</textBlock>
    <textBlock id="i-70d5c1f27a0fc7a1">Den andra frågan handlade om att statsministern har sagt att man kan stimulera tjänstesektorn genom</textBlock>
    <textBlock id="i-11367062938fb753">ALU-jobb och liknande. Sedan har skatteministern sagt att man skall ha generella skattesänkningar - men det har vi inga pengar till, så därför blir det ingenting alls. Arbetsmarknadsministern har sagt att vi absolut inte kan använda arbetsmarknadspolitiken och att vi inte skall ha några skattesänkningar men att det är okej med tjänster om de är kommunala. Därför frågade jag också finansministern hur mycket längre tid regeringen behöver för att skaffa sig någon sorts samlad uppfattning.</textBlock>
    <textBlock id="i-bdf0c5e01ae0e24d">Den tredje frågan jag ställde var vad man tänker göra för att få svarta jobb vita. Mitt i den pigneuros som regeringen har finns det ju ett verkligt pigproblem, nämligen de 90 000 personer som Mats</textBlock>
    <textBlock id="i-e97b7ff1e475dccb">Odell pratade om vilka jobbar svart, varav väldigt många är kvinnor. De kanske inte ens har arbetstillstånd. De har inga försäkringar, inga rättigheter, ingen trygghet, inget skydd alls. Främst gäller det kvinnor.</textBlock>
    <textBlock id="i-79b6f808ad0b211a">Jag är väldigt bekymrad över deras personliga situation och tycker att den i sig är en anledning att försöka göra någonting åt det här. Jag hittar inget som helst svar på fråga 3 heller i interpellationssvaret.</textBlock>
    <textBlock id="i-0766c1489c3125c2">Den sammanfattande fråga som vi ställer i det här sammanhanget, vad regeringen är beredd att göra för att få fart på sysselsättningen, finns det inte heller något svar på.</textBlock>
    <textBlock id="i-4e77bc8a94ef1e48">Nu sade Thomas Östros att arbetsfördelningen i regeringen är sådan att det är han som skall svara på frågorna. Eftersom det inte fanns svar i det skriftliga svaret vill jag upprepa frågorna och se om arbetsfördelningen kan leda till att det kommer något muntligt svar i stället.</textBlock>
  </contentBlock>
  <contentBlock page="0" id="i-6d3574e4fdc31a21">
    <textBlock id="i-4632401949f43ed3">Anf.  23  BO LUNDGREN (m):</textBlock>
    <textBlock id="i-2dc9bcc6346b29d4">Herr talman! Regeringens sysselsättningspolitik har inte havererat - den finns inte. Hundratusentals människor som skulle kunna arbeta och vill arbeta står utanför arbetsmarknaden. Det innebär att de lider, ekonomiskt och socialt. Det innebär att alla andra får betala höga skatter på grund av att arbetslösheten är så hög, både den öppna och den dolda. Det innebär att skattebaserna blir mindre än de annars skulle vara.</textBlock>
    <textBlock id="i-b3d7a1e036be786b">Det urholkar finanserna för kommuner och för stat.</textBlock>
    <textBlock id="i-d05e9210cb4b3b41">Sedan kan vi diskutera hur stora uppgifterna bör vara, men basen urholkas och förutsättningarna för välfärd i ordets egentliga bemärkelse försämras.</textBlock>
    <textBlock id="i-9c579f1348d62586">Det som nu diskuteras är en del av misslyckandet.</textBlock>
    <textBlock id="i-e406a8a1ec0b36b2">Redan våren 1994 överlämnade Lars Winell till mig en första utredning om åtgärder för att förbättra förutsättningarna för att hushåll skulle kunna anlita anställd arbetskraft eller företag med anställd arbetskraft för att utföra vissa tjänster. Den här utredningen fick ett blandat mottagande, vilket var ganska förutsägbart.</textBlock>
    <textBlock id="i-2c4cf72f167fcc7b">Ett remissvar var dock ganska intressant: Arbetsmarknadsstyrelsen konstaterade via Göte Bernhardsson att i det läge där vi befann oss skulle man inte lämna någon möjlighet oanvänd.</textBlock>
    <textBlock id="i-eede284fe97e06de">Men så kom en ny regering, med Göran Persson som finansminister och Thomas Östros som sakkunnig. Nu är Thomas Östros skatteminister. Och det har inte hänt någonting, inte någonting, i denna viktiga fråga som Mats Odell och Karin Pilsäter har frågat om och där de har visat vad man skulle kunna få ut av det hela. Inte någonting har hänt.</textBlock>
    <textBlock id="i-00230b4ed93e0e1b">Margareta Winberg stod under min tid som skatteminister här och öste galla över att vi ens funderade över åtgärder som exempelvis en momssänkning. Det var fruktansvärt, tyckte Margareta Winberg - dagens arbetsmarknadsminister. Så tvingades man tillsätta den utredning där Dan Andersson lade fram förslag som skulle kunna ge nya jobb till några tiotal tusen människor, kanske fler. Men det har inte hänt någonting.</textBlock>
    <textBlock id="i-388b38a3a017be5d">Det är i och för sig bra att Thomas Östros säger att ni har ändrat er i fråga om det ni motarbetade när ni började regera, nämligen att vi inom EU skulle driva frågan om att ändra momsreglerna. Men ni gör ju ingenting annat. Ni väntar på att andra möjligen skall ge er möjlighet att kanske göra någonting. Ni har haft tre och ett halvt år på er, och ingenting har hänt.</textBlock>
    <textBlock id="i-93e18fe595cf20b7">Som alla vet beror den här frågan på skattekilarna.</textBlock>
    <textBlock id="i-e53e9cecaa6db79a">När man skall efterfråga olika hushållstjänster - det kan vara reparationer av maskiner, ombyggnad, reparation och underhåll av bostaden, trädgårdsarbete, städning, ja, en mängd olika saker - är skatterna så höga att de enda alternativen för de allra flesta är: gör det själv, gör det svart eller gör det inte. Då blir det inga jobb. Blir det några är de svarta, med de konsekvenser Karin Pilsäter talade om här.</textBlock>
    <textBlock id="i-bc8dba40d593790e">Ni förnekar hundratusentals människor att få jobb.</textBlock>
    <textBlock id="i-75c6f726b05bc6aa">Ni förnekar alla andra att ha en bättre ekonomi när kostnaderna för arbetslösheten skulle kunna minska.</textBlock>
    <textBlock id="i-bf139df1afa28c0f">Det här är en del av en sysselsättningspolitik som kan ge nya jobb.</textBlock>
    <textBlock id="i-e6474e52a84839a7">Vore det inte klädsamt om en socialdemokrat som säger sig värna om arbete, som säger sig vilja bekämpa arbetslösheten och öka sysselsättningen försökte göra någonting åt detta också och inte bara stod här och sade: Vi kan inte, jag har inga möjligheter, precis som i fråga om råtallolja och mycket annat.</textBlock>
  </contentBlock>
  <contentBlock page="0" id="i-827b4cb0c9b91fd7">
    <textBlock id="i-1a840560ecc7f758">Anf.  24  Statsrådet THOMAS ÖSTROS (s):</textBlock>
    <textBlock id="i-1537323c3361f693">Herr talman! Några siffror med anledning av att alla tre debattdeltagarna säger att regeringen inte gör någonting. Siffrorna är visserligen bakåtriktade, som siffror ofta är om de inte är osäkra prognoser, men de kan användas för att förstå någonting om det som kommer att hända de närmaste åren.</textBlock>
    <textBlock id="i-12c8125a74178b0d">Privat sysselsättning 1991-1994: -306 000. De senaste fyra åren: +93 500. De senaste tolv månaderna: +40 000 ungefär. Offentlig sysselsättning har minskat mycket kraftigt åren 1991-1994 och även de senaste fyra åren har den minskat mycket kraftigt.</textBlock>
    <textBlock id="i-5fe8a377bcfd1974">Det regeringen har gjort är att återställa tillväxtkraften i svensk ekonomi. Tack vare budgetsaneringen, tack vare mycket starka statsfinanser och fallande räntor har vi en positiv utveckling i den privata sektorn. Tittar man särskilt på privat tjänstesektor det senaste året finner man att antalet anställningar där ligger på +10 000.</textBlock>
    <textBlock id="i-26b75bb85808996a">Det råder inget tvivel om att vi i den delen, tack vare mycket hårda budgetprövningar, tack vare att vi inte sänker skatter utan att se till att finansiera sänkningarna och genom att se till att räntorna är låga, har skapat en jordmån för en privat tjänstesektor som kan växa. Det är den delen av ekonomin som har starkast tillväxtkraft när konjunkturen vänder.</textBlock>
    <textBlock id="i-b012808d8f23e9a0">Vad beror det på? Jo, det största hindret mot en tillväxt i privat tjänstesektor är när människor är rädda, rädda för att bli av med jobbet, rädda för att de ser att staten har så stora underskott att man säkert kommer att sätta i gång och spara och höja en del skatter.</textBlock>
    <textBlock id="i-8b6e21a9628ff66f">All den rädslan gör att människor håller i pengarna.</textBlock>
    <textBlock id="i-52d15a23f4857ce7">Sparandet ökar, och då konsumerar man inte privata tjänster. Privata tjänster är oerhört känsliga för människors framtidstro.</textBlock>
    <textBlock id="i-f04454e21ce49742">Det senaste året har vi sett en ganska dramatisk förändring i människors tilltro till framtiden och en ökad privat konsumtion. Förra året och i år har också privata tjänster ökat. Den utvecklingen är den absolut viktigaste. Det är det grundläggande för att skapa sysselsättning, för att minska arbetslösheten. Det är ekonomisk tillväxt som grundar sig på att människor törs konsumera och investera och på att företagen känner så pass stor tilltro till den ekonomiska politiken att de också törs investera.</textBlock>
    <textBlock id="i-896cf7728aebe88b">Den del av tjänstesektorn som har haft de tyngsta problemen under senare år är ju den offentliga sektorn, vård, skola och omsorg. Därför väljer vi, när vi får resurser över efter den här tuffa budgetsaneringen, att rikta de resurserna - 16 miljarder - särskilt till vård, skola och omsorg. Det skapar jobb det också.</textBlock>
    <textBlock id="i-b02f8afa60a818bc">Väljer man att göra som en av er tre föreslår, att säga att kommunerna skall se till att sänka skatten år</textBlock>
    <textBlock id="i-00bb17934927239a">2000, och dessutom skall vi inte höja statsbidragen till kommunerna år 2000, minskar det antalet sysselsatta i den gemensamma sektorn, i vården, skolan och omsorgen. Det vill ju moderaterna. De pengarna vill de använda för att sänka skatten i privattjänstesektorn.</textBlock>
    <textBlock id="i-1830b0ce830720ae">Hur går det ihop med den gemensamma syn som ni ibland säger er vilja ha på att värna vård, skola och omsorg?</textBlock>
    <textBlock id="i-042b7eb03769ea92">Det finns inga möjligheter till ofinansierade skattesänkningar. Varje skattesänkning måste finansieras.</textBlock>
    <textBlock id="i-b0b7b2967acd7576">Det viktigaste för ekonomisk tillväxt är att vi kommer i det läge där vi är nu. Tilltron ökar, aktiviteten ökar, investeringarna är höga och konsumtionen ökar. Det är det centrala.</textBlock>
    <textBlock id="i-610220f67971c7d3">I ett längre perspektiv, när vi får ökat budgetutrymme, har jag inga särskilda låsningar till att momsen skall ligga exakt på en viss nivå. Det är vi beredda att resonera om, om det kan ge ytterligare bidrag.</textBlock>
    <textBlock id="i-f3e327cf3e05f459">Men väljer man att göra en stor satsning på vård, skola och omsorg väljer man också bort någonting annat. Då kan man inte sänka skatterna mycket stort samtidigt. Då skapar man underskott, och det är precis den situation som ni själva försatte er i förut och som vi inte vill skall vara en politik för Sverige i framtiden.</textBlock>
  </contentBlock>
  <contentBlock page="0" id="i-75a559a92d65c468">
    <textBlock id="i-809ff50506f0803d">Anf.  25  MATS ODELL (kd):</textBlock>
    <textBlock id="i-df06f759d1270b32">Herr talman! Skatteministern svarade inte på våra frågor. Han levererade i stället en serie statistik, som i sig är synnerligen pinsam för just regeringen. Men jag tycker att vi lämnar den delen just nu.</textBlock>
    <textBlock id="i-3c31f76eb3b9a84b">Vi kristdemokrater har föreslagit tre distinkta åtgärder på det här området, bl.a. att införa den danska modellen. Jag besökte det danska näringsdepartementet så sent som i går. Ca 10 000 arbetstillfällen har nu tillkommit genom denna modell. Det har kostat den danska budgeten som ett anslag drygt 300 miljoner danska kronor brutto. Men man är helt övertygad om att intäkterna på arbetsmarknadsdepartementets område är betydligt större genom bl.a. minskade akasseutgifter.</textBlock>
    <textBlock id="i-d2eca38fdc920f67">Vi har föreslagit att man skall utöka ROT-</textBlock>
    <textBlock id="i-0532f78654e14ba0">avdraget, någonting som man nu diskuterar i Danmark, till att gälla alla tjänster som ett hushåll efterfrågar upp till ett visst belopp.</textBlock>
    <textBlock id="i-0cfccdcf2f6d0392">Vi har föreslagit att man skall marknadsanpassa förmånsvärdet för företagsbetalda hushållstjänster. I</textBlock>
    <textBlock id="i-13e4c989fbcccb9e">dag har vi stora flaskhalsproblem inom många sektorer där det är brist på högkvalificerad arbetskraft. De arbetsgivarna vill ge hushållstjänster bl.a. för att få större tillgänglighet. Men förmånsskatten ligger på</textBlock>
    <textBlock id="i-ddf5baa8b9728da1">187:50 kr per timme. Det innebär att man inte har råd att ta emot dessa tjänster ens om man får dem gratis av arbetsgivaren, därför att det är så hög skatt. Alltså kommer det inte in någon skatt.</textBlock>
    <textBlock id="i-fa2690caa0bf165e">I Riksrevisionsverkets statistik, Thomas Östros, visar det sig att det vitt redovisade arbete som utförs i hemmen av icke-företagare är mikroskopiskt. Antalet privatpersoner som lämnade kontrolluppgift på ersättning till andra privatpersoner var runt 9 000. I två tredjedelar av fallen understeg ersättningen 10 000 kr.</textBlock>
    <textBlock id="i-b2029e8c88f1276b">Det är därmed inte rimligt, herr talman, att hänvisa till statsfinansiella skäl när det är fråga om att sänka den skatten. Det är ett orimligt resonemang. Det finns alltså en så hög skattekil att det egentligen inte tillkommer några vita arbeten alls. Det sker först när man vidgar detta. När Thomas Östros talar om t.ex.</textBlock>
    <textBlock id="i-5378cd837275564d">hushållsnära tjänster, är det restaurangmomsen han tänker på? Vad är det för momssatser man talar om?</textBlock>
    <textBlock id="i-fd8065fc82a027c4">Här finns alltså möjligheter att följa förslag som kristdemokraterna har lagt fram och som vi fullt ut har finansierat. Vi skulle kunna göra upp om detta. Men regeringen väntar och tövar. Varför inte komma till skott? Min kollega, Carl B Hamilton betecknade skatteministern som skotträdd, och jag tror att det stämmer.</textBlock>
    <textBlock id="i-5f62b57cda531b46">Jag fick i dag i posten en rapport om Stockholmskonjunkturen. Stockholmsregionen är motorn i svensk ekonomi. Det är Stockholms läns landsting och länsstyrelsen som har tagit fram rapporten. Här står: Under 1997 förbättrades konjunkturläget i</textBlock>
    <textBlock id="i-7b0353394926c8da">Stockholms län, men det räckte inte för att sysselsättningen skulle öka mer än marginellt.</textBlock>
    <textBlock id="i-16bb802f39c87a83">Här är grundproblemet. Thomas Östros säger att man har återställt tillväxtkraften i svensk ekonomi.</textBlock>
    <textBlock id="i-1f6602b1ee7de13b">Jag tror, herr talman, att Thomas Östros är ganska ensam om denna uppfattning. Läs vad våra ekonomer säger! Läs vad våra utländska ekonomer säger! Läs</textBlock>
    <textBlock id="i-fdf647eddd5ebe04">OECD:s rapporter och deras rekommendationer om vad som behöver göras för att återställa tillväxtkraften i svensk ekonomi! Det har man inte gjort.</textBlock>
    <textBlock id="i-c4547bcdbc5dccb1">Problemet, herr talman, är att det inom regeringen finns statsråd som fortfarande ser på hemtjänster ungefär som de gestaltades av de hembiträden vi kan se i mellankrigstidens pilsnerfilmer, där man kommer in i stärkta förkläden och niger för herrskapet. Vakna upp, Thomas Östros och regeringen! Vi lever snart i</textBlock>
    <textBlock id="i-82cae6867809943f">2000-talet, där moderna människor, moderna barnfamiljer och pensionärer inte får den hemtjänst de behöver och som de skulle vara betjänta av. Det skulle inte kosta staten särskilt mycket netto att klara ut detta.</textBlock>
  </contentBlock>
  <contentBlock page="0" id="i-5cded24be452a2d9">
    <textBlock id="i-7dd370f5defc0be9">Anf.  26  KARIN PILSÄTER (fp):</textBlock>
    <textBlock id="i-e13b2f52192b8534">Herr talman! Man får någon sorts underlig association till att det pågår ett omvänt Jeopardy. Vi ställer frågor, men skatteministern ger inga svar. Det vore bra om vi kunde få några svar. Jag kunde inte uppfatta ett enda svar på någon av de frågor jag ställt.</textBlock>
    <textBlock id="i-52651960835d36d4">I stället kommer det vanliga försöket att dribbla bort debatten genom att använda statistik och backspeglar litet efter eget gottfinnande. Jag tycker att det här är en fråga som är alldeles för allvarlig för att man skall hålla på och dribbla med statistik.</textBlock>
    <textBlock id="i-6504fa25633e2980">Nu pratar Thomas Östros om 40 000 nya privata jobb. Enligt vilken statistik då, var finns de? Varför är det färre som har jobb i dag än det var för ett år sedan? Jörgen Andersson säger att det är 23 000 nya jobb. Ni kan inte ens komma överens om vilken statistik ni skall försöka lura folk med.</textBlock>
    <textBlock id="i-d5ab70da0270a33b">Varför förnekar ni själva grundproblemet? Så länge ni förnekar själva grundproblemet kommer ni aldrig att hitta lösningar som kommer ens i närheten av att gå åt rätt håll.</textBlock>
    <textBlock id="i-d6f9d998fb5aa2b7">Jag är fruktansvärt oroad över Sveriges framtid.</textBlock>
    <textBlock id="i-37921bad524c99bf">Vem skall betala de skatter som skall betala vården och skolan? Ni löser arbetslöshetsproblemet genom att fösa bort människor från arbetsmarknaden. Yngre och yngre skall ut i en ända, och äldre och äldre skall in från starten. Vilka däremellan skall betala alla de skatter som behövs för att försörja resten och den ökade sysselsättningen inom den offentliga sektorn?</textBlock>
    <textBlock id="i-b3ea7ed46379f543">Den offentliga sektorns verksamhet inom vård, skola och omsorg är inte till för att sysselsätta folk.</textBlock>
    <textBlock id="i-738a5991d4618323">Den är till för att ge folk vård, utbildning och barnomsorg osv. Den är inte till för att lösa sysselsättningsproblemen. Vi behöver fler skattebetalare i det privata näringslivet.</textBlock>
    <textBlock id="i-14c380e7736105d3">Vi har lagt fram förslag på förslag. Vi lade fram en rapport i höstas kallad Handla nu. Den innehåller över 20 olika förslag. Jag har sett på propositionslistan att ni äntligen erkänner att det finns problem när det gäller regelverk och krångel. Det skall komma förslag till förenklingar.</textBlock>
    <textBlock id="i-53d5e398446418f8">Vi har själva tagit fram ett extremt konkret förslag i form av ett startpaket. Jag har tidigare överlämnat det till Thomas Östros. Nu finns det något på propositionslistan. Vi får väl se vad som händer.</textBlock>
    <textBlock id="i-9c8663fd47edac55">Vi har drivit på att det skall vara möjligt att få en</textBlock>
    <textBlock id="i-65d51d8257699aa6">F-skattsedel så att man kan betala skatt som tjänsteföretagare. Fram till december menade ni att det inte fanns några problem. Nu erkänns att problemet finns och att något skall göras. Vi får väl se om det räcker.</textBlock>
    <textBlock id="i-242f2706f0dc8c28">Ni resonerar i termer av att den privata tjänstesektorn skulle kunna utökas fast i offentlig regi. Jag har fortfarande inte fått något besked från Thomas Östros vad regeringen egentligen tycker, som har ansvaret i regeringen för att svara på dessa frågor. Tycker man att tjänstesektorn kan utvecklas i offentlig regi - som</textBlock>
    <textBlock id="i-0ea8a7c1e3d4a114">Margareta Winberg tycker?</textBlock>
    <textBlock id="i-d6a176e5019ae9ee">Jag hörde en debatt i programmet Studio 1 i morse med statssekreteraren i Inrikesdepartementet. Han tycker uppenbarligen inte att det är något som helst problem när kommunala bolag med hjälp av skattepengar konkurrerar ut privata företag inom olika sektorer. Det var ett ganska halsbrytande resonemang mot bakgrund av vad Thomas Östros har sagt om snedvridning, fördelningsprofiler och hur skattepengar används. Det är helt okej att från den kommunala sidan konkurrera ut privata bolag i tjänstesektorn.</textBlock>
    <textBlock id="i-583f36d95488811c">Men det är tydligen ett jättestort problem att använda skattereduktioner för att få i gång privata företag, så att det skapas skattepengar som kan användas inom de egentliga verksamheterna.</textBlock>
    <textBlock id="i-b974ce9818d3c082">Jag återkommer till mina frågor. Det skulle vara jätteintressant att höra hur regeringen egentligen ser på det faktum att färre och färre har jobb och att det behöver vidtas åtgärder som gör att fler människor blir skattebetalare.</textBlock>
  </contentBlock>
  <contentBlock page="0" id="i-686231ae7ddeac29">
    <textBlock id="i-95e3eb4ae3f9a67a">Anf.  27  BO LUNDGREN (m):</textBlock>
    <textBlock id="i-882ad6e6e49fb1f3">Herr talman! Debatten gäller inte den kommunala sektorn. Låt mig påminna skatteministern om att den sektorn förfogar innevarande år över ungefär 430</textBlock>
    <textBlock id="i-a884d685b62db910">miljarder kronor. Av det används ungefär 315 miljarder - dvs. ungefär 100 miljarder mindre än vad som finns - till verksamheter som sjukvård, äldreomsorg, barnomsorg osv.</textBlock>
    <textBlock id="i-67ea35086efeab80">Det stora problemet inom den kommunala sektorn är att ni socialdemokratiska politiker inte förmår ge människor valuta för skattepengarna. Det är under er period som vi har sett hur vårdköerna har blivit längre, hur åldringsvården ifrågasätts, att skolan klarar inte sin uppgift att förmedla kunskaper. Det ansvaret får ni ta själva.</textBlock>
    <textBlock id="i-48c6a878bb615a29">Vi vill ge människor en chans att kunna få valuta för pengarna. Det innebär att använda de stora resurser som finns på ett effektivt sätt.</textBlock>
    <textBlock id="i-531074d745cda3ad">Thomas Östros väljer, som så många gånger förr, att försöka gå tillbaka i tiden. Det måste kännas bittert för socialdemokratin att vara ansvarig för 80-</textBlock>
    <textBlock id="i-0eec3b8a5725e8da">talsproblemen. Det måste vara bittert att inse att 1991</textBlock>
    <textBlock id="i-4f1a67bb6bc5b7f9">års valrörelse präglades av fallande sysselsättning och exploderande arbetslöshet. År 1994 när ni tillträdde var sysselsättningen på väg uppåt och fler och fler fick jobb. Sedan bröts utvecklingen. Det var för att ni inte insåg vad som krävdes för att det skulle bli fler jobb. Sedan har sysselsättningen minskat under 1996, och den minskade under 1997. Trots en i och för sig alltför låg tillväxt, men ändå tillväxt, har sysselsättningen inte vänt - precis som Mats Odell och Karin</textBlock>
    <textBlock id="i-d2ccd7d9afcd0cf6">Pilsäter påpekat. Där ligger ert stora misslyckande.</textBlock>
    <textBlock id="i-23d48745a78396c3">Vad gör ni i ett läge där den generella förbättringen inte räcker till? På väg in i en hyfsad konjunktur skapar ni inte förutsättningar för jobben. Vi ser det här. Det finns en möjlighet till tiotusentals nya jobb, och ni gör ingenting. Ni avvisar allting. Det är det tragiska med socialdemokratin. Ni är inte längre partiet som kan ge full sysselsättning.</textBlock>
  </contentBlock>
  <contentBlock page="0" id="i-d6a53d37531998bc">
    <textBlock id="i-d5f5dd4a4f580fcd">Anf.  28  Statsrådet THOMAS ÖSTROS (s):</textBlock>
    <textBlock id="i-d755e0c37f73dd0d">Herr talman! Karin Pilsäter är van att hantera siffror, men väljer att dribbla med dem. Det är otvetydigt så att den privata sektorn i Sverige har vuxit de senaste fyra åren. Det som har minskat är den offentliga sektorn. Det är viktig information att känna till när man funderar på hur resurser skall användas i ett läge där saker och ting måste vägas mot varandra.</textBlock>
    <textBlock id="i-d7d81c27dab7f119">Både Mats Odell och Karin Pilsäter är beredda att föra ett sådant resonemang, dvs. att väga åtgärder mot varandra.  Vi vet av erfarenhet att Bo Lundgren - det är viktigt att ha den erfarenheten, eftersom jag tror att</textBlock>
    <textBlock id="i-9e5e9573be9eb0de">Bo Lundgren eftersträvar att få chansen igen - inte gör den avvägningen. Skattesänkningar skall genomdrivas till varje pris.</textBlock>
    <textBlock id="i-1701ef5022c1e435">Jag tror att Odell och Pilsäter egentligen håller med om att det inte finns något generellt samband mellan skatteuttaget och sysselsättningsnivåerna. Det är bara att titta ut över världen. Vi har vitt skilda skatte- och sysselsättningsnivåer. Sverige har under långa perioder varit exempel på ett land med hög sysselsättningsnivå och hög skattenivå. Ett land som i dag pekas ut som ett föredöme är det land som Mats</textBlock>
    <textBlock id="i-84cffc4eb0c508e0">Odell tar upp i ett visst sammanhang, nämligen Danmark, som generellt sett har ett högt skatteuttag.</textBlock>
    <textBlock id="i-bd5659b5953368ad">Jag tror att vi tre kan vara överens. Bo Lundgren har vitt skild uppfattning. Jag hoppas att det kommer att visa sig under valrörelsen att ni får allt svårare att resonera med varandra.</textBlock>
    <textBlock id="i-03e5f148e67f2eb6">Skatteuttaget i sig påverkar inte sysselsättningen.</textBlock>
    <textBlock id="i-a77775f738b4f56b">Men det skall diskuteras om skattestrukturen i sig kan ha en effekt. Det är det som har gjorts i Tjänstebeskattningsutredningen. Det är en intressant och viktig fråga. Det samlade resultatet från expertisen är en begränsad effekt. Frågeställningen har varit om det finns en stor grupp människor som inte har en chans att ta sig in på arbetsmarknaden med rådande löner.</textBlock>
    <textBlock id="i-f7ee05446a6d3046">Regeringens huvudstrategi - och det är ett viktigt vägval - är att satsa på kunskap och kompetens för att ge människor chansen att efterfråga de nya jobb som nu kommer. Det råder en sysselsättningsökning i ekonomin. Hösten har sett bra ut för Sverige. Det innebär ökad kompetens och en efterfrågan på jobb som man kan försörja sig på. Det måste vara huvudstrategin.</textBlock>
    <textBlock id="i-8a0afd755b57bb10">Det är värt att föra ett resonemang om man med skattefrämjande kan stimulera en del av den privata arbetsmarknaden som inte skulle få den kraft den annars behöver.</textBlock>
    <textBlock id="i-f5bfcf3afefa4cc6">Det går att titta på de exempel som finns. Mats</textBlock>
    <textBlock id="i-3d250b1313e4d8d7">Odell tar upp den danska modellen. Jag har goda kontakter med den danska skatteministern, och jag har resonerat med honom om detta. Tjänstebeskattningsutredningen säger att med den modellen har 3 000</textBlock>
    <textBlock id="i-8d80caa4dfa34665">heltidstjänster skapats. Det är gott. Men det är inget stort slag mot arbetslösheten. Den har också fört med sig en del fördelningspolitiska aspekter som det är värt att resonera om.</textBlock>
    <textBlock id="i-b213db379049d3d1">Jag känner ingen absolut låsning angående den modellen. Men det är lätt att se att den inte är ett effektivt inslag i sysselsättningsökningen - som Mats</textBlock>
    <textBlock id="i-411c7c729e7915fd">Odell hävdar.</textBlock>
    <textBlock id="i-8d02db655a877462">I Sverige kan vi se i takt med en kulturell förändring där inte minst kvinnor får en allt starkare ställning på arbetsmarknaden, att det blir en förändring i synen på tjänster i hemmet. Det kan bära sig på den vanliga marknaden utan subventioner.</textBlock>
    <textBlock id="i-f86244e5b4f38768">Hemfrid är ett företag som visar att det går att skapa ett mycket stort intresse kring tjänster i hemmet på den marknad och med de spelregler vi har. Det pågår en diskussion om förmånsvärdet. Men det är inte rimligt att säga att det skall vara särskilda förmånsvärden på vissa typer av förmåner men ha normala förmånsvärden på alla andra typer av förmåner.</textBlock>
    <textBlock id="i-15c14ff5e3754aed">Det är viktigt att komma till skott i skattepolitiken.</textBlock>
    <textBlock id="i-a9fd26552fb7b048">Det får inte vara så att man skjuter på allt som rör sig.</textBlock>
    <textBlock id="i-c2ce21d25bb14f36">Då blir det en hel del självmål. Den insikten borde</textBlock>
    <textBlock id="i-f6faa408bfe61983">Odell och Pilsäter ha. Därför borde ni vara försiktiga med att resonera med Bo Lundgren i skattefrågor. Det måste finnas ett ansvarsfullt finansieringsperspektiv i det hela. Skall en fast skattesänkning finansieras, måste man räkna in vad besparingen i andra ändan kostar. Drar man ned på a-kassan, minskar sysselsättningen någonstans - och då minskar efterfrågan.</textBlock>
  </contentBlock>
  <contentBlock page="0" id="i-1888b04c220a6070">
    <textBlock id="i-0b61eec86f4d7163">Anf.  29  MATS ODELL (kd):</textBlock>
    <textBlock id="i-62237e1750d1f5c4">Herr talman! Jag tycker att Thomas Östros för ett alltmer intressant och intelligent resonemang i frågan.</textBlock>
    <textBlock id="i-09db088420fffad5">Men det stannar vid det. Vi kan hålla på att resonera tills tungorna faller ur oss. Men om inget görs blir det ganska patetiskt för de människor som i dag är arbetslösa.</textBlock>
    <textBlock id="i-c3367dfe7364d10c">Låt mig ta det danska exemplet. Det är riktigt att det rör sig om ca 3 500 heltidstjänster, men det är</textBlock>
    <textBlock id="i-d8865b15b81648d9">10 000 människor som i dag har sysselsättning inom denna sektor i Danmark.</textBlock>
    <textBlock id="i-617dd86ea5132b3d">Det är en helt ny bransch. Det handlar om att förändra attityder och vanor. Det handlar om att upptäcka att det går att köpa denna typ av tjänster. Det är alldeles uppenbart att det finns en enorm potential.</textBlock>
    <textBlock id="i-97fb6422a2f8f78d">Man menar i Danmark att de begränsningar man gjorde i den ursprungliga kompromissen är otidsenliga. Man bör öppna för fler tjänster. Därmed skulle volymen öka, och därmed skulle också effekten öka.</textBlock>
    <textBlock id="i-8aa328443e75bed5">Det skulle i slutändan vara hälsosamt även för statsfinanserna.</textBlock>
    <textBlock id="i-8e921784450ac73d">Vad gäller förmånsvärdet kan vi titta på ett närliggande exempel. Jag läste en artikel i Aftonbladet där miljöminister Anna Lindh intervjuades om sitt arrangemang. Hon har en person anställd på deltid - 75 %.</textBlock>
    <textBlock id="i-fa041cd8237ebcaf">Om man lägger ihop vad den personen kostar - om</textBlock>
    <textBlock id="i-09c223c32c6b2884">Anna Lindhs uppgifter i Aftonbladet stämmer - skulle man hamna på ett förmånsvärde på 120 kr i timmen.</textBlock>
    <textBlock id="i-1284aaf1b1bc2bd9">Det är vad det kostar för en medlem i regeringen.</textBlock>
    <textBlock id="i-aa67c7895948b17d">Jag tycker att Thomas Östros skall utreda detta. Är det då rimligt att ta ut 187,50 per timme som förmånsvärde? Om man däremot skulle lägga förmånsvärdet på 120 kr per timme säger Hemfrid och andra bolag som jobbar med dessa uppgifter att volymen skulle bli mycket stor. Då skulle det bli ökad tillgänglighet inom de sektorer där vi har flaskhalsproblem.</textBlock>
    <textBlock id="i-13fa3d6b2b97a76d">Då skulle fler människor få en bättre livskvalitet. Då skulle det hända någonting. I dag resoneras det, men det händer ingenting.</textBlock>
  </contentBlock>
  <contentBlock page="0" id="i-b12027098a7ba5d0">
    <textBlock id="i-850569fb6eeed632">Anf.  30  KARIN PILSÄTER (fp):</textBlock>
    <textBlock id="i-0a2b10cce4f80fa7">Herr talman! Jag börjar undra om det inte är så att statsrådet Östros precis som många av hans kolleger snurrar runt i statistiken för att undvika själva problemställningen.</textBlock>
    <textBlock id="i-ccc14d02e1bbcf03">Jag visar här en bild på hur kurvan ser ut. Det är bevisligen så att färre jobbar i dag än när regeringen tillträdde. Detta måste vara ett problem. Att kurvan gick upp ett tag efter det att ni hade tillträtt och sedan började tippa nedåt är väl ingenting att vara lycklig över i dag. Man har i princip lyckats få bort alla de nya jobb som tillkom på grund av den borgerliga regeringens politik. Det är så ointressant att försöka feppla med gammal statistik för att komma bort från problemet. Grundfrågan är hur vi skall få fler jobb.</textBlock>
    <textBlock id="i-a643621cca74c61b">Om ni inte tycker att det är ett problem att det finns för få jobb kan ni väl säga det öppet. Då blir vi klara över att vi har helt olika linjer. Vi vill ha fler jobb så att fler människor kan få en egen lön att leva på och så att fler kan bli skattebetalare, så att vi kan betala för vård, omsorg och utbildning.</textBlock>
    <textBlock id="i-2b4a5f915f045b2c">Om det finns väldigt många skatter som är hindrande blir summan av de skatterna också hindrande.</textBlock>
    <textBlock id="i-7add737c627719a1">Det finns inget rakt samband mellan skattetryckets nivå och sysselsättningsnivån, men skattetryckets nivå är inte ointressant. Vi tror att en av strategierna är att göra förändringar nedåt.</textBlock>
    <textBlock id="i-9f6a02565fb19bcb">Er huvudstrategi - kunskapslyftet - räcker inte.</textBlock>
    <textBlock id="i-05efba9d64afb83a">Arbetsmarknaden förbättras egentligen inte trots att den öppna arbetslösheten sjunker. Vad hjälper det att man får en bra grundutbildning om det fortfarande inte sker några förändringar på arbetsmarknaden?</textBlock>
    <textBlock id="i-d73970c542001509">Varje enskild åtgärd är i sig självfallet inte tillräcklig. Det är några tusen jobb här och tiotusen jobb där. Det är viktigt att vidta olika åtgärder som tillsammans kan leda till en förbättring.</textBlock>
    <textBlock id="i-2e2b2dfb0759b07e">Det är bra att statsrådet inte känner någon absolut låsning, men jag tycker verkligen inte att det räcker -</textBlock>
    <textBlock id="i-37fbe1205fdddaf3">speciellt inte i en sådan här fråga.</textBlock>
    <textBlock id="i-b75eb72d75132c54">Jag skulle också gärna vilja ta upp en diskussion om vilken jämställdhetssyn regeringen har när sådant som män håller på med och är intresserade av går alldeles utmärkt, medan det kvinnor håller på med inte går alls.</textBlock>
    <textBlock id="i-1fc277693d7b405d">Det vi har hört här är ett cirkelresonemang utan svar. Vi kommer att fortsätta jobba för att vi skall få fler jobb och för att arbetsmarknaden skall fungera bättre både för kvinnor och män.</textBlock>
  </contentBlock>
  <contentBlock page="0" id="i-3b8febf3fc441aec">
    <textBlock id="i-ecfac2c9fff14ce2">Anf.  31  Statsrådet THOMAS ÖSTROS (s):</textBlock>
    <textBlock id="i-aa75cbb0340c6de0">Herr talman! Tack vare regeringens politik har vi en livskraftig privat sektor i Sverige som faktiskt växer och börjar frodas. Privat tjänstesektor och privat industri - hela den privata sektorn på arbetsmarknaden - är beroende av människors efterfrågan och investeringsvilja och företagarnas expansionsvilja.</textBlock>
    <textBlock id="i-8f2833491b01c71f">Det är sådant som avgör sysselsättningsutvecklingen.</textBlock>
    <textBlock id="i-a8beb74fc279010c">Jag delar Mats Odells uppfattning när han resonerar om attityder och säger att de i sig kan vara en begränsning. Jag tror att det finns två huvudsakliga begränsningar för tillväxt av hushållsnära tjänster eller tjänster i hushållet. Den ena är att människor håller hårt i pengarna när ekonomin rasar samman och de är rädda för framtiden. De sparar och köper inte tjänster. Den andra är just attityddiskussionen.</textBlock>
    <textBlock id="i-0ec22b5c4fb0ded2">Därför sker det nog en förändring i takt med generationsväxlingar och ökad jämställdhet. Vi ser också att det verkar gå ganska bra för företag som Hemfrid när de konkurrerar på marknaden utan subventioner.</textBlock>
    <textBlock id="i-20a146a239feeb33">Den viktiga frågan i denna diskussion är om det skall subventioneras och i så fall varför. Man skall ta hänsyn - det gör vi alltför sällan i riksdagen - till att en subvention på ett håll naturligtvis ger en effekt, men att finansieringen av den subventionen ger en effekt på något annat håll. Det måste man göra en samlad bedömning av.</textBlock>
    <textBlock id="i-58e27b91990449b2">Det är klart att vi via skatteförändringar kan få människor att köpa mer tjänster i hushållet, men givet de resurser människor har så kommer de att köpa mindre av någonting annat. De resonemangen måste föras.</textBlock>
    <textBlock id="i-823536c2e513ffc2">Det är inte så enkelt att skattesänkningen är den enda delen av verkligheten. Det var problemet också under er regeringsperiod.</textBlock>
    <textBlock id="i-29266c83f44648ec">Jag tycker att det är väldigt bra - och det bådar gott inför valrörelsen - att Karin Pilsäter säger att det inte finns något rakt samband mellan skattetryckets nivå och sysselsättningsnivån. Här är ett område där vi som partier kan resonera med varandra. Det finns ingen låsning som gör att vi hävdar att det enda sättet att nå full sysselsättning är att kraftigt sänka skatterna.</textBlock>
    <textBlock id="i-ff1e15b4e9e4de19">Det tror inte regeringen, och det tror nog inte Folkpartiet och Kristdemokraterna heller. Men ni har problem med samarbetspartnern.</textBlock>
  </contentBlock>
  <contentBlock page="0" id="i-702450487015e5e0">
    <textBlock id="i-05b416c03df20eac">Överläggningen var härmed avslutad.</textBlock>
  </contentBlock>
  <contentBlock page="0" id="i-dfd28503b974e865">
    <textBlock id="i-edbe200717741c36">5 §  Hänvisning av ärenden till utskott</textBlock>
  </contentBlock>
  <contentBlock page="0" id="i-e554f7dedccf6be8">
    <textBlock id="i-676792529297d6b7">Föredrogs och hänvisades</textBlock>
    <textBlock id="i-9617c8a972ad1602">Skrivelse</textBlock>
    <textBlock id="i-e9f142fd8960338c">1997/98:79 till socialutskottet</textBlock>
  </contentBlock>
  <contentBlock page="0" id="i-bf5fb58789f7e87d">
    <textBlock id="i-f8074a0648e8d78b">Redogörelse</textBlock>
    <textBlock id="i-90f6ed32588744c8">1997/98:RJ1 till utbildningsutskottet</textBlock>
  </contentBlock>
  <contentBlock page="0" id="i-08657a02e80debf1">
    <textBlock id="i-8c935197ff7fbe83">Motioner</textBlock>
    <textBlock id="i-d3bfedb2e53703f8">1997/98:Ju19-Ju22 till justitieutskottet</textBlock>
    <textBlock id="i-60b46b72c59b03c8">1997/98:Sk30-Sk32 till skatteutskottet</textBlock>
    <textBlock id="i-78c3815e8b2b11ac">1997/98:Fi9-Fi11 till finansutskottet</textBlock>
  </contentBlock>
  <contentBlock page="0" id="i-d94def7ef514c0f3">
    <textBlock id="i-624176869adf2fd8">6 §  Anmälan om interpellationer</textBlock>
  </contentBlock>
  <contentBlock page="0" id="i-f25b75551558b849">
    <textBlock id="i-85a2316493c928b4">Anmäldes att följande interpellationer framställts den 20 februari</textBlock>
  </contentBlock>
  <contentBlock page="0" id="i-26dad48af06ffe1b">
    <textBlock id="i-f0ef5db894a98ffa">1997/98:199 av Gudrun Lindvall (mp) till justitieministern</textBlock>
    <textBlock id="i-1b4fd80616451df3">Miljöbrott</textBlock>
    <textBlock id="i-746c0e5e2f415a6a">1997/98:200 av Barbro Johansson (mp) till miljöministern</textBlock>
    <textBlock id="i-e9901f7f57624a2a">Bromerade flamskyddsmedel</textBlock>
    <textBlock id="i-c1632ab45bac6a62">1997/98:201 av Birgitta Wistrand (m) till kommunikationsministern</textBlock>
    <textBlock id="i-4de783d0f4f5d4ca">Bromma Flygplats</textBlock>
    <textBlock id="i-d849a168d4484406">1997/98:202 av Birgitta Wistrand (m) till näringsministern</textBlock>
    <textBlock id="i-c7a3bd384ba6347a">Mötesplatser för svensk design och formgivning</textBlock>
  </contentBlock>
  <contentBlock page="0" id="i-089445f580ca4f24">
    <textBlock id="i-3e63e1f6a00e0878">Interpellationerna redovisas i bilaga som fogas till riksdagens snabbprotokoll tisdagen den 3 mars.</textBlock>
  </contentBlock>
  <contentBlock page="0" id="i-565092f02da6bec1">
    <textBlock id="i-c8ed07cbccb3fd8f">7 §  Anmälan om frågor för skriftliga svar</textBlock>
  </contentBlock>
  <contentBlock page="0" id="i-3244f9e30f6a1712">
    <textBlock id="i-ee5594f51242f3fe">Anmäldes att följande frågor för skriftliga svar framställts den 19 februari</textBlock>
  </contentBlock>
  <contentBlock page="0" id="i-7397f6d292965139">
    <textBlock id="i-58ddec3f347b4630">1997/98:471 av Eva Zetterberg (v) till statsministern</textBlock>
    <textBlock id="i-3f03b276b45849f6">Chile</textBlock>
    <textBlock id="i-676400df6f7bde13">1997/98:472 av Maggi Mikaelsson (v) till statsrådet</textBlock>
    <textBlock id="i-91e4580e5b14de93">Maj-Inger Klingvall</textBlock>
    <textBlock id="i-98a7357fd785c305">Ansvar för invaliditet förorsakad av björn</textBlock>
    <textBlock id="i-b3c34b900903bcd2">1997/98:473 av Michael Hagberg (s) till näringsministern</textBlock>
    <textBlock id="i-ba68ec2c85cc3647">Mätning av elkraft</textBlock>
    <textBlock id="i-b05c359634a1c160">1997/98:474 av Carina Hägg (s) till arbetsmarknadsministern</textBlock>
    <textBlock id="i-95e7813aa33a205d">Kvinnor som arbetsskadas</textBlock>
    <textBlock id="i-4842ca2a84cf0f75">1997/98:475 av Ronny Olander (s) till kommunikationsministern</textBlock>
    <textBlock id="i-0ff3605668f15fbd">Flygsäkerhet den 20 februari</textBlock>
  </contentBlock>
  <contentBlock page="0" id="i-fb1196c6a8d11112">
    <textBlock id="i-d10e5ee407838010">1997/98:476 av Jan Lindholm (mp) till statsrådet</textBlock>
    <textBlock id="i-32cba2eba5e1c14f">Pierre Schori</textBlock>
    <textBlock id="i-e76e97a36b892a3a">Om strukturval vid bistånd</textBlock>
    <textBlock id="i-fa939ea693be25f9">1997/98:477 av Jan Lindholm (mp) till miljöministern</textBlock>
    <textBlock id="i-42fd8f217cb99cfa">Säker elenergi i f.d. Sovjetunionen</textBlock>
    <textBlock id="i-c83a39d1f5536ed7">1997/98:478 av Gudrun Lindvall (mp) till miljöministern</textBlock>
    <textBlock id="i-c6c283c1c7c67c0b">Marknadsföring av kött</textBlock>
    <textBlock id="i-82647423e001f53c">1997/98:479 av Eva Goës (mp) till kommunikationsministern</textBlock>
    <textBlock id="i-449a770cadbe7722">Upprustning av Ådalsbanan</textBlock>
    <textBlock id="i-66d93e57cc7fc827">1997/98:480 av Jan Lindholm (mp) till arbetsmarknadsministern</textBlock>
    <textBlock id="i-8bb5913876c8a8ff">Strejkrätten och varors fira rörlighet i EU</textBlock>
    <textBlock id="i-b2a7606227c076d3">1997/98:481 av Rose-Marie Frebran (kd) till försvarsministern</textBlock>
    <textBlock id="i-190864e328659395">Förstörda arkiv</textBlock>
    <textBlock id="i-3d5a538a6ae787bf">1997/98:482 av Bertil Persson (m) till statsrådet Maj-</textBlock>
    <textBlock id="i-5281529445ef4c5c">Inger Klingvall</textBlock>
    <textBlock id="i-4c23e1888cd020b9">Behandling av svårt cancersjuka kvinnor</textBlock>
    <textBlock id="i-9384992f6c86334f">1997/98:483 av Owe Hellberg (v) till inrikesministern</textBlock>
    <textBlock id="i-d7dd88fdc434206d">Köregler för bostadssökande</textBlock>
  </contentBlock>
  <contentBlock page="0" id="i-afb01da4918e7a30">
    <textBlock id="i-7960c7ecf72f102e">Frågorna redovisas i bilaga som fogas till riksdagens snabbprotokoll tisdagen den 3 mars.</textBlock>
  </contentBlock>
  <contentBlock page="0" id="i-1b7c18b82c2d45a8">
    <textBlock id="i-bbbfd947b0ba8bfe">8 §  Kammaren åtskildes kl. 10.46.</textBlock>
  </contentBlock>
  <contentBlock page="0" id="i-ec5963971ffc3228">
    <textBlock id="i-38eafef98c5e4aac"/>
    <textBlock id="i-109301331b61d2c6">Förhandlingarna leddes av förste vice talmannen.</textBlock>
  </contentBlock>
</protocol>
