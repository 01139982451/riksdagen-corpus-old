<protocol id="prot-19992000--124">
  <contentBlock page="0" id="i-198e10904b8521b1">
    <textBlock id="i-d43967ba41139703">19.00 - 20.47</textBlock>
  </contentBlock>
  <contentBlock page="0" id="i-2544a6724242c2c3">
    <textBlock id="i-9ef585269358ee0b">Det justerade protokollet beräknas utkomma om 3 veckor</textBlock>
  </contentBlock>
  <contentBlock page="0" id="i-d6856296036d4a5f">
    <textBlock id="i-81d4236abe6146b6">--------------------------------------------------------------------</textBlock>
  </contentBlock>
  <contentBlock page="0" id="i-e86577d5339ab3b2">
    <textBlock id="i-8b1faf11b4029d7e">1 §  Avsägelse</textBlock>
  </contentBlock>
  <contentBlock page="0" id="i-58202d62ae217052">
    <textBlock id="i-18c0414057a6d223">Talmannen meddelade att Ulf Björklund (kd) avsagt sig uppdraget som ledamot i bostadsutskottet.</textBlock>
    <textBlock id="i-01097c557a4819ea">Kammaren biföll denna avsägelse.</textBlock>
  </contentBlock>
  <contentBlock page="0" id="i-a742a1adea8a8454">
    <textBlock id="i-b91d3a4f90fdede3">2 §  Kompletteringsval till vissa utskott och EU-</textBlock>
    <textBlock id="i-fd21453c09be58dd">nämnden</textBlock>
  </contentBlock>
  <contentBlock page="0" id="i-f3fc917191c726ef">
    <textBlock id="i-15c608a378803461">Talmannen meddelade att Kristdemokraternas riksdagsgrupp på grund av uppkomna vakanser anmält Helena Höij som ledamot i skatteutskottet och som suppleant i socialförsäkringsutskottet, Ulf</textBlock>
    <textBlock id="i-df72e7deafca873a">Björklund som suppleant i EU-nämnden efter Dan</textBlock>
    <textBlock id="i-fb05cd8f9cc951bb">Ericsson samt Jan-Erik Ågren som suppleant i valberedningen efter Dan Ericsson.</textBlock>
  </contentBlock>
  <contentBlock page="0" id="i-a4e5aa599620e494">
    <textBlock id="i-748ad751709041ce">Talmannen förklarade valda till</textBlock>
  </contentBlock>
  <contentBlock page="0" id="i-d83d3e266a940601">
    <textBlock id="i-fb4f5c15d002fd03">ledamot i skatteutskottet</textBlock>
    <textBlock id="i-6cfb4c6a21d7c886">Helena Höij (kd)</textBlock>
  </contentBlock>
  <contentBlock page="0" id="i-50af94a254913d67">
    <textBlock id="i-61eedcf286fc0ecb">suppleant i socialförsäkringsutskottet</textBlock>
    <textBlock id="i-9e54e494655cb4f6">Helena Höij (kd)</textBlock>
  </contentBlock>
  <contentBlock page="0" id="i-000b8122c5275fae">
    <textBlock id="i-58aed1aae82b314c">suppleant i EU-nämnden</textBlock>
    <textBlock id="i-af89c78c04264585">Ulf Björksund (kd)</textBlock>
  </contentBlock>
  <contentBlock page="0" id="i-640b8a2629e1911d">
    <textBlock id="i-6dd35a83849dac19">suppleant i valberedningen</textBlock>
    <textBlock id="i-0bd12f6aed2f7ab2">Jan-Erik Ågren (kd)</textBlock>
  </contentBlock>
  <contentBlock page="0" id="i-8d9db639e366012d">
    <textBlock id="i-402dc16a89dc1d82">3 §  Meddelande om anmälan till talarlistan</textBlock>
  </contentBlock>
  <contentBlock page="0" id="i-1b63c35e12d09e56">
    <textBlock id="i-b8ebc54fcfdb8bd3">Talmannen meddelade att anmälan till talarlistan för ärenden som skulle debatteras tisdagen den</textBlock>
    <textBlock id="i-106af64ab6b262b4">13 juni skulle ske senast fredagen den 9 juni kl. 16.00.</textBlock>
  </contentBlock>
  <contentBlock page="0" id="i-122ac592d5987f43">
    <textBlock id="i-12affef3bb1352b2">4 §  Granskning av statsrådens tjänsteutövning och regeringsärendenas handläggning</textBlock>
  </contentBlock>
  <contentBlock page="0" id="i-bd771112042142ea">
    <textBlock id="i-3002620215efc322">Föredrogs konstitutionsutskottets betänkande 1999/2000:KU20</textBlock>
    <textBlock id="i-9870b0abf16976e2">Granskning av statsrådens tjänsteutövning och regeringsärendenas handläggning.</textBlock>
    <textBlock id="i-780093de07387d7e">Inledning (allmänna synpunkter)</textBlock>
  </contentBlock>
  <contentBlock page="0" id="i-c17464dd50c8b8c0">
    <textBlock id="i-2f04c235bae9f0d1">Anf.  1  PER UNCKEL (m):</textBlock>
    <textBlock id="i-c9b9f8b08062f1ef">Fru talman! Konstitutionsutskottet ber härmed att få överlämna resultatet av sin årliga granskning till riksdagens kammare för dess bedömning.</textBlock>
    <textBlock id="i-c91293ede3d555cb">Konstitutionsutskottets uppgift är att granska hur regeringen sköter sina ålägganden. En ledtråd för utskottet är att hävda rätten, författningen och sanningen.</textBlock>
    <textBlock id="i-5d6699233bffe09b">Den granskning utskottet har gjort i år är omfattande och i inte så liten utsträckning kritisk. Om somt är hela utskottet ense, om somt är vi oense. Det utskottet redovisar i sitt digra betänkande - det som kammaren har att ta ställning till - men inte minst allt det underlagsmaterial som utskottet samtidigt bifogar sitt betänkande är värt läsning för den som är intresserad av att försöka bedöma hur regeringsmakten utövas och i vilken utsträckning regeringen följer de principer i sin maktutövning som först och främst vårt lands författning lägger fast.</textBlock>
    <textBlock id="i-0cf9e6fbc18e37c1">En viktig fråga finns dessutom inte med i den granskning som utskottet nu redovisar, nämligen regeringens ansvar för statsministerns så omtalade resa till Sydafrika. Här fortsätter granskningen för att vi så långt det står i vår makt ska försöka klarlägga vad som faktiskt har inträffat. Det är vår plikt att söka sanningen. Framtiden får utvisa hur långt det är möjligt att i detta hänseende komma.</textBlock>
    <textBlock id="i-fc5690c0c97e8512">Det som redovisas nu och som ska debatteras i dag är emellertid mycket nog, Sydafrikaresan förutan.</textBlock>
    <textBlock id="i-7c75a01dce6eb7ba">Det handlar om regeringens förhållande till riksdagen och dess utrikesnämnd. Det handlar om regeringens hantering av den s.k. utnämningsmakten, dvs. vilka som ska få vara chefer i våra statliga myndigheter.</textBlock>
    <textBlock id="i-bfa09f160db826d4">Det handlar särskilt om en av de utnämningar som har omtalats mycket under det senaste året, nämligen förordnande av chef för Riksrevisionsverket. Det handlar om regeringens diarieföring av brev - till synes möjligen en liten fråga, men ändå aktualiserande en av de viktigare principerna i vår författning, nämligen öppenheten och därmed möjligheter för medborgarna att ta del av den offentliga maktens utövning. Det handlar om upphandlingen av tjänster som staten är skyldig att göra enligt lagen om offentlig upphandling. Det handlar om orsakerna till sammanbrottet vad beträffar Telia-Telenor-avtalet. Det handlar om regeringens samarbete - åtminstone än så länge, får man möjligen tillägga - med Vänstern och</textBlock>
    <textBlock id="i-8a673de165eb624b">Miljöpartiet.</textBlock>
    <textBlock id="i-1d1821dfde83ce55">Vart och ett av dessa ämnen och flera härutöver som utskottet också har granskat ger skäl till reflexioner om hur regeringsmakten sköts. Senare debatter under dagen får belysa dessa frågor mera i detalj.</textBlock>
    <textBlock id="i-10660b87299f6f98">I denna inledande diskussion finns det enligt min mening snarast skäl att se till om det finns någon eller några iakttagelser som förenar det som utskottet har haft att säga om merparten av de ärenden vi har haft anledning att granska. Låt mig ägna resten av detta anförande åt att förmedla mina intryck och mina övergripande slutsatser när granskningen ses i dess helhet snarare än i dess delar.</textBlock>
    <textBlock id="i-9a603d4592c7182b">Det finns nämligen enligt min uppfattning ett slags regeringsmaktens arrogans som går som en röd tråd genom flertalet av de frågor som utskottet i dag redovisar. Låt mig exemplifiera vad jag menar genom att se till några av de viktigare ärenden som utskottet i dag redovisar för kammaren.</textBlock>
    <textBlock id="i-3979ff7231625704">Se för det första på Österrikefrågan och Utrikesnämnden. Regeringen är enligt författningen skyldig att samråda med Utrikesnämnden inför viktigare utrikespolitiska ställningstaganden. Tvivelsutan är sanktionerna gentemot Österrike ett exempel på sådant viktigare ställningstagande. T.o.m. företrädare för regeringen har inför utskottet medgivit att det är så. Desto mera förvånad blir man när företrädare för samma regering samtidigt medger att man inte ens övervägt att kalla den utrikesnämnd som är forumet för sådant samråd till överläggningar.</textBlock>
    <textBlock id="i-c0cbb2007cc1a658">Alternativt har det hävdats, kuriöst nog samtidigt som man påpekar att man inte ens övervägt det, att det inte fanns tid för att göra det man inte hade kommit på att man bort göra. Inför utskottet har det samtidigt visat sig att andra regeringar visst har funnit tid</textBlock>
    <textBlock id="i-428bb9fa7b2f54df">- sådan tid att det varit möjligt att genomföra det som den svenska grundlagen säger att en svensk regering är skyldig till.</textBlock>
    <textBlock id="i-def6a4fc894f6a4d">Det kan möjligen framstå som en petitess att kräva att andra ska få delta i ställningstaganden kring viktiga utrikespolitiska frågor. Samtidigt är Utrikesnämnden ett organ som har tillkommit för att medge den reflexion, den eftertanke och det intag av olika idéer som stora ställningstaganden kräver. Så här i efterhand har det dessutom visat sig att eftertanke före beslutet i detta fall var mer än rimligt att efterfråga.</textBlock>
    <textBlock id="i-7d4d2d1c5ec562bd">Men som sagt: Regeringen kom inte ens på tanken att detta var en fråga som den borde ha underställt också andra partier i de i författningen angivna organen.</textBlock>
    <textBlock id="i-2f39164d702553c8">Se för det andra, fru talman, på hanteringen av chefen för Riksrevisionsverket! Låt oss för en stund åkalla minnet av vad som hände för nästan ett år sedan. Det var en lång sommar. I tidningar och i samtal utanför tidningarna illustrerades en långbänk som får andra att framstå som oljade blixten när chefen för RRV skulle förordnas fr.o.m. den 1 oktober i höstas. Det var oändliga samtal, delvis inför öppen ridå, och det var finansministerns vid det här laget smått världsberömda enstaviga presskonferens.</textBlock>
    <textBlock id="i-8885f1a12a018396">Hela denna fråga skulle möjligen ha kunnat läggas till handlingarna som ett olycksfall i arbetet om det inte hade varit för det faktum att chefskapet för RRV</textBlock>
    <textBlock id="i-7a572a62665c5d78">är av en alldeles speciell karaktär, som några av oss har haft anledning att skriva i ett särskilt yttrande till utskottets bedömning. Riksrevisionsverket ska ju tillsammans med bl.a. konstitutionsutskottet granska hur väl tingen sköts av makten. Därför är det maktens uppgift att säkerställa att ingen skugga ska kunna falla på den nödvändiga självständighet som verket har att leva efter.</textBlock>
    <textBlock id="i-c32081b7c016d4b4">Utskottet påpekar för sin del enigt att det inte fanns skäl att dra det här i långbänk på det sätt som regeringen gjorde vid förordnandet av Inga-Britt</textBlock>
    <textBlock id="i-b89ebc3f702f829a">Ahlenius, som det blev till slut, ett par dagar före full tid. Ett enigt utskott påpekar dessutom att finansministern gjorde fel som inte diarieförde två viktiga brev, som hade varit betydelsefulla för den offentliga debatten i frågan, i tid. Enkelt uttryckt: Statsråd har inte rätt att gömma brev i madrassen.</textBlock>
    <textBlock id="i-513e5d548a7e7b26">Se, fru talman, för det tredje på upphandlingen av tjänster! Det kan låta lite tekniskt och knöligt för den som inte har haft anledning att ägna sig åt det själv.</textBlock>
    <textBlock id="i-6fcf48f33329c0b5">Den enkla principen är emellertid att staten, när den beställer tjänster, ska fråga flera för att få fram det bästa priset och den högsta kvaliteten. Det ska främja konkurrensen och därmed statens rättmätiga skötsel av de medel som staten har till sitt förfogande.</textBlock>
    <textBlock id="i-d6a9aec6ee1455ee">Ett enigt utskott påpekar att det på denna punkt finns allvarliga brister på flera håll inom regeringen.</textBlock>
    <textBlock id="i-9a59e5a4a1e71cd0">Det är så allvarliga brister att utskottet i ett fall inte ens har kunnat utröna vem det är som är ansvarig för bristen. Det påminner om det gamla uttalandet om att det stundtals förefaller som om makten är någon annanstans.</textBlock>
    <textBlock id="i-6d1441449d3da40a">Att frågan om upphandling har sitt allvar säger sig självt, inte minst därför att regeringen är ett föredöme, eller i varje fall borde vara det, för andra. Hur i hela friden ska man kunna räkna med att andra ska sköta sina ålägganden väl om regeringen inte gör det?</textBlock>
    <textBlock id="i-ac1536a452b261e9">Utskottets eniga kritik på denna punkt är mer än berättigad.</textBlock>
    <textBlock id="i-4247618f61c36ec4">Se, fru talman, på Telia-Telenor-affären! I denna fråga är situationen den att många av oss skulle kunna säga: Vad var det vi sade? Många av oss varnade innan detta avtal slutfördes för att en affär mellan</textBlock>
    <textBlock id="i-eb5d3465dd51b9bc">Telia och Telenor, i synnerhet på de villkor som då redovisades, inte hade förutsättningar att bli framgångsrik. Likväl sade naturligtvis alla vi som var emot affären från början att det, när den väl var genomförd, var vår förhoppning att den skulle kunna fullföljas med ett för båda de ingående företagen och folken lyckligt slut. Så blev det nu inte.</textBlock>
    <textBlock id="i-c75c6acf073ba113">Utskottet har genom flera förhör klarlagt i vilken utsträckning regeringen skötte sina åligganden i enlighet med de avtal som träffades på ett sätt som gav förutsättningar för framgång. Utskottet är inte enigt i sin bedömning, men både majoriteten och minoriteten understryker att mera kunde ha gjorts. Vi som är mera kritiska till regeringen i detta hänseende säger oss att regeringen genom näringsminister Björn Rosengren helt enkelt nonchalerade att hantera problem som låg i öppen dager redan när avtalet slöts och som sedan briserade i sammanbrottet för affären åtta månader senare. Björn Rosengrens uttalande om Norge, ovetande om TV-kameror som inte var avstängda, står som ett slags symbol för hur hela Telia-Telenoraffären sköttes.</textBlock>
    <textBlock id="i-d7b6c98bf838cd60">Se till sist, fru talman, på utnämningsmakten, dvs.</textBlock>
    <textBlock id="i-b20af662a54b022a">hur regeringen har utnämnt statliga chefer! I denna fråga har företrädarna för mitt parti, Moderaterna, funnit anledning att vara särskilt kritiska i våra observationer. När det gäller statliga chefer och chefstillsättningar förefaller detta i allt större utsträckning bli en fråga som närmast för tanken till partipolitiska förläningar. Det handlar om vänner och bekanta som har gjort regeringspartiet stora tjänster. Inför utskottet medger t.o.m. statsministern att det ligger något naturligt i att det blir socialdemokrater och i någon mån, har det visat sig, centerpartister som uppfyller de krav på förtjänst och skicklighet som grundlagen stipulerar för denna typ av tjänster.</textBlock>
    <textBlock id="i-79498c828ee8b3fc">Förlåt uttrycket, fru talman, men jag tycker att det är politiskt skandalöst att hantera utnämningsmakten på detta sätt. Det är politiskt skandalöst att göra det, men det är också djupt oroande inför framtiden med tanke på den svenska förvaltningstradition som bygger på att endast statsdepartementens ledningar är tillsatta på politiska grunder medan cheferna i vår förvaltning är tillsatta på andra meriter. Jag vägrar helt enkelt att tro att grundlagens bestämmelser om förtjänst och skicklighet är särskilt applicerbara bara på vissa typer av politiska företrädare.</textBlock>
    <textBlock id="i-41c52364a7f49655">Fru talman! Som jag började med att säga är vi i utskottet naturligtvis inte eniga om allt. Vi är eniga om underlagsmaterialet för de reflexioner och bedömningar som man kan göra från olika utgångspunkter. Att oenighet då och då uppstår om slutsatserna är inget konstigt. Det är ändå viktigare att det finns underlag för andra att göra sina egna bedömningar om de frågor som utskottet har behandlat. Det material som utskottet överlämnar till kammaren i dag blir därmed en rik källa att ösa ur för den som på egen hand vill bilda sig en egen uppfattning om hur regeringsmakten har utvecklats och hur den står i förhållande till de principer som vårt folkstyre anger för maktens utövning.</textBlock>
    <textBlock id="i-b9a47fbfef87a061">Det är viktigt för vårt folk därför att det ger underlag för ett öppet och demokratiskt samtal om grunderna för Sveriges utveckling, men det är också viktigt för den regering som utskottet har granskat.</textBlock>
    <textBlock id="i-6b21e42712031864">Här finns vägledning för den som vill ta åt sig av kritiken för en bättre tingens ordning, så att det blir lite mindre makt och lite mer ödmjukhet inför folkstyrets krav.</textBlock>
    <textBlock id="i-44ff6105c19fa85a">Fru talman! Utskottets granskning anbefalles till läsning, till reflexion och till efterföljd.</textBlock>
  </contentBlock>
  <contentBlock page="0" id="i-8c3e943130734a61">
    <textBlock id="i-2f60b99817a3983f">Anf.  2  GÖRAN MAGNUSSON (s):</textBlock>
    <textBlock id="i-45f5695618584be9">Fru talman! Kammarledamöter! Det är frestande att omedelbart begära replik på Per Unckel. Jag ska dock hålla mig till den planering som utskottet har och som jag har rättat mig efter.</textBlock>
    <textBlock id="i-8981f8b221457ad1">Jag börjar med att konstatera att KU:s granskning av statsråden har en mer än 200-årig tradition i den svenska riksdagen. Den här uppgiften behölls vid den stora författningsreformen 1974. Man kan också säga att granskningen genom åren - jag har läst mig till ett långt perspektiv - har haft varierande intensitet och varierande kvalitet. Under de senaste decennierna har, enligt min mening, kvaliteten i arbetet och också engagemanget höjts avsevärt.</textBlock>
    <textBlock id="i-189f233ba638b4b7">Att det är riksdagsledamöter som utför granskningen kritiseras då och då. Jag vill hävda att detta ligger väl i linje med den nuvarande författningens princip om folksuveränitet - den princip som bär upp den svenska konstitutionen. I inledningen av kapitlet om statsskickets grunder står att "All offentlig makt i</textBlock>
    <textBlock id="i-43112bd05d4f8fa9">Sverige utgår från folket." För att undvika missförstånd, som jag har utsatts för i annat sammanhang, vill jag här också citera ytterligare en bit ur inledningen, nämligen där det står att "Den offentliga makten utövas under lagarna." Självfallet är det också en viktig princip.</textBlock>
    <textBlock id="i-54dc38df537b5253">Det är just lagenligheten i regeringens beslutsfattande som KU granskar. I regeringsformen uttrycks det så här: "Konstitutionsutskottet skall granska statsrådens tjänsteutövning och regeringsärendenas handläggning."</textBlock>
    <textBlock id="i-2d006a2663f3ae70">Viktiga inslag i kontrollen av den offentliga makten i Sverige är öppenheten i förvaltningen, - se där en koppling till diarieföringen av inkommande handlingar - meddelarfriheten och yttrandefriheten. Därigenom ges varje medborgare möjlighet att delta i kontrollen.</textBlock>
    <textBlock id="i-9dd1972cac9c7500">De riksdagsledamöter som anförtrotts uppdraget att sitta i konstitutionsutskottet har ett stort granskningsansvar. Alla ledamöter av riksdagen har rätt att hos KU påtala önskemål om granskning, men kan också genom frågor och interpellationer i kammaren direkt till statsråden delta i granskningen av regeringsmakten.</textBlock>
    <textBlock id="i-29671ab3b17e3e06">KU:s granskning ifrågasätts då och då, ibland också av en eller annan riksdagsledamot. Temat är då att granskningen är värdelös därför att den utförs av riksdagsledamöter: Det blir ändå bara partipolitik.</textBlock>
    <textBlock id="i-43157d25034e1a0c">Här borde experter kopplas in är budskapet. Jag delar inte den uppfattningen. KU:s granskning i nuvarande former fyller en väsentlig uppgift i det offentliga livet i Sverige.</textBlock>
    <textBlock id="i-75431dd935e81d78">Fru talman! Man kan också säga att granskning och kontroll är på modet just nu. Honnörsorden är oberoende, professionalism och expertis. Särskilt oberoende är ett inneord. Man frågar sig emellertid lätt: Oberoende av vem och av vad? Och man frågar sig också vad som är den egentliga granskningsuppgiften. Att döma vem som har rätt eller fel i politiska frågor ska inte göras av oberoende experter. Den uppgiften är väljarens suveränitet och den utför han eller hon på valdagen.</textBlock>
    <textBlock id="i-ca986b2649bbf2a0">För KU är det angeläget att hålla fast vid att granskningen är konstitutionell. För den politiska granskningen finns andra instrument i riksdagen och ytterst avdöms de i politiken i de allmänna valen.</textBlock>
    <textBlock id="i-97b7ba11ee607fe4">Att granskning och revision har trätt i förgrunden under de senaste åren är kanske inte så konstigt. Jag kan se två skäl, utöver det självklara att makt alltid ska granskas. Jag talar här alltså om den offentliga makten. Den privata makten i samhället, som är baserad på pengar och inflytande på annat sätt, är inte lika lättgranskad.</textBlock>
    <textBlock id="i-d66e418df1639aad">Det finns alltså två skäl utöver dem som jag har nämnt tidigare:</textBlock>
    <textBlock id="i-74a4a7bfe4fabdc0">1. I tider med sämre resurser blir det angelägnare att se till att skattemedlen används effektivt.</textBlock>
    <textBlock id="i-381fdc0df902828f">Väljaren ifrågasätter också mera numera, vilket är bra.</textBlock>
    <textBlock id="i-4cc328b7ae8ca7e0">2. Senare års uppmärksamhet kring vad som kallats politikerskandaler har självfallet ökat motivet för granskning. Det är också bra, både för politikerna och för politiken.</textBlock>
    <textBlock id="i-1c5c4ae82356fdc1">Det kan också vara värt att i det sammanhanget notera att pressen spelat en stor roll för att klarlägga och blottlägga dessa förhållanden, ibland en större roll än de som satts att granska verksamheten. Det kan också vara ett memento för dem.</textBlock>
    <textBlock id="i-30dbc98e1c34ec17">En viktig del av riksdagens kontrollmakt är förstås revisionen. Den utreds nu inom riksdagen, och förslag om förändringar är att vänta. Det är därvid angeläget att förändringarna genomförs på ett sådant sätt att förutsättningarna för KU:s granskningsarbete inte rubbas.</textBlock>
    <textBlock id="i-94107bfe8eaa1d60">KU:s granskning är i mycket liten grad reglerad i regeringsformen. Därför vilar ett stort ansvar på utskottet och dess ledamöter för att upprätthålla kvaliteten i arbetet. Utskottet för också löpande samtal om arbetets uppläggning och eventuella regler, men vi vill samtidigt slå vakt om enkelheten och flexibiliteten i arbetet.</textBlock>
    <textBlock id="i-3f1ce8233c79d89a">Fru talman! I debatten om KU:s granskning dyker då och då också upp förslag om att utskottet ska utrustas med ett effektivare medel i sitt arbete. Man tänker i första hand på att de som utfrågas inför utskottet ska tala under sanningsförsäkran, alltså ha en plikt att tala sanning. Min utgångspunkt är förstås att de som kommer till utskottet talar om vad de vet om saken. Det är för övrigt endast statsråd i sittande regering som är skyldiga att ställa upp inför utskottet. Alla andra kan välja att inte medverka. Det förekommer också ibland.</textBlock>
    <textBlock id="i-05772e91384a0d35">En utveckling som innebär att utskottet blir mer likt en domstol är enligt min mening inte önskvärd.</textBlock>
    <textBlock id="i-83d972345a2ba38c">Domstolar ska förbehållas brottslighet. Om sanningsplikt införs väcks också frågan om skyldighet att inställa sig, vilket i sin tur reser frågan om sådana rättsmedel som tvångshämtning eller vite vid vägran att inställa sig. Det här riskerar att allvarligt fjärma utskottets granskning från vad som från början var avsikten - att riksdagen skulle utöva en konstitutionell granskning av regeringsmakten.</textBlock>
    <textBlock id="i-1cab6f5ddd91b545">Enligt min mening ska etiken i politiken och i förvaltningen vara av sådan dignitet att de faktiska omständigheterna i ett granskningsärende blir uppenbarade utan att utskottet utrustas med särskilda tvångsmedel.</textBlock>
    <textBlock id="i-6d7a576664c21116">Fru talman! Utskottet presenterar i dag för riksdagen det granskningsbetänkande som är resultatet av de anmälningar som har kommit till utskottet.</textBlock>
    <textBlock id="i-d0ede1b3eda0f532">Det granskningsärende som gäller vissa delar av</textBlock>
    <textBlock id="i-d3baaf6d8cfa7fe7">Sydafrikasatsningen har blivit förskjutet i tiden och kommer att redovisas senare för riksdagen.</textBlock>
    <textBlock id="i-825b0f27251a7a17">Vissa av anmälningarna har väckt särskilt stor uppmärksamhet och de ska senare under den här dagen bli föremål för särskilda debatter. Jag avser inte att föregripa de debatterna.</textBlock>
    <textBlock id="i-0b463e01e975746f">Vissa anmälningar är ur konstitutionell synpunkt inte särskilt välgrundade. De får emellertid ibland stor medial uppmärksamhet just vid anmälningstillfället.</textBlock>
    <textBlock id="i-316564bf03b300a2">Det är väl kanske poängen med anmälan. När utskottets noggranna utredning långt senare redovisas uppmärksammas den knappast alls. Årets skörd av anmälningar kring statsrådsuttalanden av varjehanda slag ger bra exempel på detta.</textBlock>
    <textBlock id="i-43ff57ae916d3d3b">För den som är intresserad av regeringsformens regler för hur regeringar bildas erbjuder detta betänkande intressant läsning. Utskottet gör en genomgång av de tio regeringsbildningar som har ägt rum sedan</textBlock>
    <textBlock id="i-7c2334fcb1ba734e">1974, då den nuvarande författningen beslutades.</textBlock>
    <textBlock id="i-3fbafebde648cce4">Även åtta misstroendeförklaringar under samma tid redovisas. Slutsatsen är att reglerna har kunnat tilllämpas på ett bra sätt, att Sverige kunnat regeras.</textBlock>
    <textBlock id="i-c507227d49e5540c">Värt är att notera att sedan 1970 och fram till nu har Sverige haft majoritetsregeringar endast vid två tillfällen, nämligen 1976-1978 och 1979-1981. Alltså under 4 av sammanlagt 30 år.</textBlock>
    <textBlock id="i-9b511905fe05a609">Grunden för denna genomgång av regeringsbildningarna är en anmälan från moderat håll om att regeringen efter valnederlaget 1998 inte avgick. Utskottet konstaterar att detta inte krävs enligt regeringsformen. Något uttalande görs inte av utskottet med anledning av denna anmälan, som också omfattat granskning av regeringens samverkan med Vänsterpartiet och Miljöpartiet.</textBlock>
    <textBlock id="i-656b1ae88a800ccd">Fru talman! Jag vill konstatera att utskottet kunnat enas i det alldeles övervägande antalet ärenden. Det är bra för utskottets och granskningens anseende. I</textBlock>
    <textBlock id="i-51751b7843d3f623">några ärenden finns reservationer eller särskilda yttranden. Det är nog oundvikligt i allt granskningsarbete att de som granskar kommer till olika bedömningar.</textBlock>
    <textBlock id="i-0e4844b571a8fcb9">I Telia-Telenor-affären innebär det att vi tolkar innebörden av avtalet på olika sätt. Reservanterna uttalar kritik mot att Björn Rosengren inte såg till att fusionen fullföljdes, den fusion som reservanterna reserverat sig mot i riksdagen.</textBlock>
    <textBlock id="i-044cf2b285841066">Det är väl kanske bra att man kan ha det perspektivet på granskningsarbetet, att man alltså tycker att det var fel att det arbete som man egentligen inte ville ha inte fullföljde.</textBlock>
    <textBlock id="i-7abdde91fe20dcfb">Då kan jag något ägna mig åt att också kommentera det som utskottets ordförande, ibland som ordförande, ibland kanske mer som gruppledare för Moderata samlingspartiet och som reservant i utskottet, har tagit upp när det gäller de sakliga frågor som finns i det här sammanhanget.</textBlock>
    <textBlock id="i-8f9adc3d140cbfc6">Jag vill då poängtera att utskottet inte står bakom en formulering som innebär att det här betänkandet präglas av regeringsmaktens arrogans. Det är inte utskottets uppfattning.</textBlock>
    <textBlock id="i-200032f06fa204f3">Jag vill också, utan att föregripa de kommande debatterna, konstatera att i själva huvudfrågan om</textBlock>
    <textBlock id="i-020b2e9048af2fcc">Österrike, nämligen huruvida ärendet var av det slaget att Utrikesnämnden borde inkallas, råder ingen oenighet. Vi är överens om att ärendet borde har föredragits i Utrikesnämnden, men på grund av den ventil som finns i konstitutionen för tidsskäl har vi gjort olikartade slutliga bedömningar.</textBlock>
    <textBlock id="i-70167cb44364fb83">När det gäller andra frågor som t.ex. Riksrevisionsverket och upphandling kan jag konstatera att utskottets ordförande inte bara har redovisat utskottets uppfattning utan då och då gått utöver vad som kan återfinnas i utskottets betänkande som nu anmälts till riksdagen.</textBlock>
    <textBlock id="i-21a3edd780a26faf">Näst sist, fru talman, konstaterar jag att utskottet inte heller har granskat Björn Rosengrens uttalande om Norge. Det har inte anmälts, och det har inte heller funnits anledning att på utskottets initiativ granska det. Det återfinns inga referenser till de uttalandena i det utskottsmaterial som har presenterats här.</textBlock>
    <textBlock id="i-612e9965be287017">Till sist, fru talman, yrkar jag på godkännande av den anmälan som utskottet gör och avslag på de eventuella bifallsyrkanden till anmälningar i de reservationer som finns redovisade.</textBlock>
  </contentBlock>
  <contentBlock page="0" id="i-155dee784a54dd5a">
    <textBlock id="i-d0032cc5073f20dd">Anf.  3  PER UNCKEL (m) replik:</textBlock>
    <textBlock id="i-06dec77902a9e4c4">Fru talman! Jag ska begränsa mig till två kommentarer.</textBlock>
    <textBlock id="i-9e95f422954e59a8">Den första är att jag naturligtvis inte begär att Göran Magnusson som företrädare för regeringspartiet ska skriva under på min karakteristik att iakttagelserna för tanken till en regeringsmaktens arrogans. Men det är likväl min iakttagelse att det förhåller sig så.</textBlock>
    <textBlock id="i-3ee7ca4e0446a2f4">Utskottets uppgift har inte varit att granska sin egen granskning i den meningen att ur denna plocka fram de genomgripande slutsatser man skulle kunna dra.</textBlock>
    <textBlock id="i-98103aa3d03d7fc8">Det är uppgiften för riksdagens kammare när vi nu summerar vad granskningen har lett fram till.</textBlock>
    <textBlock id="i-7e5f4929140fd9b3">Det är min starka känsla att ur dessa iakttagelser utskottet gör i delar, växer ett intryck av en regering som inte fullt ut behärskas av den känslighet, den ödmjukhet, inför regeringsmakten som, enligt min mening, bör vara den vägledande principen. Jag exemplifierade med Utrikesnämnden, jag exemplifierade med Telia-Telenor, jag exemplifierade med utnämningsmakten, som alla pekar i samma riktning, dvs. en regering som i för hög utsträckning har uppfattat sig vara en del av själva makten. Jag vill varna för en sådan utveckling, fru talman, för jag tror inte att den är bra för det vitala folkstyret.</textBlock>
    <textBlock id="i-a539ce4a179ff874">Min andra kommentar gäller sanningsförsäkran, som utskottets vice ordförande valde att ta upp. Jag har ingen färdig uppfattning i denna fråga, men uppfattar det som ett mycket påtagligt problem att det ärende som utskottet inte har kunnat färdigbehandla inför dagens debatt beror på att helt och hållet motstridiga utsagor står mot varandra. Om man kommer fram till den slutgiltiga konklusionen att någon har talat osanning inför riksdagens utskott, och att det i dag inte kan uteslutas att denne någon kan vara ledamot av Sveriges regering, har inte bara utskottet utan hela vår författning ett mycket uppenbart problem där man inte bara kan säga att detta problem inte kan lösas genom att sanningsförsäkran utfärdas. Man måste kunna få fram sanningen om vad som har hänt.</textBlock>
    <textBlock id="i-5e86e3a28e982996">Om det är möjligt att krypa undan sanningen har författningen en brist.</textBlock>
  </contentBlock>
  <contentBlock page="0" id="i-7e959ea64784653f">
    <textBlock id="i-79d73b4e9926ddcd">Anf.  4  GÖRAN MAGNUSSON (s) replik:</textBlock>
    <textBlock id="i-713aa1ece62841b1">Fru talman! Jag ska inte frånta Per Unckel rätten att ha en värdering av regeringen. Däremot behöver jag inte instämma i den bara för att vi är ledamöter av samma utskott. Jag tog upp frågan därför att utskottets ordförande inledde den övergripande delen av debatten, och det kan möjligen vara svårt att skilja på rollerna som utskottets ordförande och utskottet som sådant, där vi bör samla oss kring mer objektiva ställningstaganden, och rollen som gruppledare för Moderata samlingspartiet. De värderingar av regeringen som utskottets ordförande gjorde sig till tolk för återfinns inte i utskottets betänkande. Det är en värdering som har lagts fram här i riksdagen. Det var det jag ville poängtera.</textBlock>
    <textBlock id="i-aafaa071e7b29860">Jag kan naturligtvis säga att Per Unckel upplever regeringen, jag upplever också regeringen, vi upplever samma regering, men vi upplever den på olika sätt. Det är väl inte alldeles uteslutet att det också kan vara ett av de resonemang som kan föras om de delar av Sydafrikafrågan som vi granskar, nämligen att de som har deltagit har upplevt och tolkat situationen på olika sätt utan att de för den skull har en felaktig inställning. Jag kan inte dela uppfattningen att det mest intressanta är att det skulle vara någon ur regeringen som inte talar sanning. Det kan också vara andra som har varit inför utskottet som inte riktigt har hållit sig till sanningen - om vi nu ska borra i detta.</textBlock>
    <textBlock id="i-2e2b1a3b54cdeec7">Fru talman! Får jag också säga någonting om upphandlingen. Jag vill poängtera, utan att falla till enkel partipolemik, att det inte är första gången som utskottet kritiserar regeringar för upphandlingsfrågor, vilket Per Unckel väl torde känna till.</textBlock>
  </contentBlock>
  <contentBlock page="0" id="i-91738ef902b47487">
    <textBlock id="i-6a5f08c07669520e">Anf.  5  PER UNCKEL (m) replik:</textBlock>
    <textBlock id="i-ec28cac247fa7216">Fru talman! Utan att gå in på en diskussion om frågan om Sydafrika - den granskningen är inte färdig, vi vet inte vad slutsatserna kommer att bli, och ärendet får anstå till dess utskottet är färdigt - vill jag i det här sammanhanget fortsätta meningsutbytet något kring behovet av att få veta hur det förhåller sig.</textBlock>
    <textBlock id="i-a7b8d5614a6a051b">Jag har aktat mig noga under hela Sydafrikadiskussionerna för att ha någon uppfattning om vem som talar sanning och vem som inte gör det. Jag vet inte svaret. Jag vet bara att det finns ett litet antal människor inblandade i de utfrågningar som utskottet har haft där det är omöjligt att alla talar sanning. Det går inte! Jag har uttryckt det så att ja och nej inte kan vara sant samtidigt. Jag vet inte om denne som inte talar sanning är landets statsminister eller om det är någon annan av dem vi har frågat. Men blott det faktum att vi står inför en situation där det är uppenbart att någon inte talar sanning är allvarlig nog, oavsett om det är ett statsråd eller om det är någon annan.</textBlock>
    <textBlock id="i-feb9920481e6ddf9">Den iakttagelsen gör i sig att man i en allvarlig författningsdiskussion inte kan vifta undan kravet på att något kanske behöver göras för att säkerställa att sanningen kommer fram. Om riksdagens konstitutionsutskott ska kunna utöva sitt ansvar måste vi veta att det som sägs är sanningen. Hur ska utskottet annars kunna göra en bedömning av slutsatserna av det som har skett?</textBlock>
    <textBlock id="i-e0042ff0afb29ab3">Jag går inte längre än detta just nu. Men jag lovar,</textBlock>
    <textBlock id="i-40de08fe75eded72">Göran Magnusson, att jag kommer att återkomma till denna fråga om det visar sig i att utskottet i Sydafrikaärendet inte kan klarlägga vad som faktiskt har skett.</textBlock>
  </contentBlock>
  <contentBlock page="0" id="i-d2f19703ba479dbe">
    <textBlock id="i-ee11722371d8000d">Anf.  6  GÖRAN MAGNUSSON (s) replik:</textBlock>
    <textBlock id="i-96e4d462d319a0b6">Fru talman! Jag ser naturligtvis lika allvarligt på själva sakförhållandet som utskottets ordförande Per</textBlock>
    <textBlock id="i-126ef9e6688a0d36">Unckel gör. Det är naturligtvis precis som jag sade i mitt anförande, nämligen att min utgångspunkt när vi får skriftlig material till utskottet eller när någon utfrågas inför utskottet är att de som kommer till utskottet talar om vad de vet om saken.</textBlock>
    <textBlock id="i-4ac1d163a3b9c9e2">Men att omedelbart säga i den här frågan, och möjligen finns det ytterligare frågor där utskottets slutsats måste baseras på en bedömning där man inte riktigt kan veta, att vi måste införa en sanningsförsäkran eller en sanningsplikt - det finns olika former för detta - leder till att utskottets arbete kan få en helt annan karaktär och att det inte räcker med denna sanningsplikt.</textBlock>
    <textBlock id="i-fdc7f0bb4b3d9b0b">Precis som jag tidigare sagt är min uppfattning om den etik som ska gälla i politiken, i administrationen eller i förvaltningen att det ska bli uppenbarat för utskottet vad som faktiskt förevarit i olika ärenden.</textBlock>
    <textBlock id="i-9d23002a6635d608">För att anknyta till en alldeles aktuell debatt från</textBlock>
    <textBlock id="i-e594510b5af23dbb">TV i morse kan jag berätta att en reporter konstaterade att man hade frågat Göran Persson om förhållandet till ett annat statsråd - alla känner till vad det handlar om. Göran Persson hade då klarat ut hur det var enligt hans uppfattning, varpå reportern omedelbart säger:</textBlock>
    <textBlock id="i-466531a54d8d3d2c">Ja, men du kan ju inte veta hur det är. För att du ska veta hur det är måste du följa med in och själv se.</textBlock>
    <textBlock id="i-f0451d5ea630cc4e">Om man har den relativa uppfattningen om folks uttalanden blir det till sist en ohållbar situation. Då uppstår snart frågan: Vem kontrollerar dem som kontrollerar och ska det till ytterligare kontrollapparater i detta sammanhang? Jag tror att utskottet ska vara mycket försiktigt med att initiera diskussioner och, framför allt, förslag som innebär att det blir mer domstolsliknande förhållanden i utskottet.</textBlock>
  </contentBlock>
  <contentBlock page="0" id="i-1bf36596202d1404">
    <textBlock id="i-fda0ffb059f1dc03"/>
    <textBlock id="i-f3371de263405639">Anf.  7  KENNETH KVIST (v):</textBlock>
    <textBlock id="i-a8bb8b76f4765a45">Fru talman! Den här granskningen är en vital del av den svenska demokratin. Det visar ju också att vi redan har fått en vital polemik kring vissa frågor i granskningen. Det är inte alltid helt okomplicerat hur man lägger bedömningarna. Jag återkommer senare till detta.</textBlock>
    <textBlock id="i-67990b0039a97fd5">KU:s granskning är tillsammans med riksdagsrevisorernas arbete vad vi kan kalla för riksdagens lag eller regelmässiga kontrollmakt visavi regeringen. Vi ska alltså se hur regeringen har verkat under författningen. Dessutom har riksdagen den politiska kontrollen via frågor och interpellationer och via granskning och motionsskrivande med anledning av olika regeringsförslag samt granskning av dessa förslag i utskottsarbetet. Sedan är det folkets sak att bedöma huruvida riksdagen utför sina åligganden på ett tillfredsställande sätt.</textBlock>
    <textBlock id="i-e8bab9f80c035baa">Granskningsverksamheten, som den nu ser ut och som Göran Magnusson förtjänstfullt redogjort för i dess allmänna form, utgår från vad som kan kallas för en folksuveränitetstanke, dvs. att det är inför väljarna ansvariga och av väljarna avsättbara personer som svarar för granskningen av regeringsmakten. Det är utomordentligt viktigt att denna granskning av en del av den offentliga makten utförs med noggrannhet och stort allvar.</textBlock>
    <textBlock id="i-63f524510672eb35">All offentlig makt, dvs. all makt som påverkar samhällsutvecklingen, utgår inte från regeringen. Det vore kanske önskvärt om vi någon gång i framtiden fick ett förhållande där en lika omfattande och inträngande demokratisk kontroll kunde genomföras av storföretagens bolagsstyrelser och näringslivets toppar som den vi utsätter regeringen för. Det är en tanke som vi kanske ska återkomma till i annat sammanhang.</textBlock>
    <textBlock id="i-5369e8113e7c50d4">Det har ibland anförts kritik mot den här granskningen. Som alternativ förs fram att en ämbetsmannagranskning, en författningsdomstol eller liknande skulle så att säga vara att föredra. Men det är att åsidosätta det politiska systemet. Det är att göra att vissa personer genom sin speciella utbildning, yrke eller liknande sattes som kontrollörer över de av folket valda representanterna i politiken. Detta är en i grunden elitistisk tanke.</textBlock>
    <textBlock id="i-3ece56fa96db0a7c">Politiska frågor, hanteringen av statens medel och hur staten uppträder gentemot medborgare och övriga invånare har sina inskränkt formella sidor men är nästan alltid delar i processer där värderingar också finns med.</textBlock>
    <textBlock id="i-33a12a40c923d51b">Det finns inga över samhällets sociala och politiska motsättningar stående personer som är helt oberoende av samhällets sociala och politiska liv; detta är illusioner. Även om vi i Sverige har en god ämbetsmannatradition som föreskriver oväld och opartiskhet och att man i allmänhet förtjänstfullt lever upp till detta måste det vara inför väljarna ansvariga och av väljarna avsättbara personer som drar de nödvändiga slutsatserna och drar upp gränserna om så att säga rättstillämpningens inriktning, den allmänna inriktningen.</textBlock>
    <textBlock id="i-5ea8ef018f4ddc92">Utskottet har vid årets granskning - även om polemiken kanske låter annorlunda - varit hyggligt enigt. Detta är det, tror jag, viktigt att slå fast. Det visar att det har gått att få fram bra slutsatser på de områden som vi har granskat. Endast fyra reservationer är knutna till det här ärendet. Till sin karaktär -</textBlock>
    <textBlock id="i-012ed8654eb3f81f">om jag ska karakterisera reservationerna - har de svårt att hitta egentliga konstitutionella frågeställningar. Det är snarare värderingsmässiga och politiserande frågeställningar som kommer in.</textBlock>
    <textBlock id="i-fca15cb02fe6f43c">Liksom Göran Magnusson reagerar jag på vad utskottets ordförande säger om vilka slutsatser som kan dras av detta eller vilka slutsatser som dras när det gäller reservationerna - att det skulle vara fråga om en sorts regeringsmaktens arrogans. Det målas upp en bild av att det förekommer en arrogans i den nuvarande regeringen. Det är en allmän bild som på något sätt är den gängse bild som ska präglas. Men det är kanske lättvindigt att flirta med den. Om vi granskar utskottsordförandens exemplifieringar finner vi att det egentligen inte handlar särskilt mycket om arrogans. Han tar upp frågan om Utrikesnämnden och</textBlock>
    <textBlock id="i-3ede3f2c9c6570bc">Österrike. Mats Einarsson kommer senare att utveckla hur vi ser på granskningen av den frågan.</textBlock>
    <textBlock id="i-f680819d52158d4c">Men där är problemet snarare den nya situation som Sverige ställs inför som medlem av EU, där det är nödvändigt att beslutsprocessen i vissa situationer är väldigt snabb. Detta är inte uttryck för arrogans utan för ett problem som en ny situation skapar för den svenska politiken.</textBlock>
    <textBlock id="i-3c296edbc3ef9861">Man måste naturligtvis tänka över  samrådsförfarandet och hur man i det politiska systemet ska handla. Regeringen ska ju representera Sverige och gör det i dessa sammanhang, men ibland ställs man inför situationer där man på kort tid måste ge ett snabbt svar om den svenska positionen.</textBlock>
    <textBlock id="i-b43b0309afe42b03">Denna fråga har vi ännu inte löst på ett riktigt bra sätt, och utskottsmajoriteten benämner det också i betänkandet som ett problem vi måste tänka på. Men jag tror inte att man bör förfalla till att säga att någonting som har orsakats av denna problematik är ett uttryck för arrogans.</textBlock>
    <textBlock id="i-a321f2ec34c870d7">Den andra frågan som Per Unckel anför som uttryck för regeringens arrogans gäller omförordnandet av chefen för Riksrevisionsverket. Här kan man ju göra en helt motsatt bedömning. Regeringen tog egentligen alldeles för mycket hänsyn till personliga krav och önskemål. Därför fattade man beslutet för sent. Man kunde ha fattat beslutet om vilken person man ville se som chef för detta verk mycket tidigare.</textBlock>
    <textBlock id="i-2cce823ec1923602">Det är ju regeringens verk, och därför äger regeringen frågan om tillsättning av personer. Man kunde ha fattat beslut utan detta hänsynstagande till personliga önskemål.</textBlock>
    <textBlock id="i-ba185cf709e14cac">Detta var inte nödvändigt, men regeringen agerade ju här med en viss beslutsvånda. Det skulle jag nog vilja beteckna som motsatsen till arrogans.</textBlock>
    <textBlock id="i-4de5908206280287">Också frågan om tjänsteupphandling är ett dåligt exempel på arrogans hos regeringen. Lagen om offentlig upphandling är något komplicerad. Det är utomordentligt viktigt att upphandlingar sker och att det blir en lika behandling av de företag som existerar på marknaden. De ska ha samma möjligheter att få sälja sina tjänster till staten när staten behöver varor eller tjänster.</textBlock>
    <textBlock id="i-4e3c4a811b0fdae3">Men lagen om offentlig upphandling är inte lätt att tillämpa - det har vi nog kunnat konstatera. Vi kan också se att regeringen själv har tillsatt arbetsgrupper som ska försöka granska hur arbetet har gått och vad man kan göra för att förbättra och förstärka sina rutiner.</textBlock>
    <textBlock id="i-9d17c4730902f4fe">Visserligen uttalar utskottet på den här punkten en samfälld kritik, men upphandlingsbrister har ju, som</textBlock>
    <textBlock id="i-8217b9a06272b31d">Göran Magnusson påpekade, också förekommit hos andra regeringar. Därmed skulle alla svenska regeringar plötsligt betraktas som arroganta eftersom de inte har levt upp till bokstaven i lagen om offentlig upphandling vid olika tidpunkter. I annat fall förfaller</textBlock>
    <textBlock id="i-fca93a453c3b9229">Unckels uttalande till att vara allmänt politikergnäll, vilket kanske inte är värdigt en ordförande i KU.</textBlock>
    <textBlock id="i-78cc618f280c0298">Likadant är det när det gäller Telia och Telenor.</textBlock>
    <textBlock id="i-54631b1b22fd3b6d">Vi ska återkomma och diskutera det senare. Visst - vi har inte granskat Björn Rosengrens famösa uttalande om karakteristiken av den norska staten. Men man kan inte säga att det är ett uttryck för arrogans när regeringen hävdar svenska intressen i en konflikt med en annan stat i en affär. Att regeringen hävdar att affärsmässiga principer ska ligga till grund för affären är ju en politisk uppfattning.</textBlock>
    <textBlock id="i-811494d55a2aa9e6">Den borgerliga reservationen är, vilket jag ska visa senare under debatten, egentligen ganska obegriplig. Den utgår från värderingar och är ett politiserande aktstycke och inte ett konstitutionellt aktstycke.</textBlock>
    <textBlock id="i-8cfd82f3923a5c42">Samma sak gäller egentligen utnämningsmakten.</textBlock>
    <textBlock id="i-b0429238c8bb5d49">Som Mats Einarsson senare kommer att visa var de höga statliga tjänsterna förr i världen ett överklassreservat. Går vi lite längre tillbaka var de ett adelsprivilegium. Men nu är det ofta folk som åtminstone har en varierad social bakgrund. En del beskriver det som att de har gjort en klassresa innan de kommer dit. De representerar t.ex. bonderörelsen eller arbetarrörelsen och har sina rötter där.</textBlock>
    <textBlock id="i-33308fb11b92de1c">Detta retar naturligtvis Moderata samlingspartiet, som ju inte kan befria sig från att vara överklassens parti. Men det är inte uttryck för någon arrogans att regeringen utser folk. Man får verkligen leva med frågan om man lever upp till det som står i den moderata reservationen, nämligen att stödpartier har fått många utnämningar. Det är framför allt Centerpartiet som har fått det och varit ett stödparti. Vi andra är samarbetspartier.</textBlock>
    <textBlock id="i-9241f5980d925bc9">Men om detta skulle vara skäl att avsätta alla generaldirektörer, så kan jag tänka mig att det blir problem i ett framtida borgerligt regeringssamarbete.</textBlock>
    <textBlock id="i-7c95d2ee45be07a4">Men det får väl lösas på den borgerliga kanten.</textBlock>
    <textBlock id="i-d67056b32e9359b3">Det är alltså, fru talman, viktigt att vi håller tungan rätt i mun när vi diskuterar granskningen och inte i onödan skärper den polemiska tonen. Granskningen i sig har ett utomordentligt värde - riksdagen kan visa på när fel begås och tala om vilka gränser och regler som gäller. Det är egentligen tråkigt att regeringen inte är företrädd här och sitter på plats och lyssnar och tar emot de synpunkter som kommer fram i granskningsdiskussionen.</textBlock>
    <textBlock id="i-07885a55604c4582">Fru talman! Jag har varit med i några granskningsdebatter. Det är konstigt, men man glömmer alltid något. Årets granskning har blivit ganska bra, och det är inte minst tack vare den utomordentligt skickliga personal som konstitutionsutskottet har till hjälp. Jag har blivit den som har fått påpeka detta vid flera tillfällen, och jag får väl ta det som en god tradition att jag återigen får rikta ett tack till utskottets personal. Den har gjort att denna sakliga och kvalitativt goda produkt som detta betänkande utgör har kommit till stånd. Jag yrkar på godkännande av utskottets anmälan i betänkandet och avslag på alla reservationer.</textBlock>
  </contentBlock>
  <contentBlock page="0" id="i-a2fc7ba6ac1a47c9">
    <textBlock id="i-5414ceb669ca66b7">I detta anförande instämde Göran Magnusson (s).</textBlock>
  </contentBlock>
  <contentBlock page="0" id="i-2f86397bdefc573b">
    <textBlock id="i-8bcdbb71683953ba">Anf.  8  PER UNCKEL (m) replik:</textBlock>
    <textBlock id="i-e3753d0f39874c75">Fru talman! Jag hade väl kanske inte räknat med att Kenneth Kvist skulle dra samma principiella slutsatser av granskningsbetänkandet som jag gör. Av det sista ärendet som utskottet har redovisat framgår det att det finns ett nära samarbete mellan socialdemokratin och Vänsterpartiet. Det känns i Kenneth Kvists inlägg som att detta samarbete går igen också i kammaren i dag.</textBlock>
    <textBlock id="i-5f66fb9dbca48227">Det var uppenbarligen känsligt, det här med arrogansen. Ett annat sätt att uttrycka samma sak är att säga att ett intryck tränger sig på av en regering som är sig själv nog. Jag säger inte detta för att söka polemisk strid utan för att varna. När en regering börjar bli sig själv nog och inte uppvisar den känslighet som en regering på parlamentarisk bas bör uppvisa, då rör man sig ut mot en farlig zon av maktutövningen.</textBlock>
    <textBlock id="i-bd69cedb1325c32e">Jag kan använda ett par av de exempel som Kenneth Kvist anförde i motsatt riktning. Det främsta är</textBlock>
    <textBlock id="i-3ed611320adf81aa">Österrikefrågan. Visst kan man beskriva det som att situationen var ny. Men en regering som är känslig funderar inför en ny situation en, två, tre och fyra gånger på vad denna nya situation i så fall kräver.</textBlock>
    <textBlock id="i-af1a768f83c35f88">En regering som förstår att man ska samråda med andra enligt grundlagen säger: Hur ska vi nu hantera detta för att kunna hantera den nya situationen? Den meddelar inte att man över huvud taget inte tänkte på saken. Här ligger beviset för arrogansen i öppen dag.</textBlock>
    <textBlock id="i-596d66a4a44777b2">När denna bastion inte längre höll, säger man att tiden inte räckte till trots att det inför utskottet har visats att andra länder hann med mer än den svenska.</textBlock>
    <textBlock id="i-5a56ef49be43e17c">Förstå detta, Kenneth Kvist, och ta varning och berätta för samverkanspartierna vilka slutsatser varningen bör leda till.</textBlock>
  </contentBlock>
  <contentBlock page="0" id="i-d5a8c25a48b4ea12">
    <textBlock id="i-40eaba5e0f1fdf08">Anf.  9  KENNETH KVIST (v) replik:</textBlock>
    <textBlock id="i-6bbe2f9798939b1d">Fru talman! Vi bör hyfsa debatten något. Det var inte någon företrädare för regeringen som sade att man inte tänkte på saken. Det var en tjänsteman i</textBlock>
    <textBlock id="i-73d200b526bf7450">Regeringskansliet som tog som självkritik att man borde ha påpekat detta för regeringen, men faktiskt inte tänkte på det.</textBlock>
    <textBlock id="i-4994c51f4cc394fa">Varför gjorde man inte det? Jo, därför att man upplevde att det var väldigt knappt om tid och att</textBlock>
    <textBlock id="i-d67ba7968b952a25">Sverige snabbt måste positionera sig till ett förslag från Portugals statsminister. Man skulle kunna bli det enda EU-land, förutom Österrike, som inte var med på vagnen. Denna politiska bedömning fick ske snabbt och ett uttalande göras fort utan att man hann med detta.</textBlock>
    <textBlock id="i-d17ac4eccd9d3bb3">Detta är en situation som vi måste problematisera och som vi inte behöver vulgarisera.</textBlock>
    <textBlock id="i-9c9b4bf42ac79a28">Jag reagerar mot talet om arrogans. Det finns säkert maktfullkomlighet både här och där i maktens korridorer var de än finns. Det ska vi naturligtvis granska. Men det är så lättköpt. Man målar upp en bild av den nuvarande regeringen, nämligen att den skulle präglas av att vara sig själv nog och vara arrogant, och stryker den bilden medhårs.</textBlock>
    <textBlock id="i-980c2f9e6ef4b2fd">Om vi läser vårt betänkande och reservationerna finns det inget belägg för något så starkt omdöme.</textBlock>
    <textBlock id="i-61feb24f48722f11">Det är viktigt att konstatera.</textBlock>
  </contentBlock>
  <contentBlock page="0" id="i-058e41bbf0c65059">
    <textBlock id="i-69bdf3d99c260603">Anf.  10  PER UNCKEL (m) replik:</textBlock>
    <textBlock id="i-5f11bb65fc78233e">Fru talman! Kenneth Kvist måste ha tappat minnet något i fråga om hur statsråden har sett på Österrikeaffären. Utrikesministern har inför vårt gemensamma utskott medgivit att man inte tänkte på att kalla Utrikesnämnden. Här ligger själva nyckelfrågan. En regering som inte ens inser sina författningsmässiga förpliktelser är på det sluttande planet. Denna regering behöver upplysas av ett utskott som vårt att här gäller det att hålla sig till lag och författning och spela enligt de regler som vi har varit ense om ska gälla för demokratins utövande i vårt land.</textBlock>
    <textBlock id="i-a679046ffb036e19">Det andra exemplet, som jag inte hann med i min förra replik, gäller utnämningsmakten.</textBlock>
    <textBlock id="i-472ce39e493debe7">Landets statsminister medger inför utskottet att det är naturligt att förtjänst och skicklighet vid tillsättning av statliga ämbeten i högre utsträckning kommer att kunna appliceras på socialdemokrater och centerpartister än på andra. Det medger statsministern.</textBlock>
    <textBlock id="i-ef7f785b9d181051">Det ger mig skäl att understryka att detta också är uttryck för en regering som har tappat perspektiven på vad den svenska författningen säger om vår förvaltningstradition.</textBlock>
    <textBlock id="i-8c33866a76ea8bf0">Kenneth Kvist påpekar att vi har rört oss bort ifrån ett adelsprivilegium vid tillsättningen av statliga tjänster. Ser inte Kenneth Kvist att statsministerns uttalande leder fram till ett nytt adelsprivilegium, men i partipolitikens hägn?</textBlock>
    <textBlock id="i-a47acefa9111d1f1">Vi ska varken ha adel eller partipolitik. Vi ska ha det författningen säger, nämligen de bästa männen och kvinnorna som kan sköta de ämbeten som den svenska staten behöver ha tillsatta.</textBlock>
    <textBlock id="i-6b864f995dd9635d">Man ser inte det som står i blixtbelysning i utskottets handlingar - här riktar jag mig även till Kenneth Kvist. Man ser inte de problem som maktutövningen uppenbarligen just nu rymmer inom sig.</textBlock>
  </contentBlock>
  <contentBlock page="0" id="i-3c0ca5a2561721db">
    <textBlock id="i-b32f94951582694b">Anf.  11  KENNETH KVIST (v) replik:</textBlock>
    <textBlock id="i-0b7ab4f1af4f1b7a">Fru talman! Om man ska diskutera frågan om utnämning realistiskt är det ju så att regeringen äger att utnämna, och den ska göra det efter förtjänst och skicklighet. Det finns inget fall där man konkret kan belägga att man inte har tagit hänsyn till förtjänst och skicklighet.</textBlock>
    <textBlock id="i-34462ea1a933f7c2">När det finns många personer i landet som har likartad förtjänst och skicklighet kan det smyga sig in en politisk värdering. Det är inte bra, men det kan det göra. Det tror jag inte är unikt. Det skulle vara mycket intressant att se, där den politiska färgen är noterbar, hur det var under det borgerliga regeringsinnehavets tid. Nu går det inte att se eftersom det är en stor politisk spridning på de människor som utsetts till de tjänster som ligger under utnämningsmakten. Jag tror att samma kritik som möjligtvis skulle kunna riktas nu, kanske skulle ha kunnat riktas då.</textBlock>
    <textBlock id="i-9c73e4e3a87a413c">Det är problematiskt, och öppenheten vid utnämningar skulle kanske kunna vara större. Icke desto mindre är det, enligt vår grundlag, regeringen som styr riket. Regeringen har under sig verk som ska vara självständiga. Riksrevisionsverket är inget undantag, utan har samma position som övriga verk. Det är då naturligt att regeringen har en utnämningsmakt. Så måste det vara. Det är ju egentligen bara därigenom som regeringen styr riket.</textBlock>
    <textBlock id="i-207fffc2ff22753f">Jag tror inte att man kan säga på någon saklig grund att det är värre eller mer av politiskt gynnande av de egna nu än det har varit under tidigare regeringar.</textBlock>
  </contentBlock>
  <contentBlock page="0" id="i-2804e1c4659bf7eb">
    <textBlock id="i-7f965ca009878824">Anf.  12  INGVAR SVENSSON (kd):</textBlock>
    <textBlock id="i-13e5714558c1b0ad">Fru talman! Jag ska börja med ett citat ur Grönköpings Veckoblad: Sanningen har sin givna plats även i politiken, men den får givetvis icke drivas så långt att den motverkar våra mer övergripande syften.</textBlock>
    <textBlock id="i-941823245ab3fec6">Den som står för det här citatet är stadsrådet Joel</textBlock>
    <textBlock id="i-d8e9e74ea3aeea5c">Eriksson i Grönköping. Det publicerades för något år sedan.</textBlock>
    <textBlock id="i-c4d5005c5e2111d5">Under vårens utfrågningar inför konstitutionsutskottet har man ibland fått en känsla av att de där övergripande syftena varit lite väl mycket närvarande.</textBlock>
    <textBlock id="i-9d509bac3d37ca2d">Inom det politiska livet är det inte ovanligt att vi träffar på en del människor som är beredda att säga vad som helst för att åstadkomma en effekt. I likhet med Carl Hammarén kan vi i bästa fall möjligen, möjligen hoppas på att det skulle kunna omfatta även sanningen.</textBlock>
    <textBlock id="i-96f0ace3bed78e0a">Men man får försöka vara glad i alla fall. Allt som sagts i KU-utfrågningarna har ju inte varit lögn, även om en del tycks sakna sjukdomsinsikt i ämnet, så att säga.</textBlock>
    <textBlock id="i-a09d1347922ff604">Fru talman! Salig drottning Kristina hade troligen rätt när hon medicinerade i frågan: Man bör säga sanningen, men alla sanningar böra icke sägas.</textBlock>
    <textBlock id="i-257bdc4507e7630b">Det är väl en instruktionsskyldighet som alla nyblivna politiker och även tjänstemän borde utsättas för från sina äldre kamrater. Möjligen skulle man också kunna tänka sig att vi alla fortlöpande höll oss underrättade om detta, för att nu citera något ur regeringsformen. Vi kan ju ha tappat bort den tidigare instruktionen på vägen. Det kanske är lika lätt att göra det som att glömma bort att diarieföra brev.</textBlock>
    <textBlock id="i-5e91d96590a820dd">Fru talman! Sanningen är ju faktiskt inte något som kan upphandlas på vilket sätt som helst. Den finns ju där helt enkelt, helt oberoende av lagen om offentlig upphandling.</textBlock>
    <textBlock id="i-ca765a75f6df2918">Fru talman! Konstitutionsutskottet är ingen sanningskommission. När utskottet samlar material för att få bakgrund till regeringens olika ageranden kan ibland allmänheten bibringas uppfattningen att vi har uppgiften att reda ut alla motstridiga påståenden som framförs i det material vi får in eller i de utfrågningar vi gör.</textBlock>
    <textBlock id="i-f0b39e988ce5a62b">Men så är inte fallet. Det är bara de påståenden som har relevans för vår granskning av regeringen som vi egentligen är intresserade av, eller för att vara helt korrekt - borde vara intresserade av. Det gäller alltså huruvida de kan peka på hur regeringen har agerat i förhållande till grundlagarna och i förhållande till övrigt regelverk.</textBlock>
    <textBlock id="i-20e5e7192761b464">Fru talman! Om det t.ex. är så att en minister säger till en verkschef att vederbörande saknar sjukdomsinsikt, och de två har olika uppfattningar om i vilket sammanhang påståendet framförs så är det föga troligt att det ligger inom KU:s granskningsuppgift att reda ut sammanhanget. Möjligen skulle man i marginalen förstås kunna fundera omkring att om en minister hävdar att någon saknar sjukdomsinsikt så kan det kanske tyckas lite märkligt att samma minister anser att den tilltalade ändå har den förtjänst och skicklighet som regeringsformen föreskriver. Men det är mer i marginalen.</textBlock>
    <textBlock id="i-8f92a3102222863e">Fru talman! Konstitutionsutskottet framstår ibland i den allmänna debatten som ett digitalt forum, dvs.</textBlock>
    <textBlock id="i-0ab5807c74fca595">ett där det bara finns ettor och nollor. Det är vi som har rätt och de andra som har fel, så att säga. Det är min uppfattning att så är det faktiskt inte.</textBlock>
    <textBlock id="i-75d5c6d6d10a5a79">Visst, vi är alla människor. När jag för ca 30 år sedan läste lite socialpsykologi så fick jag lära mig en del om selektiv perception. Vi selekterar informationen som möter oss utifrån det grundläggande synsätt som vi tidigt lagt oss till med. Och det konstitutionella felet - ursäkta vitsen - har vi alla. Vi i oppositionen söker förstås extra medvetet eller omedvetet efter fel på regeringen, och de som stöttar regeringen har lite mer överseende med eventuella felsteg. Men även när vi skiljer oss åt i slutsatserna har vi oftast gjort en grundlig gemensam analys.</textBlock>
    <textBlock id="i-d4ec2fa77b9ff4f0">Fru talman! Vid presskonferensen när vi presenterade det betänkande som vi i dag diskuterar sade jag att det finns ett seriöst och konstruktivt samtalsklimat i utskottet och att detta präglade vårens betänkande.</textBlock>
    <textBlock id="i-86e419c63791309b">Och jag menar det. Så är det. Jag tror att det är väldigt bra för utskottets anseende som granskare av regeringen. Detta har ju även andra varit inne på tidigare.</textBlock>
    <textBlock id="i-6a567607c9e27d58">Jag hoppas, fru talman, att det klimatet kan hållas vid liv i fortsättningen också. Jag hoppas också att det grönköpingska stadsrådet Joel Erikssons synpunkter på sanningens förhållande till de övergripande syftena i framtiden också kommer på skam.</textBlock>
    <textBlock id="i-6baf64e9b5d81a29">Fru talman! Kammaren är ju ett retorikens forum.</textBlock>
    <textBlock id="i-c143e7067340daf7">I debatten i dag kommer vi nog att få se ett antal debattsåpbubblor, som förmodligen inte kommer att få något retorikpris. Men detta förtar inte den samlade bedömningen av utskottets arbete att det blir så i debatten.</textBlock>
    <textBlock id="i-502c44a402ff93b8">Fru talman! Vi har enats om flera kritiska synpunkter på olika ageranden på regeringssidan.</textBlock>
    <textBlock id="i-8476a77c51852b3b">Finansministern tycks ha saknat insikt - alltså vanlig insikt - om hur det egentligen ligger till med tryckfrihetsförordning och sekretesslag när det gäller diarieföring av brev. Visst, till hans försvar kan sägas att han var ny som minister. Men han var sannerligen inte ny i politiken, och även landstingsråd och verkschefer måste ju följa reglerna om diarieföring för att offentlighetsprincipen ska kunna upprätthållas.</textBlock>
    <textBlock id="i-4c6f3e11d9dd5077">Utskottet är också enigt i sina skrivningar om att utnämningarna av t.ex. verkschefer måste ske inom rimlig tid mellan utnämning och tillträde. Vi noterar speciellt när det gäller förordnandet av chef för Riksrevisionsverket att dröjsmålet var obefogat.</textBlock>
    <textBlock id="i-b73a06f1d48e5a5a">Fru talman! Den upphandling som regeringen gör av externa tjänster har kritiserats för ofullständigheter i vissa granskade fall - även detta i full enighet.</textBlock>
    <textBlock id="i-2fa1ebe22cac000c">Utskottet har också granskat statsrådens uttalanden i vissa sammanhang och vi påpekar och upprepar att det finns anledning till restriktivitet med uttalanden som kan tolkas som ingrepp i myndigheternas verksamhet.</textBlock>
    <textBlock id="i-8ccb3ee97537c48d">Fru talman! Kristdemokraterna står bakom enbart två reservationer som fogats till betänkandet. Det gäller dels Österrikefrågan och Utrikesnämnden, dels icke-instruktionerna i Telia-Telenor-affären. Till dem återkommer vi i särskilda debatter. Men det är intressant att notera att grunden för denna vår kritik i båda fallen bygger på passivitet från regeringens sida - helt enkelt brist på handlingskraft.</textBlock>
    <textBlock id="i-f8dbfada889d489c">Fru talman! KU:s granskning av regeringen får ju inte några rättsliga effekter även om vi framför kritik på några punkter. Vår granskning är egentligen ett fortlöpande led i den offentliga debatten kring hur regeringen sköter sitt uppdrag utifrån de begränsningar som grundlagarna anger och det regelverk som vi har för regeringens agerande. En väl genomförd KU-</textBlock>
    <textBlock id="i-e52af3714ae71abf">granskning är den bästa preventiva åtgärden för att regeringen ska vilja agera på ett korrekt sätt i förhållande till regelverket. Konstitutionsutskottet har alltså</textBlock>
    <textBlock id="i-a9d9f376ad7aee26">- oavsett vad dess kritiker säger - en viktig och betydelsefull uppgift i sin granskning av regeringen. Det är också en viktig del i det tillitsskapande arbete som är nödvändigt för en fungerande demokrati.</textBlock>
    <textBlock id="i-087f8eee30978853">Fru talman! Jag vill instämma i Kenneth Kvists beröm av kansliets arbete. Det är ofta väldigt tungt och jobbigt, och med mycket övertid. Jag vill också passa på att tacka för att vi har ett väl fungerande presidium i utskottet.</textBlock>
  </contentBlock>
  <contentBlock page="0" id="i-684e4ea678482399">
    <textBlock id="i-2810c1290bdd7640">Anf.  13  ÅSA TORSTENSSON (c):</textBlock>
    <textBlock id="i-ee0d2b63b0ec7bd4">Fru talman! Kontrollmakten är fundamental för att demokratin ska fungera väl. Utgångspunkten är att alla offentliga beslutsfattare som utövar makt ska kontrolleras.</textBlock>
    <textBlock id="i-9e50e5fb800854f4">Konstitutionsutskottets uppgift är att granska statsrådens tjänsteutövning och regeringsärendenas handläggning. Utgångspunkten är att alla som utövar offentlig makt ska kontrolleras. Det är viktigt med en löpande granskning som upprepas år efter år.</textBlock>
    <textBlock id="i-751f276bb580044d">Jag tycker att denna granskning är ett mål i sig, utan att det därmed är ett mål att finna felaktigheter som leder till kritik mot ansvarigt statsråd.</textBlock>
    <textBlock id="i-9b5b5ed760b67f84">Det är ett värde i sig att den som utövar makt och har makt att besluta också vet att besluten och tjänsteutövningen granskas. Granskningen i sig är ett viktigt demokratiskt instrument som måste hanteras med mycket stor respekt och varsamhet.</textBlock>
    <textBlock id="i-567895867e788fa7">Det sägs ofta att detta hänger på om vi som granskare kan hålla fast vid granskningens konstitutionella karaktär. Det innebär att vi som ledamöter i KU ska hålla politiska värderingar vid sidan om.</textBlock>
    <textBlock id="i-21dd65afe2965906">Jag måste också konstatera, efter några år i konstitutionsutskottet, att det naturligtvis är mycket begärt att inte komma fram till olika ståndpunkter på grund av just olika politiska tillhörigheter. Men trots allt, utan att ha så stor erfarenhet av granskningsärendena, så måste jag som representant för Centerpartiet säga att jag har en stor respekt för det öppna förhållande som hela utskottet har gentemot den regeringsmakt som vi är satta att granska.</textBlock>
    <textBlock id="i-63fdb1d769ea42a2">Fru talman! All offentlig makt utgår ifrån folket, och riksdagen är dess främsta företrädare. Riksdagens företrädare i konstitutionsutskottet har till uppgift att granska makten, men ej att vara domstol. Den granskning som konstitutionsutskottet är satt att genomföra är till för att förebygga missbruk av makt.</textBlock>
    <textBlock id="i-869d58d86c860525">En bra genomförd granskning har till uppgift att utveckla demokratin och försöka utveckla dess arbetsformer samt att vara uppmärksam på att det konkreta maktutövandet också förändras över tid.</textBlock>
    <textBlock id="i-725fa2fe0badd23d">Därför är dagens debatt en viktig del i uppdraget att ständigt återvinna de demokratiska värdena och ständigt göra nya och överraskande granskningar av den makt som är beroende av folkets vilja.</textBlock>
    <textBlock id="i-3a7d2fcb3089faac">I dagens granskning återfinns ett flertal ärenden som från utskottets sida har granskats men ej markerats som något konstitutionellt avvikande eller anmärkningsvärt. Jag vill påstå att det är lika viktigt att på detta sätt avgöra och redovisa att makten har rätt att både hantera och agera på eget mandat, utan att det för den skull är konstitutionellt fel - trots att det politiskt kan vara mycket anmärkningsvärt.</textBlock>
    <textBlock id="i-03304ad801823870">Jag vill dock påpeka att för att granskningen ska vara och bli effektiv krävs en mångfald av granskare.</textBlock>
    <textBlock id="i-c938c12afec47496">Som centerpartist vill jag säga att mångfalden av medier är mycket viktig, och antagligen det avgörande för att granskningen ska bli effektiv och också nå resultat.</textBlock>
    <textBlock id="i-33a7dd38a0471b03">Dagens granskning visar också vikten av att granskningen faktiskt får ha sin tid. Ibland kan det vara av värde att ärenden t.o.m. ligger till sig. Jag måste i ärlighetens namn säga att det är en åsikt som jag har tagit till mig efter den här hanteringen. Det är svårt att avgöra vid själva anmälningsförfarandet vilket ärende som i slutändan är konstitutionellt viktigt.</textBlock>
    <textBlock id="i-5486093f6d16b4ed">Årets granskning innehåller ett flertal ärenden som medialt fått en oerhört stor uppmärksamhet, men vars konstitutionella karaktär ändrat sig under utskottets hantering och utfrågning. Så har t.ex. skett vad gäller regeringens utövande av utnämningsmakten och ansvar för chefstillsättningar.</textBlock>
    <textBlock id="i-cc454c5472272bee">Fru talman! Även om ärendena inte ska debatteras i inledningen vill jag ändå lyfta fram några ärenden utifrån Centerpartiets ställningstaganden. Det gäller regeringens skyldighet att överlägga med Utrikesnämnden som också fått en annan karaktär än vad själva mediedebatten inledningsvis stod för.</textBlock>
    <textBlock id="i-eb29de3768d17ccd">Fru talman! Vi i Centerpartiet anser att granskningens första ärende om regeringens skyldighet att överlägga med Utrikesnämnden i ett långsiktigt demokratiskt perspektiv kanske är det viktigaste ärendet som vi i dag hanterar. Jag ska inte fördjupa mig i ärendet, men det är ett exempel på det jag inledningsvis sade, nämligen att maktens arbetsformer ständigt ändras över tiden. Därmed är en löpande och återkommande granskning väldigt avgörande för att kunna få den här belysningen.</textBlock>
    <textBlock id="i-ee9617492037c71d">Anmälaren ifrågasätter om inte regeringens handlande borde ha föregåtts av överläggningar i</textBlock>
    <textBlock id="i-88426265ad04690b">Utrikesnämnden. Ärendet visar hur det svenska medlemskapet i EU ställer stora krav på nya arbetsformer. Vi måste vara uppmärksamma på att ärenden med stämpeln brådskande, som i fallet Österrike, inte får innebära att man bortser från krav på överläggningar med Utrikesnämnden.</textBlock>
    <textBlock id="i-08217d18ad5b8e1b">Ärendets anmälan visar vikten av att just finna arbetsformer så att EU-medlemskapet inte blir ett redskap eller en ursäkt för att bortse från svenska konstitutionella krav. Vi i Centerpartiet anser inte att brådskan var nödvändig och inte heller att statsministern och utrikesministern med rätta kan hänvisa till kravet på snabbhet och att det var många länder inblandade i det här fallet. De involverade statsråden, som faktiskt ansåg att ärendet var av större utrikespolitisk vikt, borde ha varit mycket uppmärksamma på kravet på överläggningar med övriga svenska partier.</textBlock>
    <textBlock id="i-d8d5206a09a05e76">Jag återkommer i detta ärende senare då ärendet i sig har flera dimensioner som Centerpartiet politiskt har tagit hänsyn till. Centerpartiet har i detta ärende ställt sig bakom den reservationsskrivning som anger att statsråden Göran Persson och Anna Lindh har underlåtit att i tid hålla Utrikesnämnden underrättad och att detta inte kan vara förenligt med bestämmelserna i regeringsformen.</textBlock>
    <textBlock id="i-79e8a1eeb590b0c4">Ett ärende som förekommit i mediedebatten under lång tid och nästan haft karaktär av TV-drama är ärendet om näringsminister Rosengrens tjänsteutövning i samband med Telia-Telenor-affären och om regeringens hantering av samarbetet äventyrat stora belopp av skattebetalarnas pengar. Här anser Centerpartiet att majoritetens ställningstagande inte gått tillräckligt långt. Centerpartiet ställer sig därmed bakom den reservationsskrivning som anger att regeringen måste anses haft skyldighet att tillse att avtalet fullföljdes.</textBlock>
    <textBlock id="i-f74702c656a62ccc">Fru talman! Även om debatten inledningsvis har haft ett annat tonläge, tycker jag att KU:s granskning på ett bra sätt visar en enighet i de flesta bedömningar. Det är bra. Det finns dock några avvikande ståndpunkter där Centerpartiet ansett att majoritetsskrivningen inte gått tillräckligt långt.</textBlock>
    <textBlock id="i-c7f32adaa062ec39">Fru talman! För de intresserade vill jag uppmärksamma att KU:s granskningsbedömning på ett mycket rakt och öppet sätt har kritiska formuleringar även om</textBlock>
    <textBlock id="i-2410049ffaddc802">Centerpartiet ibland har kommit till en annan slutsats och därmed valt en annan formulering. Jag tror att det är värdefullt för konstitutionsutskottets fortsatta arbete. Det har ju ett antal talare sagt tidigare också.</textBlock>
  </contentBlock>
  <contentBlock page="0" id="i-33473503f1102279">
    <textBlock id="i-fcfa63e8eaf2a201">Anf.  14  HELENA BARGHOLTZ (fp):</textBlock>
    <textBlock id="i-b964c50ea1a1b31e">Fru talman! Konstitutionsutskottets granskning -</textBlock>
    <textBlock id="i-092ed5c8e96cb57d">konstitutionellt värn eller politiskt redskap? Det är titeln på en intressant uppsats som lades fram 1998</textBlock>
    <textBlock id="i-6ea14feade1c41c0">vid statsvetenskapliga institutionen vid Uppsala universitet. Författaren heter Lars Davidsson.</textBlock>
    <textBlock id="i-4185accf134ad7da">I mitt inledningsanförande vill jag ta upp hans synpunkter på de senaste årens KU-granskningar innan jag översiktligt kommer in på några av de frågor som är föremål för årets granskning.</textBlock>
    <textBlock id="i-b6c80dbaf9fe2ffa">Författaren har studerat olika aspekter på KU:s granskning under 20 år med början riksmötet 1975/76</textBlock>
    <textBlock id="i-c71c0505a1f15586">och fram t.o.m. riksmötet 1995/96. Hans syfte har varit att försöka klarlägga om granskningen främst varit konstitutionell och juridisk eller politisk till sin natur.</textBlock>
    <textBlock id="i-3a6a2417b58271b9">KU:s granskning består ju av två delar. Det handlar dels om initiativet till granskningen, dels om genomförandet av granskningen. De här båda komponenterna behandlar han var för sig, eftersom det i realiteten rör sig om två skilda fenomen. Det gäller dels riksdagsledamöternas benägenhet att använda anmälningsförfarandet för politiska syften, dels utskottsledamöternas benägenhet att lägga politiska aspekter på granskningen av konstitutionaliteten i agerandet hos dem som är föremål för granskningen.</textBlock>
    <textBlock id="i-ec906ab3e67534b9">Anmälningarna till KU får ju ofta uppmärksamhet i massmedierna. Det här avspeglas ofta i att anmälningarna är knutna till dagspolitiska händelser. Så är det också i samband med årets granskningar.</textBlock>
    <textBlock id="i-e4f8191d6289ae7a">Anmälningarna lämnas in under hela riksdagsåret och är alltså knutna till det ärende de berör, men granskningens resultat presenteras bara en gång om året. Författaren menar att detta medför att anmälningarna är tacksamma politiska instrument - det kostar ju ingenting att lämna i en anmälan. Det ger publicitet för anmälaren och negativ publicitet för den anmälda. Resultatet, i de fall det inte visar sig överensstämma med anmälarens anklagelser, riskerar inte heller att få lika stort genomslag som anmälan får, eftersom resultatet publiceras långt efter det att ärendet har förlorat sin koppling till dagspolitiken.</textBlock>
    <textBlock id="i-cc837a0f26a1c2a6">Av uppsatsen framgår också att effektiviteten i anmälningarna är mycket låg, dvs. det är ovanligt att ett ärende leder till kritik mot den som granskas. Det kan ju med andra ord verka tämligen improduktivt att använda anmälningarna med tanke på att de ska leda till kritik som skadar statsrådet eller regeringen politiskt.</textBlock>
    <textBlock id="i-c2525a0e2eba4100">Andelen eniga frianden under den studerade perioden var i förhållande till den totala ärendemängden hög, och så är det ju också i år.</textBlock>
    <textBlock id="i-56db7b3d432f5abf">Men jag tycker att det är intressant att författaren också konstaterar att trots de ymnigt förekommande politiska anmälningarna bemödar sig anmälaren i den övervägande delen av fallen att försöka göra någon form av konstitutionell koppling.</textBlock>
    <textBlock id="i-ce4c5c218bb92f9a">När det sedan gäller den andra delen av granskningen - den som handlar om genomförandet, dvs.</textBlock>
    <textBlock id="i-c92ac5e8fdfdd370">den uppgift som vi KU-ledamöter har - drar författaren, utifrån data i sin studie, den slutsatsen att KU:s granskning av statsrådens tjänsteutövning kan klassificeras som i huvudsak konstitutionell snarare än politisk.</textBlock>
    <textBlock id="i-d145da7975c8a5c1">Det största måttet på om granskningen varit opolitisk och konstitutionellt inriktad har varit graden av enighet i utskottets granskningsbetänkanden, menar författaren. Resonemanget bakom detta är att så snart en part vill blanda in politiska överväganden i betänkandet kommer enigheten att försvinna, eftersom utskottet är parlamentariskt sammansatt och således består av en samling politiska motståndare. Men till detta kan ju komma fall där utskottets ledamöter gjort en konstitutionell bedömning av ärendet och kommit till olika slutsatser.</textBlock>
    <textBlock id="i-2804ef144a75caed">Sammanfattningsvis menar författaren att KU utför en i huvudsak opolitisk granskning. Han ger alltså utskottet ett gott G eller kanske t.o.m. ett VG.</textBlock>
    <textBlock id="i-d1a7ba63172d6504">Han ifrågasätter om enigheten skulle bli radikalt större om utskottets uppgifter skulle övertas av jurister. Det är ju någonting som har framförts vid olika tillfällen.</textBlock>
    <textBlock id="i-23314c9b20a87344">Fru talman! Den här uppsatsen gör enligt min mening en bra analys och beskrivning av KU:s granskning under en viktig tioårsperiod med regeringar av olika politiska kulörer. Det är skälet till att jag inför den fortsatta granskningsdebatten i dag vill rapportera om studiens slutsatser till mina kolleger i riksdagen.</textBlock>
    <textBlock id="i-524b9f303619390e">Fru talman! Förra årets granskningsdebatt kom ju mest att handla om det ärende som rörde regeringens agerande vid Europadomstolens prövning av målet mellan Torgny Gustafsson och svenska staten. Vi var många ledamöter som med rätta var upprörda över det sätt som ärendet har hanterats av facket och regeringen. Den granskningsdebatt vi håller i dag kan tyvärr inte omfatta det som blir årets största och svåraste granskningsuppgift, nämligen den som handlar om statsministerns Sydafrikasatsning.</textBlock>
    <textBlock id="i-161882beb55f8811">Men det finns ändå andra stora frågor att behandla i dag. Jag vill först peka på Telia-Telenor-affären, där</textBlock>
    <textBlock id="i-719ea78d80cd1bfd">Folkpartiledaren Lars Lejonborg står som anmälare.</textBlock>
    <textBlock id="i-54c1cdf9793434e4">Den här frågan har föranlett en lång och intensiv debatt i utskottet där meningarna går mycket tydligt isär mellan de borgerliga å ena sidan och s, v och mp å andra sidan. Vi från den borgerliga kanten anser att</textBlock>
    <textBlock id="i-f707ebd14bbdde25">Björn Rosengren inte har uppfyllt sitt ansvar som statsråd och chef för Näringsdepartementet när det gäller att vårda aktieägaravtalet. Han förtjänar därför kritik för sitt sätt att sköta, eller snarare att inte sköta</textBlock>
    <textBlock id="i-072ee553a105c3d6">Telia-Telenor-affären. Jag kommer att utveckla det närmare när den frågan kommer upp.</textBlock>
    <textBlock id="i-19c36f923d6ccfe1">Folkpartiet delar en reservation med moderaterna när det gäller kulturminister Marita Ulvskogs handläggning av frågan om subventioner för digitalavkodare. Frågan gäller om statliga medel används på ett sätt som står i strid med KU:s tidigare uttalande om detta.</textBlock>
    <textBlock id="i-62551ef2f6b4bcfc">Jag vill också nämna den borgerliga reservationen rörande regeringens skyldighet att överlägga med</textBlock>
    <textBlock id="i-5b2d7c3f5223b516">Utrikesnämnden. Statsministerns och utrikesministerns sätt att helt nonchalera, ja inte ens tänka på kontakterna med ledamöterna i Utrikesnämnden eller ens partiledarna i den här viktiga frågan om EU:s bojkott av Österrike är verkligen upprörande.</textBlock>
    <textBlock id="i-40b9428151bce9fa">Jag utvecklar senare i debatten min kritik i de här frågorna. Jag står naturligtvis bakom samtliga Folkpartireservationer, men nöjer mig med att yrka på godkännande av anmälan i reservationerna 1 och 4.</textBlock>
  </contentBlock>
  <contentBlock page="0" id="i-f269288138b16520">
    <textBlock id="i-90c7e167c6763491">I detta anförande instämde Åke Sandström (c).</textBlock>
  </contentBlock>
  <contentBlock page="0" id="i-8e25f7967f0c38f5">
    <textBlock id="i-63d39f9a7a356467">Anf.  15  KENNETH KVIST (v) replik:</textBlock>
    <textBlock id="i-e75652530318f35b">Fru talman! Det var en påpasslig och intressant redovisning som Helena Bargholtz gjorde av den akademiska uppsatsen från Uppsala.</textBlock>
    <textBlock id="i-c246a942c7b4d8f4">Det är viktigt att anmälningarna till konstitutionsutskottet inte är politikens förlängning - man förlorar en politisk fråga och sedan anmäler man den till KU</textBlock>
    <textBlock id="i-a2b445e9061a0afc">därför att man vill fortsätta och skapa massmediala poänger. Det har säkert förekommit.</textBlock>
    <textBlock id="i-3b65976d2ae0901d">Samtidigt vill jag betona att det är oerhört viktigt att ledamöter tillsammans är vaksamma och naturligtvis anmäler så mycket som möjligt, gärna fler än de regelmässigt ca 30 anmälningar som KU får. Men då måste man tänka på att det ändå ska ha en konstitutionell substans.</textBlock>
    <textBlock id="i-705d564a91f60fe5">Jag tänkte på detta med politiserande anmälningar. Telia-Telenor-affären karakteriserade Helena</textBlock>
    <textBlock id="i-89700f275956be40">Bargholtz själv i utfrågningen med orden: Detta är anmält därför att det är vår absoluta övertygelse att det politiska systemet i princip inte är lämpat för att utöva företagsledning och företagsägande. Bakgrunden till Folkpartiets anmälning av Telia-Telenorärendet är deras politiska ståndpunkt och synpunkter på staten som företagare. Den är egentligen inte en konstitutionell anmälan utan just precis en sådan där politikens förlängning som Helena Bargholtz förtjänstfullt drog fram och visade förekommer när det gäller anmälningar.</textBlock>
  </contentBlock>
  <contentBlock page="0" id="i-ce9f813b77141fe7">
    <textBlock id="i-e6116864e9e81fe5">Anf.  16  HELENA BARGHOLTZ (fp) replik:</textBlock>
    <textBlock id="i-a946a4699469e53a">Fru talman! Jag vill konstatera att riktigt rätt citerar inte Kenneth Kvist mig. Jag har själv tittat på det här, och jag kommer att utveckla det när vi kommer till det ärendet. Som mycket klart framgår av anmälan om granskning handlar det om att veta hur det här har gått till och ansvaret för detta, och det är en politisk fråga. Att det sedan också finns med att vi inte gillar det här är självklart. Men jag vill framhålla att det inte är grunden för anmälan. När detta beslut var fattat av riksdagens majoritet var det självklart från den borgerliga sidan att det här måste skötas på ett konstitutionellt riktigt sätt.</textBlock>
  </contentBlock>
  <contentBlock page="0" id="i-61ab59c589c1aaa4">
    <textBlock id="i-829cb22a7955f276">Anf.  17  KENNETH KVIST (v) replik:</textBlock>
    <textBlock id="i-05a98b5dba8e0743">Fru talman! Vi ska väl inte kriarätta varandra.</textBlock>
    <textBlock id="i-8cecfce920e13ae2">Men om jag läser innantill och citerar alldeles exakt så sade Helena Bargholtz: "Ett av skälen till att Folkpartiet vill ha denna KU-prövning är vår absoluta övertygelse om att det politiska systemet i princip inte är lämpat för att utöva företagsledning och företagsägande."</textBlock>
    <textBlock id="i-ca0f0c4345e66657">Det må vara Folkpartiets åsikt och den ska naturligtvis Folkpartiet föra fram i politiska debatter om principerna för statligt företagandes för- eller nackdelar. Det är Folkpartiet opåtalt.</textBlock>
    <textBlock id="i-1ac70a3f34ff7db8">Men detta är ju en värdering. Gällande regelverk gör ju statligt företagande möjligt. Gällande regelverk, gällande riksdagsbeslut är ju sådana att staten faktiskt har en företagsamhet, har företag, är ägare till företag och måste utöva sin funktion som ägare. Då kan man liksom inte grunda en anmälan på det skälet att man ogillar denna politik att staten är ägare till företag. Då har man gjort en politisk anmälan och en anmälan som är dåligt konstitutionellt funtad.</textBlock>
  </contentBlock>
  <contentBlock page="0" id="i-b86a9537e1df5c67">
    <textBlock id="i-19f39240643762d2">Anf.  18  HELENA BARGHOLTZ (fp) replik:</textBlock>
    <textBlock id="i-2f2e1f09ec64c027">Fru talman! När man tittar på anmälan som den är formulerad handlar det bl.a. om att man vill få klarhet i ansvarsfrågan kring hur det här ärendet har hanterats. Det är det som är det viktiga.</textBlock>
  </contentBlock>
  <contentBlock page="0" id="i-00a11eb1854ebeee">
    <textBlock id="i-848cac666fcc5a36">Anf.  19  PER LAGER (mp):</textBlock>
    <textBlock id="i-2424e41ef8422a13">Fru talman! Årets granskning av statsrådens tjänsteutövning och regeringsärendenas handläggning har omfattat ett 30-tal ärenden. Flera av dessa har inte föranlett något särskilt uttalande av utskottet. I andra ärenden har utskottet kunnat ena sig och i några förekommer varianter och något mildare kritik från majoriteten där den inte ansett att det har gått att kritisera från konstitutionella utgångspunkter men där ändå just sådan kritik lämnats av reservanter.</textBlock>
    <textBlock id="i-3b74c578e57274a7">I de flesta ärendena råder alltså ett slags samsyn och konstruktiva påpekanden som jag menar är väldigt viktigt för oss ledamöter i KU när det gäller granskningsbetänkanden - lyckade försök att höja granskningen över partipolitikens ståndpunkter. Några fall där blockreservationer förekommer är nog, menar jag, exempel på något av ett misslyckande i det här avseendet.</textBlock>
    <textBlock id="i-0ff59e35ba8a65ca">Det särskilda med KU:s granskningsbetänkande är att vi överlämnar det färdigt till riksdagen som formellt egentligen bara tar emot eller inte i det rådande skick det är. Men för att få offentlighet kring hur vi i</textBlock>
    <textBlock id="i-357fb0116bec5a03">KU resonerat i de olika frågorna hanteras granskningen som om den vore ett vanligt betänkande med reservationer, debatt, beslut och voteringar. Kammarbehandlingen av granskningsbetänkandet är i sig en fråga för diskussion.</textBlock>
    <textBlock id="i-c681aeab2b3198e8">När frågor, fru talman, blir massmedialt heta skapas lätt en attackerande och en försvarande sida. Jag själv och Miljöpartiet som inte tillhör något politiskt höger- eller vänsterblock kan därför i granskningen ta ställning utan särskild lojalitetshänsyn till de andra partierna. Det har jag också gjort efter bästa förmåga under vårt arbete. Min strävan har varit att enbart försöka se till saken och till vårt ansvar. Med tanke på att jag i den rollen ibland blivit vågmästare har det inneburit en tredje ståndpunkt som kunnat vinna gehör hos majoriteten och sedan vävts in i den utskottstext som har blivit majoritetens. Jag har alltså lagt mig vinn om att också undvika att dra politiska poänger eftersom jag anser att vår huvuduppgift i KU</textBlock>
    <textBlock id="i-18d825f9988c1227">när det gäller granskningen är att göra bedömningar så fria som möjligt från just partipolitiken.</textBlock>
    <textBlock id="i-71bcd89d5799c48d">Fru talman! Konstitutionsutskottets granskningsansvar är grundläggande och av stor betydelse för vårt parlamentariska styrelseskick. Det är vi alla överens om, och vi arbetar alla i den andan. Därför är det också viktigt att vårt arbete håller en hög kvalitet, inte minst i de offentliga utfrågningarna.</textBlock>
    <textBlock id="i-c8b1ab20fbf5924d">Det har då och då hänt - jag tror att vi alla är skyldiga till det - att vi borrat djupare i frågor än som är relevant. Vi hamnar på sidospår som leder fel, och vi bromsar kanske inte i tid. Ibland upptäcker vi nya huvudspår, som anmälande riksdagsledamot inte har tänkt på och som i stället leder oss rätt. Utskotten har möjligheter i detta avseende och utnyttjar dem också.</textBlock>
    <textBlock id="i-5023373923c20218">Med detta vill jag säga att vi ständigt behöver ställa under debatt det sätt på vilket vi genomför vårt arbete och ska tillåta oss en hög grad av självkritik.</textBlock>
    <textBlock id="i-481b343e81d97979">Utskottet är ingen domstol. De som vi frågar ut svarar inte under sanningsförsäkran, och vi har inga sanktionsinstrument. Däremot ska vi visa på bristerna i regeringens handläggning och effektivitet och därmed också på bristerna i demokratin. Det är vår uppgift.</textBlock>
    <textBlock id="i-c51307f19b8c085a">Även om vi vid granskningen inte kan konstatera felaktigt handlande ur konstitutionell synpunkt och av den anledningen inte kan föra fram kritik, kommer utskottet ofta fram till att regeringen hade kunnat handla på ett annat och mer förutseende, helt enkelt mer kompetent sätt. Det rör sig ofta om brister i planeringen och kanske i ledningens helhetssyn. Politiskt tunnelseende och ad hoc-lösningar gör regerandet mindre effektivt och mer sårbart vad gäller kvaliteten.</textBlock>
    <textBlock id="i-dd226d85d06b38f3">Det här visar granskningen, och även om det alltså inte är ett regelbrott som begås, finns det givetvis ett politiskt pris i en annan ända.</textBlock>
    <textBlock id="i-ba47925bf2f4e4bf">Det anmälningsärende som vuxit sig störst under vårens granskning handlar om Sydafrikasatsningen, och det ärendet har vi tyvärr inte hunnit bli färdiga med. För min egen del har just den frågan, eftersom</textBlock>
    <textBlock id="i-25c054b518435f9b">Miljöpartiet gjorde anmälningen, framstått som särskilt viktig och intressant, men den får vi återkomma till när granskningen har avslutats.</textBlock>
    <textBlock id="i-17a90bdffcd796c5">Den brist inom Regeringskansliet som tydligt framstått i flera ärenden och som utskottet enat kritiserar rör upphandlingsförfarandet och hur väl lagen om offentlig upphandling följts. Den kritiken borde nu snabbt leda fram till ändrade rutiner, som säkrar goda marginaler och framstår som ett föredöme för andra myndigheter. Jag är övertygad om att upphandlingsfrågorna även i fortsättningen kommer att sättas under lupp av förtroendevalda och av samhället i övrigt.</textBlock>
    <textBlock id="i-67c3e15ac398f5fe">Fru talman! Vad gäller de övriga ärendena återkommer jag under respektive debattavsnitt. Jag väljer medvetet att inte gå upp i de ärenden där utskottet varit helt överens eller som kunnat läggas till handlingarna utan något särskilt uttalande. I stället kommer jag att välja de frågor där jag anser att ytterligare belysning kan vara av värde. Jag har inte haft anledning att reservera mig i något av granskningsfallen, och det beror på att jag anser att olika varianter av berättigad kritik har förts fram där det har varit befogat och att jag inte står bakom reservanternas särskrivningar.</textBlock>
    <textBlock id="i-d5b7374783283b93">I övrigt, fru talman, anser jag att regeringen borde vara representerad under granskningsdebatten här i kammaren.</textBlock>
  </contentBlock>
  <contentBlock page="0" id="i-fb4f726a85900028">
    <textBlock id="i-aec60ba95664ba49">Anf.  20  KENNETH KVIST (v) replik:</textBlock>
    <textBlock id="i-78c55b5714cdf499">Fru talman! Jag uppskattar mycket Per Lagers arbete i konstitutionsutskottet. Han bidrar med sin lågmälda och eftertänksamma argumentationsteknik verksamt till utskottets arbete. Men jag blir en liten aning förtörnad när han gör gällande att oförmågan att skilja mellan höger och vänster i politiken skulle göra Miljöpartiet särskilt skickat för granskningsarbetet. Jag tycker att det är närmast en oförskämdhet mot konstitutionsutskottets övriga ledamöter.</textBlock>
    <textBlock id="i-0890f276061715ab">Visserligen utgår granskningen säkert ibland från lite olika syn på statsförvaltningen och på utövandet regeringsmakten, vilket är naturligt, men jag tror att vi från alla partier ändå utgår från att vi ska granska att regeringen verkligen arbetar under lagarna. Därvidlag sticker inget parti ut mer eller mindre än något annat, även om vi ser exempel på partipolitiserande reservationer o.d. i betänkandet.</textBlock>
  </contentBlock>
  <contentBlock page="0" id="i-19f0651f63105b24">
    <textBlock id="i-be2df1032ec9ab5f">Anf.  21  PER LAGER (mp) replik:</textBlock>
    <textBlock id="i-462679432db802c1">Fru talman! Jag vill givetvis inte alls framstå som en person som är mer lämplig än alla de andra i KU</textBlock>
    <textBlock id="i-7901948d0602c3ba">för det arbete som vi bedriver där. Däremot påpekade jag att Miljöpartiets ställning i den svenska politiken gör att vi står fria från det ena och det andra politiska blocket, i den här granskningen och i många andra frågor. Det gör det lättare för mig som ledamot i KU</textBlock>
    <textBlock id="i-bc182f9473d0df8c">att försöka hålla linjen ren. Vad jag framförde var att jag inte har några särskilda lojalitetshänsyn.</textBlock>
  </contentBlock>
  <contentBlock page="0" id="i-3e90c6e5bac18deb">
    <textBlock id="i-d4054cde2f2690f0">Anf.  22  KENNETH KVIST (v) replik:</textBlock>
    <textBlock id="i-3883f2400a87752c">Fru talman! Den enda lojalitetshänsyn som vi i</textBlock>
    <textBlock id="i-dacba1e9358cd6ae">Vänsterpartiet har i KU gäller att regeringen ska arbeta enligt författning och enligt lagar och förordningar. Det är den lojalitet som vi känner. Vi har inga lojalitetsband därför att vi i likhet med Miljöpartiet råkar samarbeta med regeringen. Det har inte heller den socialdemokratiska gruppen i KU. Den står bakom kritiska skrivningar på en rad punkter mot den egna regeringen eftersom man vårdar sig om författningen.</textBlock>
    <textBlock id="i-7086feb8f6f44210">Jag tror inte att man ska inbilla sig att man inte har politiska värderingar därför att man menar sig stå mellan de s.k. blocken. Sådana värderingar har Miljöpartiet precis som alla andra partier, och det är inte vare sig mer eller mindre väl skickat än de att försöka utöva en saklig granskning inom konstitutionsutskottet.</textBlock>
  </contentBlock>
  <contentBlock page="0" id="i-0effa8a5590d702d">
    <textBlock id="i-bb6a18859ea407ff">Anf.  23  PER LAGER (mp) replik:</textBlock>
    <textBlock id="i-b42534d596e40090">Fru talman och Kenneth Kvist! Jag tror att vi alla strävar efter denna sakliga belysning och efter att hålla oss helt fria från de partipolitiska lojaliteterna.</textBlock>
    <textBlock id="i-7fd0760a29061713">Men i de heta frågorna, där det blir en stor medial uppmärksamhet, är det väldigt lätt att hamna i en höger- eller vänsterfåra, där det i de här fallen handlar om attack och försvar. Man kan se hur partierna lätt faller ut så just i de här svåra fallen.</textBlock>
    <textBlock id="i-3bf90b5c2e647cf0">I de flesta fall klarar vi detta, men i de svåra fallen framträder lätt den här vänster-höger-skalan, och blocktänkandet blir synligt.</textBlock>
  </contentBlock>
  <contentBlock page="0" id="i-2bc078121bd73882">
    <textBlock id="i-c45d8db23a513bb8">Anf.  24  GÖRAN MAGNUSSON (s) replik:</textBlock>
    <textBlock id="i-a36c89c6d9fe54e3">Fru talman! Per Lager för ett resonemang om</textBlock>
    <textBlock id="i-3371110fd03fdb8a">Miljöpartiets ovanförstående i förhållande till blockpolitiken. Jag tillhör de politiker som tycker att den stenhårda blockpolitiken rent allmänt i den svenska politiken har varit en olycka och ett bekymmer i många sammanhang. Det känns för mig som socialdemokratisk gruppledare i konstitutionsutskottet särskilt angeläget att markera att jag inte har den uppfattningen att vi är nedgrävda i respektive politiska fåror.</textBlock>
    <textBlock id="i-52bc5937aaae4cf9">Det är inte så att Per Lager befinner sig ovanför dessa påstådda skyttegravar och efter moget övervägande utifrån de värderingar som Miljöpartiet kan ha i politiken kliver ned i den ena eller andra skyttegraven för att avgöra vem som har majoritet.</textBlock>
    <textBlock id="i-9a7e2a5cf116c7f4">Det är inte det intryck och den uppfattning man ska ha av arbetet i konstitutionsutskottet. Där har vi att utifrån trohet eller lojalitet till konstitutionen granska det som statsråden har fattat beslut om och det sätt på vilket de agerat. Jag tycker inte att det ska bli ett bestående intryck av den här debatten att Miljöpartiet är det parti som avgör tvisterna.</textBlock>
    <textBlock id="i-027506d40eeab2c7">Fru talman! Sedan vill jag gärna uttala uppskattande ord till Per Lager och Per Lagers arbete i konstitutionsutskottet. Det formulerades väl av Kenneth</textBlock>
    <textBlock id="i-a9c117c4d715c909">Kvist. Det är ett lågmält och eftertänksamt arbete och bidrag till debatten i KU. Jag vill gärna säga att jag har uppskattat det mycket under de två år som vi haft tillfälle att arbeta tillsammans i KU.</textBlock>
  </contentBlock>
  <contentBlock page="0" id="i-8c24265dc0479825">
    <textBlock id="i-476d9219c18c44d4">Anf.  25  PER LAGER (mp) replik:</textBlock>
    <textBlock id="i-b72d92a4e809cc7c">Fru talman! Det låter som att jag ska avgå från</textBlock>
    <textBlock id="i-04a87e717f3ce0ab">KU, men det tänker jag inte göra.</textBlock>
    <textBlock id="i-953ff7be45c7c5b4">När man drar växlar på den kritik jag har när det gäller de svåra bedömningarna måste de växlarna stå i proportion till ärendena och ärendemängden. I vissa fall uppfattar jag, och jag tror många med mig, att det till syvende och sist handlar om att försvara eller att attackera. Trots den höga ambitionen att hålla en strikt granskande neutral roll blir det lätt detta, och det är förståeligt. Vi är ju politiker och från olika partier. Det är självklart.</textBlock>
    <textBlock id="i-0fd3740292ecc6af">Jag vill inte alls på något sätt säga att jag kan flyta ovanför. Däremot påpekade jag att i just de här fallen har jag haft det lite lättare som politiker, uppfattar jag det, eftersom jag inte känt någon särskild lojalitet mot någon höger- eller vänstersida i politiken. Det har varit lättare. Det har inte varit att sitta över eller att flyta över. Det har varit en behagligare situation att fatta beslut i.</textBlock>
  </contentBlock>
  <contentBlock page="0" id="i-e9cc9e8b03e399cb">
    <textBlock id="i-e6736774b9fab6d3">Anf.  26  GÖRAN MAGNUSSON (s) replik:</textBlock>
    <textBlock id="i-a636c11ad4829c3d">Fru talman! Jag vill bara understryka att även om vi tillhör olika politiska partier - och jag tillhör samma parti som innehar regeringsmakten - är inte min utgångspunkt för arbetet i konstitutionsutskottet att vara en försvarsadvokat för regeringen i varje fråga.</textBlock>
    <textBlock id="i-e63a9eb48ae0bc7e">Mitt intryck är inte att det i utskottets direkta arbete är så att vi har den utgångspunkten.</textBlock>
    <textBlock id="i-97ee3c3e787c95f9">Min utgångspunkt i arbetet är, att om det har gjorts fel ur konstitutionell synpunkt ska naturligtvis kritik uttalas. Det är inte på det sättet att man till varje pris ska försöka se till att undvika kritik när kritik är motiverad. Men man ska naturligtvis också till varje pris försöka att undvika att uttala kritik när kritik inte är motiverad.</textBlock>
    <textBlock id="i-92bcabee4b9841de">Det är väl där som jag tycker att Per Lager ger ett intryck av att det skulle vara partipolitiken eller blockpolitiken som är utgångspunkten för arbetet.</textBlock>
    <textBlock id="i-4abd97231e2b77c6">Min lojalitet som ledamot i konstitutionsutskottet är att författningens regler och stadganden ska följas och att man ska uttala kritik i den mån som det är berättigat utifrån de värderingar som faller av detta.</textBlock>
    <textBlock id="i-9dfb38a639318735">Sedan vill jag återigen gärna understryka att jag tycker att vi har haft ett konstruktivt och bra samarbete i konstitutionsutskottet. Det är väl mycket möjligt att detta konstruktiva och bra samarbete gynnades av att vi inte granskade den s.k. Inga-Britt Ahleniusaffären när den stod som hetast på rubrikerna i tidningarna utan lät den sjunka undan något. Vi fick analysera och komma fram till att vi kunde ha en hyggligt gemensam bedömning av också den frågan, som framstod som förfärligt partipolitisk under hösten förra året.</textBlock>
  </contentBlock>
  <contentBlock page="0" id="i-1331b792062ffe00">
    <textBlock id="i-78c32f75bdb3689d">Anf.  27  PER LAGER (mp) replik:</textBlock>
    <textBlock id="i-e899efe3a34cd721">Fru talman! Jag har full respekt och aktning för de kolleger som jag har i konstitutionsutskottet, och inte minst Göran Magnusson. Vad Göran Magnusson här säger är inte det som jag säger. Göran Magnusson talar om vad arbetet präglas av och att vi i alla fall osv. Men jag säger att det finns enstaka heta fall där problemen blir väldigt stora.</textBlock>
    <textBlock id="i-fd94ab13bb255037">Det är detta jag vill nämna. Det ingår i min självkritik av det utskott jag sitter i. Vi måste vara varse och uppmärksamma på just den fara som vi alla vet måste finnas i ett konstitutionsutskott med alla partier representerade. Det finns alltid en fara, och den måste vi vara uppmärksamma på.</textBlock>
    <textBlock id="i-7adefe4bf7ccaf90">I huvudsak har jag samma kritiska hållning som</textBlock>
    <textBlock id="i-f68aee1c5a00d3b6">Göran Magnusson i hela detta betänkande. Där skiljer vi oss inte åt. Jag har också haft förmånen att i min del kunna påverka just den kritiken. Det är jag tacksam för, och jag är nöjd med betänkandet som det ser ut i sin helhet.</textBlock>
  </contentBlock>
  <contentBlock page="0" id="i-f4a860789e9ad5b0">
    <textBlock id="i-cc03ff9ed3779e48">Anf.  28  KENNETH KVIST (v):</textBlock>
    <textBlock id="i-ed92e8fabc1b33e8">Fru talman! Jag måste föra den här diskussionen med Per Lager till punkt. Om man säger att man har särskilda möjligheter att ta ställning därför att man inte kan skilja på höger och vänster i politiken är det konstigt att inte detta på något sätt uttrycker sig konkret i betänkandet. Här har vi kunnat konstatera att objektiva Lager är överens med utskottet i alla konstateranden, och därmed är utskottsmajoritetens uppfattning den objektiva sanningen. Jag vill kanske inte gå så långt att jag konstaterar detta, men så är fallet.</textBlock>
    <textBlock id="i-0fee303e229fc9e4">Jag tror inte att vi ska ägna oss åt att värdera hur lätt eller svårt det är för olika partier att komma fram till olika ståndpunkter eller bevekelsegrunder för ståndpunkterna. De står där de står, så att säga. Där har partierna samma ansvarsfulla inställning allihop.</textBlock>
    <textBlock id="i-3767e0243a28ea4d">Även när vi gör skilda bedömningar vet vi att frågorna är komplexa och att det ibland finns anledning till skilda bedömningar. Även när vi har polemik ligger det i sakens natur att den ibland kan vara lite skarp och lite uppiggande, vilket inte skadar utan är bra.</textBlock>
    <textBlock id="i-f1ae0cf11d947cc4">Det är viktigt att ha detta klart för sig. Det finns inget parti som är mer oväldigt än andra. Jag tycker att det är en oförskämdhet mot riksdagen att säga det.</textBlock>
  </contentBlock>
  <contentBlock page="0" id="i-1a34099e2f8cef3c">
    <textBlock id="i-54c6ef724b4075fa">Anf.  29  PER LAGER (mp) replik:</textBlock>
    <textBlock id="i-6ca1fba9d997b9db">Fru talman! Jag tycker inte att jag har gjort mig skyldig till någon oförskämdhet. Vad jag gjorde var att tala om min egen situation i utskottet. De politiska realiteter som vi har i detta samhälle, i denna riksdag och i alla våra utskott känner alla till.</textBlock>
    <textBlock id="i-64da4bbd2c64aadb">Min mening var givetvis inte att tala om att den ena är mer oväldig än den andre. Jag påpekade tvärtom att jag har full respekt för allas integritet och tycker att utskottet har levt upp till den på ett bra sätt.</textBlock>
    <textBlock id="i-d612d1490aa75e64">Jag vill också här be Kenneth Kvist att hålla proportionerna på rätt nivå när det gäller den här frågan.</textBlock>
  </contentBlock>
  <contentBlock page="0" id="i-67ab9bffb013f879">
    <textBlock id="i-4c516ebf16219738">Anf.  30  KENNETH KVIST (v) replik:</textBlock>
    <textBlock id="i-692cb7e05eaabfed">Herr talman! Jag kan bara konstatera att Per Lager nu börjar att backa från det han påpekade i sitt huvudanförande. Jag räknar väl inte med att han kommer att backa hela vägen utan får vara nöjd med att vi i alla fall har nått hit i detta meningsutbyte.</textBlock>
  </contentBlock>
  <contentBlock page="0" id="i-b855a03f998cee23">
    <textBlock id="i-97f9114fc30f96d0">Anf.  31  PER LAGER (mp) replik:</textBlock>
    <textBlock id="i-a2d4ba91b51cf9d6">Herr talman! Det är väl, som i några av våra ärenden, en fråga om tolkning. Jag uppfattar inte alls att jag backar. Tvärtom stryker jag under vad det egentligen handlar om, ingenting annat.</textBlock>
  </contentBlock>
  <contentBlock page="0" id="i-24068dff3e1ad87e">
    <textBlock id="i-b97f038767735ca9">Anf.  32  PER UNCKEL (m) replik:</textBlock>
    <textBlock id="i-0fbcf28018f77f6e">Herr talman! Jag drar mig något för att lägga mig i uppgörelsen om relationerna inom den samlade vänstern. Ändå känner jag ett visst behov av att upplysa om att en spade är en spade också i denna debatt.</textBlock>
    <textBlock id="i-7302068060db45cd">Per Lager må framställa sig själv som någonting annat än vad han är. Gudskelov har utskottet redan i det betänkande vi nu diskuterar beskrivit situationen såsom den faktiskt förhåller sig, nämligen genom den del som handlar om samverkan mellan Miljöpartiet,</textBlock>
    <textBlock id="i-21bb99a4f37fceeb">Vänsterpartiet och Socialdemokraterna. Det finns ett digert aktstycke att läsa för den som är intresserad av att få närmare klarhet i var Per Lager hör hemma.</textBlock>
    <textBlock id="i-8a885b6646c1c25c">Som en ytterligare upplysning kan jag bara nämna att i alla de situationer där agnarna ska skiljas från vetet har Per Lager ramlat ned på vänstersidan i svensk politik. Jag hade gärna välkomnat ett miljöparti med den karaktär som Per Lager beskriver.</textBlock>
    <textBlock id="i-934bceb7b3e1218f">Verkligheten talar emellertid ett annat språk.</textBlock>
  </contentBlock>
  <contentBlock page="0" id="i-22efa489f40b11ed">
    <textBlock id="i-ddb353b4e9d4cd47">Anf.  33  PER LAGER (mp) replik:</textBlock>
    <textBlock id="i-b03784986359f9ec">Herr talman! Per Unckel talar om samarbetet i svensk politik mellan Vänstern, Socialdemokraterna och Miljöpartiet. Det är ju en helt annan sak än det som sker i KU, nämligen inom specifika områden.</textBlock>
    <textBlock id="i-beffa321484c52eb">Per Unckel vet mycket väl hur det samarbetet ser ut.</textBlock>
    <textBlock id="i-13f0439214c7a3cb">Det förekommer inte i andra frågor än dem som vi har bestämt från början. KU:s arbete ingår absolut inte i denna form av samarbete. Det vet Per Unckel mycket väl.</textBlock>
  </contentBlock>
  <contentBlock page="0" id="i-fa92d300e347f6ab">
    <textBlock id="i-7af1586cb35634e3">Anf.  34  PER UNCKEL (m) replik:</textBlock>
    <textBlock id="i-f78b3d48a07f8185">Herr talman! Så förhåller det sig naturligtvis om man ser till de ingångna överenskommelserna. Det var därför som jag hänvisade till den gjorda erfarenheten. Om det hade varit så som Per Lager gärna beskriver det - och som jag rasande gärna skulle ha velat se Miljöpartiet - nämligen som ett parti som tog ställning helt och hållet oberoende, som tittade på sak utan att bekymra sig om på vilken sida av staketet man hamnade, skulle resultatet i Miljöpartiets ställningstagande i utskottet möjligen ha blivit något annorlunda.</textBlock>
    <textBlock id="i-c57b865cbdf8cae4">I samtliga de fall där Per Lager har haft möjlighet att välja sida har han, föga förvånande men likväl beklagligt, valt att höra hemma till vänster.</textBlock>
  </contentBlock>
  <contentBlock page="0" id="i-2c43bcb662696446">
    <textBlock id="i-c4ebfeba09b7be82">Anf.  35  PER LAGER (mp) replik:</textBlock>
    <textBlock id="i-8427538042542ba4">Herr talman! Det här är en sidodebatt i debatten, men oerhört intressant. Det är självklart att jag inte har valt sida. Vi har fört en diskussion i KU. Det vet ordföranden mycket väl. Vi har diskuterat skrivningar. Det har visat sig att jag i alla dessa fall har kunnat dela majoritetens uppfattning. Det betyder inte att jag, om jag skulle vara mer miljöpartistisk enligt Per</textBlock>
    <textBlock id="i-5c70eb108d6172bf">Unckel, skulle hitta den borgerliga reservationssidan i de fall där det har varit reservanter. Så är det ju inte.</textBlock>
    <textBlock id="i-32397b06e103fee5">Jag har faktiskt funnit att majoritetstexten har varit den adekvata, den riktiga, den relevanta. Då finns det ingen anledning att gå någon annanstans.</textBlock>
  </contentBlock>
  <contentBlock page="0" id="i-c657de72065486cb">
    <textBlock id="i-9812ebef10cf7f89">Anf.  36  PER UNCKEL (m) replik:</textBlock>
    <textBlock id="i-665b15b94cfd4efd">Herr talman! Nej, det är kanske så, dvs. att när Per</textBlock>
    <textBlock id="i-781a3d9d7ff51f7d">Lager till slut har tagit ställning så har han tagit ställning med utgångspunkt från de övergripande hänsyn som Miljöpartiet har tagit när man har gått in i ett samarbete med regeringspartiet och Vänsterpartiet.</textBlock>
    <textBlock id="i-eeb553b9cfcc862f">Jag beklagar det.</textBlock>
    <textBlock id="i-f11ac73cb7e491a3">Jag tror att det skulle vara bra med ett miljöparti som, liksom många andra miljöpartier ute i Europa, var något mer obundet när det handlar om var man hör hemma på det politiska spelfältet. Så har det inte blivit i Sverige. Vi har noterat att det förhåller sig så.</textBlock>
    <textBlock id="i-1fb9c6ddb7f95d7d">Men det stämmer till lite mera ödmjukhet när Per</textBlock>
    <textBlock id="i-e1ecc542aba25639">Lager i den här debatten säger att han, men bara han, är den som kan ta ställning oberoende av några hänsyn i riksdagens konstitutionsutskott. Riktigt så ser möjligen inte verkligheten ut.</textBlock>
  </contentBlock>
  <contentBlock page="0" id="i-cd20a9539ba656c7">
    <textBlock id="i-47083d30c6c480b5">Anf.  37  GÖRAN MAGNUSSON (s):</textBlock>
    <textBlock id="i-4476bc5a384797e2">Herr talman! Jag har bara några små kommentarer kring den senaste debatten.</textBlock>
    <textBlock id="i-5c163618ee6fa25e">Det är en intressant och viktig fråga som diskuteras utifrån hur arbetet i KU går till, men jag kan inte avstå från att nu konstatera att utskottets ordförande</textBlock>
    <textBlock id="i-76a821595753aba3">Per Unckel gärna slår vakt om blockpolitiken i sig -</textBlock>
    <textBlock id="i-f92bc79c2402ff57">och som väl för Moderaterna är vägen till regeringsmakten. Jag har försökt markera att vi i varje fall inte i utskottet ska ägna oss åt att marschera upp i olika block och på det sättet betona partipolitiken hårt, utan ska se det mera utifrån vad författningen kräver.</textBlock>
    <textBlock id="i-c8da37b8a2ccd038">När det sedan gäller Per Unckels klagomål på att</textBlock>
    <textBlock id="i-8b9eba2067707c89">Per Lager och Miljöpartiet inte har kunnat stödja de reservationer som Per Unckel står för, utgår han från att därmed är det blockpolitik eller därmed är det något felaktigt. Det kan ju faktiskt vara så som Per</textBlock>
    <textBlock id="i-28fd18ed7f0ba062">Lager säger, att han har prövat frågorna och det har blivit så i det här fallet. Det har väl förekommit att det har blivit på annat sätt i något annat fall, men det är inte riktigt korrekt att påstå att det skulle vara en felaktig uppfattning bara därför att Per Lager och</textBlock>
    <textBlock id="i-dd406fb122d7b38a">Miljöpartiet har landat i en majoritet tillsammans med socialdemokrater och vänsterpartister.</textBlock>
    <textBlock id="i-f5a71fed28f72222">Jag vill gärna återigen understryka att Miljöpartiet inte intar en ställning i konstitutionsutskottet att man utifrån sina värderingar avgör vad som är rätt eller fel. Jag utgår från att alla partier anstränger sig till det yttersta för att hålla sig till vad som kan vara objektivt och korrekt när det gäller vilka värderingar och uppfattningar man har i konstitutionsutskottet.</textBlock>
  </contentBlock>
  <contentBlock page="0" id="i-66512d23e73368ad">
    <textBlock id="i-b415d04522509c62">Anf.  38  PER UNCKEL (m):</textBlock>
    <textBlock id="i-5139be24ee61ed37">Herr talman! Min avsikt var inte att göra en värdering av Miljöpartiets riktiga eller felaktiga beteende.</textBlock>
    <textBlock id="i-3c337cad7b26a163">Det får Miljöpartiet göra självt och ytterst väljarna på valdagen.</textBlock>
    <textBlock id="i-7a7bdfb31560ae5b">Det enda syftet med mitt anförande var att understryka det jag började med att säga, nämligen att en spade är en spade. När vi tittar på hur verkligheten ser ut är det så att Miljöpartiet har funnit att vänstersidan har rätt. Jag har inte sagt någonting annat än att jag visserligen beklagar det, därför att jag tror att Miljöpartiet i svensk politik skulle göra större nytta med en mera fristående hållning. Men jag har funnit det logiskt med tanke på det utskottet självt har redovisat, nämligen att Miljöpartiet befinner sig i ett intimt, nära samarbete med de båda vänsterpartierna i svensk politik.</textBlock>
    <textBlock id="i-5d8f6fedfe7317a5">Så ser spaden ut, och det finns väl ingen anledning att hymla om detta. Det är det samarbete som ni har ingått och det samarbete som också avsätter sina politiska konsekvenser.</textBlock>
  </contentBlock>
  <contentBlock page="0" id="i-74272de76303e29d">
    <textBlock id="i-2658496ba58eac0b">Anf.  39  GÖRAN MAGNUSSON (s):</textBlock>
    <textBlock id="i-50f87e2e408c7a8f">Herr talman! Även om jag uppfattade att repliken närmast riktade sig till Per Lager ska jag göra ytterligare någon kommentar.</textBlock>
    <textBlock id="i-dac6a7e777c8600c">Det behöver ju inte vara fel vare sig på den vänstra sidans ståndpunkter eller att Per Lager har landat på detta. Vad konstitutionsutskottets ordförande nu talar om är ett önskemål från Moderata samlingspartiet att Miljöpartiet ska befinna sig utanför de block som vi traditionellt har haft i Sverige och att det därmed ska vara möjligt att locka in Miljöpartiet i det ena eller andra blocket - förhoppningsvis locka över det till ett högerblock, eller vad man nu vill kalla det.</textBlock>
    <textBlock id="i-ab6699028e1f546e">Det är Per Unckel obetaget att resonera på det sättet, men då handlar det om politiken i största allmänhet.</textBlock>
    <textBlock id="i-877c155a5d743a00">Det är det som Per Unckel säger, nämligen att det vore bra med ett miljöparti som inte finns vare sig åt vänster eller åt höger. Jag vet inte varför det skulle vara så bra.</textBlock>
    <textBlock id="i-51761bd8cd368865">Min utgångspunkt i det sammanhanget är att jag är mycket skeptisk till den hårda blockpolitik som har präglat svensk politik under 80- och 90-talen, och för all del också 70-talet. Jag tror att det inte har varit till nytta för nationen. Därför menar jag att det är angeläget att se till saken och vad som behövs vid varje tillfälle och att man kan bilda regeringar och majoriteter från de utgångspunkterna.</textBlock>
    <textBlock id="i-c87ecba910332db6">Jag ser alltså inte någon anledning att hävda att det principiellt skulle vara bra med ett miljöparti eller ett annat parti som befinner sig någon annanstans än på den politiska skalan.</textBlock>
    <textBlock id="i-b0c7f03c585ae154">Jag vill också gärna återigen säga att arbetet i utskottet inte heller ska präglas av vänster och höger.</textBlock>
    <textBlock id="i-c28ac034e14d3db8">Det är inte rätt för den som har majoritet, utan frågorna ska prövas sakligt och objektivt i utskottet.</textBlock>
    <textBlock id="i-2621a879c1c17128">Regeringens skyldighet att överlägga med Utrikesnämnden (avsnitt 1.1)</textBlock>
  </contentBlock>
  <contentBlock page="0" id="i-fd9eb0fb202bfa00">
    <textBlock id="i-376fd9cd201b55b4">Anf.  40  NILS FREDRIK AURELIUS (m):</textBlock>
    <textBlock id="i-537635af9ef8cd7a">Herr talman! Det granskningsärende som vi nu kommer till handlar om huruvida statsministern och utrikesministern följt grundlagen när de underlät att informera eller samråda med Utrikesnämnden innan man gjorde ett långtgående ställningstagande om svenska sanktioner mot Österrike.</textBlock>
    <textBlock id="i-3c2f0ebe187b41f2">Uppdraget att sköta utrikespolitiken åvilar förstås i första hand regeringen, men utrikespolitikens betydelse motiverar att riksdagen får en vidsträckt insyn, vilket också är klart markerat i regeringsformen. Då är inte minst Utrikesnämnden viktig i sammanhanget.</textBlock>
    <textBlock id="i-2834d1e5b9f77412">Där ingår talmannen och nio ledamöter som riksdagen väljer, och statschefen är ordförande.</textBlock>
    <textBlock id="i-87efee81832b4f04">Det är viktigt att riksdagen i bl.a. detta sammanhang klart markerar att de andra former för samråd om utrikespolitik som också finns, t.ex. partiledaröverläggningar, bara kan komplettera men aldrig ersätta regeringens information till och samråd med</textBlock>
    <textBlock id="i-ec40c97c57e95072">Utrikesnämnden. Den tämligen starka ställning som</textBlock>
    <textBlock id="i-f2a9107b1c5bf448">Utrikesnämnden har, trots att nämnden bara är ett samrådsorgan, är förstås ett uttryck för den strävan efter samsyn i fråga om utrikespolitiken som länge präglat Sverige.</textBlock>
    <textBlock id="i-64ee30eb93f1935c">Nu till det aktuella ärendet. Bakgrunden är som bekant att valet i Österrike i oktober 1999 resulterade i att FPÖ, österrikiska Frihetspartiet med Jörg Haider som ledare, blev näst största parti. De traditionella samverkanspartierna, det konservativa ÖVP och det socialdemokratiska SPÖ, fick efter valutslaget svårt att bilda regering, vilket de annars varit vana vid att göra. Den 21 januari kollapsade förhandlingarna dem emellan, och den 25 januari inleddes förhandlingar om ett regeringssamarbete mellan FPÖ och ÖVP.</textBlock>
    <textBlock id="i-ec4cb877a02c5c82">Måndagen de 30 januari gjorde så Portugal, som har presidentskapet för EU, ett uttalande på 14 medlemsstaters vägnar, vari förklarades att om Österrike fick en regering där Frihetspartiet ingår kommer regeringarna i de 14 staterna inte att godta några bilaterala officiella kontakter eller främja sådana på politisk nivå med Österrike. Man skulle inte heller stödja några österrikiska kandidater till internationella poster och endast ta emot ambassadörer på teknisk nivå, som det heter.</textBlock>
    <textBlock id="i-1d035c0f51b19926">Alla bedömare som konstitutionsutskottet har utfrågat har hållit med om att det uttalande som gjordes var en händelse av större vikt. 14 regeringschefer i</textBlock>
    <textBlock id="i-3d130495566527ef">Europa uttalade sig å sina länders vägnar, efter att ha talat med varandra bl.a. i telefon. Det vanliga regelverket i Europa, med å ena sidan Europarådet och domstolen i Strasbourg och å andra sidan EU:s regler som bl.a. framgår i Amsterdamfördraget för försvar av mänskliga rättigheter och för åtgärder mot diskriminering och annat, brydde man sig inte alls om i detta fall. Det behövdes inte, för formellt var det så att länderna agerade unilateralt. Sverige vidtar alltså ensidiga åtgärder mot Österrike. Därmed är det också klart att de vanliga reglerna för hur utrikespolitiken ska skötas i Sverige måste gälla också för detta ärende.</textBlock>
    <textBlock id="i-7bcd020898dcdf92">Reglerna finns i regeringsformens 10 kap. Bestämmelserna i 6 § i detta kapital föreskriver två sker.</textBlock>
    <textBlock id="i-98e660fdf61284d4">Dels ska regeringen fortlöpande hålla Utrikesnämnden underrättad om de utrikespolitiska förhållanden som kan få betydelse för riket, dels ska regeringen överlägga med Utrikesnämnden före avgörandet av utrikesärenden av större vikt, om detta kan ske. Det finns alltså två krav. Observera att kravet att nämnden fortlöpande ska hållas informerad gäller utan förbehåll.</textBlock>
    <textBlock id="i-5c9d0552c945e8f2">Frågan är då varför man inte tog någon som helst kontakt med ledamöterna i Utrikesnämnden. Några olika förklaringar har avgivits. Tidigt sade statsministern i ett tidningsuttalande - om han nu är rätt citerad, han har i varje fall inte dementerat det direkt</textBlock>
    <textBlock id="i-b5aad8ee60682906">- att han trodde att alla var överens om att ta avstånd från Frihetspartiet och att det därför inte behövdes något samråd. I efterhand har dock egentligen ingen sagt att man kan låta bli att informera eller samråda med Utrikesnämnden om en viktig fråga bara med motiveringen att man tror att alla är överens, och uttalandet mot Österrike var en viktig fråga.</textBlock>
    <textBlock id="i-30b63854562f7694">För övrigt har man hänvisat till brådska - allt hände så snabbt att det inte fanns tid, har det sagts.</textBlock>
    <textBlock id="i-19d5bac5c2766e23">När det gäller frågan om ett uttalande angående åtgärder mot Österrike aktualiserades faktiskt frågan om hur övriga medlemsstater i EU skulle reagera på regeringsbildningen i vart fall under torsdagen den</textBlock>
    <textBlock id="i-e832e7b03ff91667">27 januari. Det var då den belgiske premiärministern föreslog en gemensam reaktion av de 14 EU-</textBlock>
    <textBlock id="i-35cd7ba8912e5862">länderna. Jag tycker att det därmed är klart att det har funnits en möjlighet att underrätta Utrikesnämnden om de diskussioner som pågick. Det hade också funnits en möjlighet att ta kontakt under exempelvis söndagen den 30 januari enligt vad såväl utrikesministern som statsministern sagt under utfrågningarna.</textBlock>
    <textBlock id="i-c47c4f7000b06c8c">Det intryck som inte minst utfrågningarna gav var att varken statsministern, utrikesministern eller någon annan faktiskt tänkte på att Utrikesnämnden borde informeras. Jag citerar ur protokollet från utfrågningen av utrikesministern:</textBlock>
    <textBlock id="i-ae20a9e5f6e782ba">"Nils Fredrik Aurelius: Diskuterades frågan om att informera Utrikesnämnden över huvud taget mellan statsministern och utrikesministern eller utrikesrådet?</textBlock>
    <textBlock id="i-db8d9a0bfcb506d0">Anna Lindh: Nej, det gjordes det inte. Det föll oss över huvud taget inte in."</textBlock>
    <textBlock id="i-810fd6e6c9e30cde">Jag vet inte om vi ska kalla det för maktens arrogans. Vi kanske snarare i detta fall ska tala om en obetänksamhetens arrogans. Maktens obetänksamhet är kanske en ännu bättre formulering. Man borde faktiskt ha tänkt på att Utrikesnämnden är ett viktigt organ för riksdagens konstakter med regeringen i utrikesfrågor. Intrycket av att Utrikesnämnden helt enkelt glömdes bort förstärks av att initiativet att sammankalla Utrikesnämnden - i efterhand alltså -</textBlock>
    <textBlock id="i-66dac3c7498842b3">inte togs av regeringen utan av oppositionsledaren.</textBlock>
    <textBlock id="i-e05803e6d4f739e1">Enligt en tidningsuppgift, som statsministern inte heller dementerade under utfrågningen, uttalade statsministern att man får sammankalla Utrikesnämnden om någon begär det. Han ansåg det inte som en självklarhet att han borde sammankalla Utrikesnämnden för att informera.</textBlock>
    <textBlock id="i-36d8f275adff7cf9">Till det som är uppseendeväckande i den här frågan är vidare att det inte finns någon som helst dokumentation från regeringens beslutsprocess. Återigen skyller man på tidspressen. Ytterligare en sak som framstår som märklig är att beredningstvånget frångås utan att statsministern eller utrikesministern tycks reflektera över det. Utrikesministern sade rent av på en fråga från Björn von der Esch att hon inte hade möjlighet och "inte heller behov av att konsultera sakkunskapen på UD". Beredningskravet är annars reglerat i regeringsformen, bl.a. i regeringsformen</textBlock>
    <textBlock id="i-1d9ebbe580eba1df">7:2.</textBlock>
    <textBlock id="i-b1096f09f0a4ecfe">Ingen dokumentation, ingen riktig bedömning, ingen tanke på att inkalla Utrikesnämnden förrän efteråt. Läser man vad majoriteten i KU skriver kan man visserligen utan att anstränga sig alltför mycket hitta vissa inslag av kritiska formuleringar, även om jag måste anse att skrivningarna är alltför undfallande, bl.a. genom att det i detta sammanhang magiska ordet kritik undviks.</textBlock>
    <textBlock id="i-0fee3dfb7073d1ac">Det allvarligaste med detta ärende är förstås om vi ser början på en ny praxis där regeringscheferna i olika EU-länder, efter att ha rådfrågat varandra men kanske inte så många andra, börjar vidta utrikespolitiska åtgärder och därmed bortser från alla normala krav som vi har i Sverige exempelvis på samråd, information, dokumentation och beredning. För Sveriges del är det viktigt att vi betonar just det som står i regeringsformen om regeringens skyldighet att informera och samråda med riksdagen om utrikespolitiken.</textBlock>
    <textBlock id="i-724d68ce8bba9265">Herr talman! En av konstitutionsutskottets uppgifter är att granska att regeringen handlar i enlighet med våra grundlagar. Den fråga vi har försökt utreda i detta ärende är om statsministern och utrikesministern har följt reglerna om information och samråd med</textBlock>
    <textBlock id="i-210ca359b36eb882">Utrikesnämnden. Vi har alltså inte fördjupat oss i frågan om Sverige borde eller inte borde agera med anledning av valutslaget i Österrike och den nya regeringen. Vi har inte fördjupat oss i frågan huruvida försämrade diplomatiska relationer med Österrike är ett bra eller dåligt sätt att motverka Frihetspartiet.</textBlock>
    <textBlock id="i-027fe8e512ea373d">Den saken ankommer inte på KU att diskutera. Däremot finns det ett organ, ett institut, där detta borde ha diskuterats. Det är Utrikesnämnden. Detta framgår klart av regeringsformen. Eftersom ledamöterna i</textBlock>
    <textBlock id="i-15c98b63cc292aa3">Utrikesnämnden varken fick information eller någon möjlighet att framföra synpunkter förrän efteråt kan enligt min mening statsministern och utrikesministern inte undgå kritik.</textBlock>
  </contentBlock>
  <contentBlock page="0" id="i-f71b9bd1f40548d2">
    <textBlock id="i-24d5223cd4e7a954">Anf.  41  BJÖRN VON DER ESCH (kd):</textBlock>
    <textBlock id="i-81d325a0d5bf98b9">Herr talman! Detta blir i vissa stycken en upprepning. Vårt parti har samma uppfattning som den föregående talaren.</textBlock>
    <textBlock id="i-7fdfa41b27238884">När vi den 1 februari kunde läsa i tidningarna här i Sverige att vårt land hade beslutat att avbryta de diplomatiska förbindelserna med Österrike var det mycket uppseendeväckande. Något liknande hade aldrig hänt tidigare. Att Sveriges utrikespolitik mot en vänligt sinnad europeisk nation kunde förändras över en natt var någonting helt nytt.</textBlock>
    <textBlock id="i-2b4f601571c45dfb">Som vi har hört är det inte konstitutionsutskottets uppgift att granska de politiska bevekelsegrunder som regeringen hade - och möjligen fortfarande har - för sitt utrikespolitiska agerande gentemot Österrike.</textBlock>
    <textBlock id="i-9dfbe6dc1bfdd630">Däremot är det konstitutionsutskottets skyldighet att granska hur statsråden har utövat sin tjänst och hur de har handlagt regeringsärendena. Med andra ord: Det gäller att undersöka om statsråden följt gällande lagar och förordningar i sitt regeringsarbete. För att kunna göra det har konstitutionsutskottet rätt att få ut protokoll och handlingar som berör de ärenden som ska granskas. Detta står i regeringsformen.</textBlock>
    <textBlock id="i-867672e4778e9cb8">Redan här tvingas man konstatera att i detta exceptionella utrikesärende har varken statsminister, utrikesminister eller någon av de i ärendet utfrågade personerna kunnat presentera ett enda protokoll, någon anteckning eller handling i övrigt som dokumenterar vad som uppges ha förevarit. Konstitutionsutskottet har därför i allt väsentligt varit hänvisat till medieuppgifter, ett fax från Portugal och de muntliga uppgifter som lämnades under utfrågningarna.</textBlock>
    <textBlock id="i-90b8018ec2265fd5">Den i grundlagen föreskrivna rätten för KU att få ta del av protokoll och handlingar i ett ärende som detta är således de facto satt ur spel. Statsministerns förklaring - "Vi ringer varandra, och vi pratar informellt." - kan inte och får inte legitimera att statsministerns personliga bedömning tillåts avgöra om grundlagens krav behöver uppfyllas eller inte.</textBlock>
    <textBlock id="i-b7011cae572ced80">Grundlagen föreskriver därutöver att regeringen fortlöpande ska hålla Utrikesnämnden underrättad om de utrikespolitiska förhållanden som kan få betydelse för riket. Innan ett utrikesärende av större vikt avgörs ska dessutom överläggningar ske med nämnden, om så kan ske.</textBlock>
    <textBlock id="i-99bc5eae34f56e08">Vad har då hänt?</textBlock>
    <textBlock id="i-36a5577eeba94a86">Enligt uppgift från Statsrådsberedningen diskuterades förslaget om ett gemensamt uttalande angående</textBlock>
    <textBlock id="i-e3c7547fd273e506">Österrike från de 14 EU-medlemsstaterna första gången mellan Portugals premiärminister och vår statsminister per telefon söndagskvällen den 30 januari då statsministern befann sig på ett hotell i Aten.</textBlock>
    <textBlock id="i-3cdde3b747f93056">Vid utfrågning i KU har statsministern verifierat detta och uppgett att han med någon timmes marginal skulle ta ställning, vilket han betraktade som okontroversiellt i sak. Skälet till att beslutet fattades på söndagskvällen var: "Vi skulle inte ensamma i Europa kunna solidarisera oss med den högerextremism som har kommit till uttryck i Österrike."</textBlock>
    <textBlock id="i-f70c23880c2ddbdd">Denna drastiska motivering för att fatta ett skyndsamt beslut framstår som ogrundad vid utvärdering av de uppgifter som KU har fått från Finland. Den anmärkningsvärt snäva tidsmarginal som statsministern uppger stod till förfogande gällde uppenbarligen inte för vårt grannland. Men, som sagt, möjligheterna att kontrollera statsministerns uppgifter genom skriftlig dokumentation har varit obefintliga.</textBlock>
    <textBlock id="i-19cb212ceafc4931">Såsom framgår av vad tidigare sagts ger inte grundlagen utrymme för att underlåta att hålla Utrikesnämnden fortlöpande underrättad i frågor av denna art. Även här har således grundlagens bestämmelser åsidosatts. Till saken hör att statsministerns omedelbara förklaring till det sätt på vilket Österrikefrågan handlagts var: "Jag har hela tiden trott att det var en självklar gemensam uppfattning i Sverige att vi drar en gräns mot högerextremism." - dvs. om alla är överens om en åtgärd spelar det ingen roll att den är grundlagsstridig.</textBlock>
    <textBlock id="i-45e8446d31252732">Först sedan sannolikt någon juridiskt sakkunnig påtalat denna fatala innebörd i statsministerns första förklaring ändrades denna förklaring efter hemkomsten till: "Jag har absolut inte brutit mot grundlagen.</textBlock>
    <textBlock id="i-d13718dbaad0a950">Det fanns inte tid för en utrikesnämnd före aktionen mot Österrike."</textBlock>
    <textBlock id="i-2d1bd52b6063ccaf">Statsministern uppger att han före sitt beslut samrått med utrikesministern. Någon som helst dokumentation från detta samråd har inte företetts. Utrikesministern uppger på fråga att hon varken hade möjlighet eller behov av att konsultera sakkunskap på</textBlock>
    <textBlock id="i-d20895b21f0b1257">UD, ett konstaterande som eftertryckligen motsagts av det efterföljande händelseförloppet. Varken omfattning eller innehåll av det uppgivna samrådet har</textBlock>
    <textBlock id="i-07b4811531e83e35">KU emellertid kunnat fastställa.</textBlock>
    <textBlock id="i-4fd4be60387c6df6">Eftersom tiden medgav samråd mellan statsministern och utrikesministern framstår det som uppenbart att tiden även skulle ha möjliggjort att Utrikesnämndens ledamöter informerades, något som ju inte hade krävt att den sammankallades.</textBlock>
    <textBlock id="i-b59bfe1b8d6282eb">De skäl som statsministern anfört som förklaring till att den i grundlagen föreskrivna informationen uteblivit är irrelevanta efterhandskonstruktioner. Det bekräftas av statsministerns medgivande att han över huvud taget inte tänkte på att ringa till partiledarna.</textBlock>
    <textBlock id="i-5d149a6c5646cafc">Det verkliga skälet till att Utrikesnämnden hölls totalt ovetande om aktionen mot Österrike är alltså att inga som helst försök gjordes att kontakta nämnden.</textBlock>
    <textBlock id="i-4397cc6e95997e3e">Som framgår av utfrågningarna berodde det på att ingen tänkte på vad grundlagen föreskriver angående information till Utrikesnämnden.</textBlock>
    <textBlock id="i-512d364d9f918b4d">Det kan således konstateras att statsministerns förklaringar till att grundlagen inte följdes i Österrikeärendet var ursprungligen att det förutsattes finnas ett politiskt samförstånd i sakfrågan. Därefter angav han tidsbrist vara skälet medan det slutligen i utfrågningarna visade sig att orsaken var ren glömska.</textBlock>
    <textBlock id="i-b9ce60d20b47dc9d">Ingen av dessa tre förklaringar kan tillåtas legitimera de åsidosättanden av grundlagens bestämmelser i regeringsformen 10:6 som skett i Österrikeärendet.</textBlock>
    <textBlock id="i-27fc8021c4b0c10e">Trots det har konstitutionsutskottets majoritet inte funnit skäl att rikta kritik mot statsministerns eller utrikesministerns handlande i detta ärende. Vilka signaler skickar Sveriges riksdag därmed till landets medborgare?</textBlock>
    <textBlock id="i-0ec33305c71a7a85">Alla vet att medborgare som brutit mot lagen - det må gälla fortkörning, försenad skatteinbetalning eller bristande deklaration - slipper inte ifrån påföljd genom att skylla på glömska, god tro eller tidsbrist. Det har riksdagen bestämt, samma riksdag som inte ens uttalar kritik när landets högsta politiker använder dessa skäl som försvar för att de själva åsidosatt grundlagen.</textBlock>
    <textBlock id="i-e0c5bce60f365ab2">Att verkställande direktören i ett enmansföretag egenmäktigt kan fatta viktiga beslut är lika självklart som att landets statsminister inte kan göra det utan att passera gränsen för sina befogenheter.</textBlock>
    <textBlock id="i-49c7231566541724">Sammanfattningsvis har Österrikeärendet handlagts av statsministern högst personligen på ett sätt som inte endast saknar stöd i grundlagen utan som står i direkt strid med den. Avsaknaden av dokumentation har omöjliggjort önskvärd kontroll och komplettering av de muntliga uppgifter som lämnats under utfrågningarna. Detta exceptionella avsteg från praxis i svensk utrikespolitik är ytterst betänkligt.</textBlock>
    <textBlock id="i-e3252800c325f864">Än betänkligare är emellertid att konstitutionsutskottets majoritet inte finner anledning att rikta kritik mot statsministern för hans agerande. Konstitutionsutskottet accepterar därmed i detta viktiga ärende att det inte är grundlagen utan statsministern som bestämmer riksdagens inflytande på utrikespolitiken -</textBlock>
    <textBlock id="i-bfc965213568f218">ett, som jag menar, farligt steg bort från demokratin.</textBlock>
    <textBlock id="i-fae16b3a7e7b02d8">Herr talman! Jag yrkar på godkännande av anmälan i Österrikeärendet, reservation nr 1.</textBlock>
  </contentBlock>
  <contentBlock page="0" id="i-752153f46de193ea">
    <textBlock id="i-3598822e46075de9">Anf.  42  ÅSA TORSTENSSON (c):</textBlock>
    <textBlock id="i-d5d0d222b0495cf5">Herr talman! Som jag sade i mitt inledningsanförande anser Centerpartiet att ärendet som handlar om regeringens skyldighet att överlägga med Utrikesnämnden i frågan om ett uttalande angående åtgärder gentemot Österrike är bland de viktigaste frågor som detta granskningsbetänkande har att hantera.</textBlock>
    <textBlock id="i-afd6998372a7f047">Bestämmelserna i regeringsformen 10:6 föreskriver att regeringen fortlöpande ska underrätta om de utrikespolitiska ärenden som är av större vikt. Statsministern och utrikesministern ansåg i utfrågningarna att ärendet var av större vikt och därför borde varit aktuellt för Utrikesnämnden, men att det var ett brådskande ärende som inte gav möjlighet till överläggning eller samråd.</textBlock>
    <textBlock id="i-80c404b1392dc7d1">Dessutom angavs från statsministerns sida att det var ett ärende som man utgick ifrån att det rådde stor enighet om och att man tolkade det som att det på något sätt minskade vikten av att sammankalla Utrikesnämnden.</textBlock>
    <textBlock id="i-2f90f79d50ce164a">Centerpartiet vill dock i detta sammanhang noga poängtera att Centerpartiet står bakom regeringens agerande i sakfrågan. Men det är viktigt att särskilja det politiska innehållet gentemot uppdraget att i viktiga utrikespolitiska ärenden vara mycket uppmärksam på kravet på överläggning med Utrikesnämnden.</textBlock>
    <textBlock id="i-9ca7f0e86cb4603e">Centerpartiet anser, liksom de övriga reservanterna i reservationsskrivning nr 1, att det fanns tid i direkt anslutning till det gemensamma 14-</textBlock>
    <textBlock id="i-108689d07bbca976">länderbeslutet söndagen den 30 januari. Dessutom anser Centerpartiet att det fanns möjlighet att nå partiledarna under söndagskvällen. Vi i Centerpartiet är förvånade över att utrikesministerns uttrycker det som så att man inte ens tänkte på det. Vi vill dock poängtera, liksom majoriteten, att detta inte ska eller får ersätta det i konstitutionen angivna kravet på överläggning i Utrikesnämnden, enligt bestämmelsen i regeringsformen. Men vi anser att denna tid hade funnits. Att inte ens tanken fanns hos ansvarigt statsråd visar på vilket sätt både statsministern och utrikesministern faktiskt bortsåg från den svenska konstitutionen, då det fanns ett ärende med stämpeln</textBlock>
    <textBlock id="i-6dec1efc8a555216">"brådska" på.</textBlock>
    <textBlock id="i-bd5e033a29026fd9">Jag upprepar att detta ärende troligen visar på hur t.ex. det svenska EU-medlemskapet tvingar fram nya arbetsformer som är mer flexibla och ibland, enligt statsministern, mer informella än vad som tidigare varit aktuellt. Det gör att de nya mellanstatliga relationerna faktiskt ställer krav på att man från svensk regerings sida noga överväger hur ärenden som kräver nationell handläggning hanteras, så att den svenska konstitutionens krav inte åsidosätts med argument som: brådska krävde detta.</textBlock>
    <textBlock id="i-66ce7e5b171e96c0">Därför anser Centerpartiet att statsministern och utrikesministern inte kan undgå kritik, just på grund av att man inte har följt bestämmelserna i regeringsformen, alltså inte på grund av det sakpolitiska agerandet, vilket Centerpartiet och Folkpartiet också markerat i ett särskilt yttrande.</textBlock>
    <textBlock id="i-0c57297ba6a5bd05">Herr talman! Jag vill läsa upp det särskilda yttrandet, så att det anges i protokollet. Vi anför följande:</textBlock>
    <textBlock id="i-f1c6a9bbfdc1ac36">Vi har i fråga om formerna för beslutet om sanktioner mot Österrike anslutit oss till de övriga borgerliga partiernas bedömning. Åtminstone partiledarna borde ha underrättats. I sakfrågan instämmer Folkpartiet och Centerpartiet i att det var naturligt att Sverige anslöt sig till den aktion som ett antal övriga EU-</textBlock>
    <textBlock id="i-f8a126d5f6f87d57">länder föreslog.</textBlock>
    <textBlock id="i-d08401ae2c9099d5">Härmed yrkar Centerpartiet på godkännande av anmälan i reservation nr 1.</textBlock>
  </contentBlock>
  <contentBlock page="0" id="i-3119a3302422c653">
    <textBlock id="i-a691add65666bdd9">Anf.  43  HELENA BARGHOLTZ (fp):</textBlock>
    <textBlock id="i-16f1cff6c98f6e6b">Herr talman! Att tänka efter före är en god regel.</textBlock>
    <textBlock id="i-5e27bd65ccb5948c">Det borde statsministern, utrikesministern och ambassadör Petersson ha gjort när de fick telefonsamtalet.</textBlock>
    <textBlock id="i-aadcb5237631fd12">Vi har ju fått höra något som har upprört oss mycket, nämligen att man över huvud taget inte tänkte på vare sig Utrikesnämnden eller ens  partiledarna när den här frågan kom upp. Man var så säker på att den här frågan skulle man klara upp själva.</textBlock>
    <textBlock id="i-c9c31995a197748e">Björn von der Esch och Åsa Torstensson har mycket vältaligt utvecklat den borgerliga reservationen och skälen till kritiken. Precis som Åsa Torstensson är vi från Folkpartiet i sak beredda att ställa upp på de olika EU-ländernas bojkott mot Österrike. Men vi beklagar väldigt mycket att det skedde under en så stor brådska, och antagligen en onödig brådska, därför att det har ju visat sig att man från finskt håll bedömde att man hade längre tid på sig att ta ställning i frågan. Kanske hade Göran Persson, om han hade orkat, hunnit eller tänkt på det, kunnat lyfta luren och ringa till de övriga partiledarna för att resonera om den här frågan och fått höra om det verkligen var fullt så bråttom som det förespeglades honom.</textBlock>
    <textBlock id="i-80ae564f6bd15e08">Jag har i mitt inledningsanförande yrkat på godkännande av anmälan i reservation 1, och det vidhåller jag.</textBlock>
  </contentBlock>
  <contentBlock page="0" id="i-5930d506b89cab6b">
    <textBlock id="i-1b7035421c9f5cdb">Anf.  44  BARBRO HIETALA NORD-</textBlock>
    <textBlock id="i-e253c25e3edeaed6">LUND (s):</textBlock>
    <textBlock id="i-08c58f75f1c804de">Herr talman! Den konstitutionella utgångspunkten för granskningen av frågan om regeringens skyldighet att överlägga med Utrikesnämnden är bestämmelserna i regeringsformen 10 kap. 6 §.</textBlock>
    <textBlock id="i-ac6495910b06761a">Regeringsformen reglerar regeringens förhållande till Utrikesnämnden. Regeringen ska fortlöpande hålla Utrikesnämnden underrättad om utrikespolitiska förhållanden som kan ha betydelse för riket och överlägga med nämnden när så erfordras.</textBlock>
    <textBlock id="i-a2c62e6d620ce420">I alla utrikespolitiska ärenden ska regeringen före avgörandet överlägga med nämnden, om så kan ske, är bestämmelsen formulerad. I förarbetena till regeringsformen tolkas uttrycket om så kan ske i fall där överläggning inte hinns med på grund av ärendets brådskande natur.</textBlock>
    <textBlock id="i-57a0bb9928d94578">Måndagen den 31 januari i år gjorde regeringarna i 14 medlemsländer i EU ett uttalande där man förklarade: Om Österrike får en regering där det högerextremistiska FPÖ ingår, kommer regeringarna inte att främja eller godta några officiella kontakter på politisk nivå.</textBlock>
    <textBlock id="i-e38e2bd979ddba2d">Förslaget om att göra ett gemensamt uttalande angående Österrike diskuterades för första gången vid ett telefonsamtal mellan Portugals premiärminister och statsminister Göran Persson den 30 januari vid</textBlock>
    <textBlock id="i-d23ed4344b0329b1">19-20-tiden på kvällen. Frågan måste hanteras med stor skyndsamhet. Sverige kunde säga ja till att vara med på aktionen eller ställa sig vid sidan om övriga</textBlock>
    <textBlock id="i-aac0b6035c26a153">13 medlemsländer och därmed stå ensamt mot Österrike. I den situation som förelåg på kvällen den</textBlock>
    <textBlock id="i-c396b1c650defaa3">30 januari, sannolikt då med 14 eniga EU-stater med regeringar av olika politisk hemvist, var det statsministerns och utrikesministerns bedömning att anta att innehållet i det gemensamma uttalandet inte var kontroversiellt i ett svenskt inrikespolitiskt perspektiv.</textBlock>
    <textBlock id="i-d099753a543e894a">Herr talman! De utfrågningar som utskottet har gjort i det här ärendet, av utrikesrådet Sven-Olof</textBlock>
    <textBlock id="i-59e7115bbe0469d5">Petersson, av statssekreterare Lars Danielsson, av utrikesminister Anna Lindh och av statsminister Göran Persson, styrker alla den bild som jag har beskrivit.</textBlock>
    <textBlock id="i-78619c8ae7c469db">I normala fall, det är alla eniga om, var detta ett ärende som skulle ha genererat överläggningar med</textBlock>
    <textBlock id="i-03c300d2ea78fd1c">Utrikesnämnden. Men på grund av tidsbrist var det inte möjligt. Utskottsmajoritetens slutsats är att statsråden hade grund för sin bedömning. En överläggning med Utrikesnämnden hanns helt enkelt inte med före avgörandet att ställa sig bakom det gemensamma åtagandet att vidta politiska åtgärder mot Österrikes nya regering.</textBlock>
    <textBlock id="i-9a340d95ff2d8a0e">Utskottet är enigt om att regeringen måste uppmärksamma de problem som en brådskande och informell beredning av samordnade utrikespolitiska ställningstaganden innebär. Detta gäller särskilt med tanke på samarbetet inom den europeiska unionen.</textBlock>
    <textBlock id="i-05510b4cbfb77505">Det är också angeläget enligt utskottets mening att sådana ställningstaganden dokumenteras. Det är viktigt att påpeka att regeringen endast på mycket goda grunder kan underlåta att överlägga med Utrikesnämnden i ärenden av större vikt. I det här betänkandet framhåller utskottet att även om ärendet är brådskande kan det många gånger finnas möjligheter att i någon form åstadkomma överläggningar med nämnden.</textBlock>
    <textBlock id="i-da4ffad419fe178c">Herr talman! I Österrikeärendet har vi i granskningsarbetet, bl.a. i utfrågningarna förstås, kommit att diskutera själva saken, dvs. uttalandet, markeringen mot att Jörg Haiders högerextrema parti deltar i regeringsbildandet i ett EU-land. Än mer har vi dock diskuterat formen, formen för hur det gick till, eftersom det är vår konstitutionella uppgift.</textBlock>
    <textBlock id="i-194a889ff9358242">En utgångspunkt för oss har varit att uttalandet i sig var förenligt med svenska intressen, och att det i den meningen också var att betrakta som tämligen okontroversiellt. Reservanterna har, som vi också har hört, lagt tyngdpunkten i sin kritik på att Utrikesnämnden kunde, borde och skulle ha underrättats.</textBlock>
    <textBlock id="i-43e7621597c9c5f8">I denna fråga har reservanterna som vi nyss hörde, i det här fallet Folkpartiet och Centerpartiet, funnits sig föranlåtna att tillfoga ett särskilt yttrande om att det är just formerna för beslutet som man kritiserar. I</textBlock>
    <textBlock id="i-f402fcc78ef3dfcc">sakfrågan är Folkpartiet och Centerpartiet eniga med oss om att det var naturligt att Sverige anslöt sig till den föreslagna aktionen.</textBlock>
    <textBlock id="i-eb7aeaf2977b9a4d">Herr talman! Frågan infinner sig onekligen inför det här särskilda yttrandet: Menar Folkpartiet och</textBlock>
    <textBlock id="i-64a8042179d93795">Centern med sitt yttrande att de inte litar på att Moderaterna och Kristdemokraterna, som är sällskap i reservationen, sympatiserar med åtgärden som sådan?</textBlock>
    <textBlock id="i-15a76ad815c307fa">Herr talman! Jag yrkar på godkännande av utskottets anmälan i betänkandets punkt 1 och avslag på reservationen. För klarhets skull, herr talman, vill jag säga att yrkandet även omfattar frågan om information i Utrikesnämnden om svenska insatser i Kosovo.</textBlock>
    <textBlock id="i-897e2319b2dab41f">I granskningen av den delen är utskottet helt enigt.</textBlock>
  </contentBlock>
  <contentBlock page="0" id="i-09613df5220f0c6f">
    <textBlock id="i-decdc2aefd52df1e">Anf.  45  NILS FREDRIK AURELIUS (m) replik:</textBlock>
    <textBlock id="i-aafb0912cd937e95">Herr talman! Låt mig först säga att i den officiella grundlagskommentaren, Holmberg/Stjernquist, till det här lagrummet, alltså regeringsformen 10:6, detta apropå det här med "om så kan ske", nämns inte ordet brådska. Det står: såvida detta inte är omöjligt av särskilda skäl. Brådska nämns inte explicit, vilket man möjligen kunde få intrycket att Barbro Hietala</textBlock>
    <textBlock id="i-11eac4e1364ac980">Nordlund menade.</textBlock>
    <textBlock id="i-adb4327891da22e4">När det gäller brådskan kan man säga att i en utvecklad och alltmer teknisk värld sker många beslut snabbare än förr. Men det är faktiskt så att också kommunikationstekniken utvecklas. Man behöver inte skicka meddelanden på en löddrig springare som förr, utan man kan använda en löddrig telefon eller fax. Det finns faktiskt datakommunikation också, som kunde ha använts.</textBlock>
    <textBlock id="i-79b812ceb65016b6">Möjligheterna för exempelvis statsministern och utrikesministern att få kontakt med Utrikesnämndens ledamöter har också ökat. Det gör att det måste bli mycket konstigt med det här resonemanget om brådska. Det finns numera mycket goda möjligheter att ta sådana här kontakter även om man befinner sig i ett främmande land - eller hur?</textBlock>
    <textBlock id="i-a2b3fe36f8f0ac4b">Sedan får jag också intrycket av Barbro Hietala</textBlock>
    <textBlock id="i-ecd5b9eae7f8f379">Nordlunds inlägg här att hon faktiskt lite försvarar den position som statsministern snart övergav, nämligen detta att om det är okontroversiellt så kan man strunta i grundlagen. Då behöver man inte höra Utrikesnämnden, för man tror sig veta att alla tycker samma sak. Menar verkligen Barbro Hietala Nordlund att det kan vara ett försvar? Den skansen försvaras ju inte ens av statsministern längre.</textBlock>
  </contentBlock>
  <contentBlock page="0" id="i-18b9c4bc789eb521">
    <textBlock id="i-b9110e34abe12d0b">Anf.  46  BARBRO HIETALA NORD-</textBlock>
    <textBlock id="i-db8f6edffb57f7f9">LUND (s) replik:</textBlock>
    <textBlock id="i-63c187a3a973cf00">Herr talman! Om den första frågan, angående tolkningen av skrivningen i regeringsformen, vill jag säga att det sannolikt finns flera tolkningar. Vad jag citerar i det här sammanhanget är den text som återfinns i boken Sveriges grundlagar av Petrén och</textBlock>
    <textBlock id="i-d052e230564ee88f">Ragnemalm. Där har man fört fram det här med brådska som en tolkning.</textBlock>
    <textBlock id="i-2a749a9f38efeb04">Den andra frågan gällde att det finns andra medel, att tekniken medger att man kan ha kommunikation på nya, moderna sätt i dag utan att behöva använda sig av löddriga springare. Det är ju alldeles korrekt.</textBlock>
    <textBlock id="i-59af54727c0a7d10">Den frågan var uppe flera gånger i utfrågningarna.</textBlock>
    <textBlock id="i-42fc47540b8bf5ee">Såväl statsministern och utrikesministern som tjänstemännen diskuterade den saken. Det är naturligtvis så att framtidens nya, snabba arbetssätt också kräver att vi tar till oss tekniken på olika sätt för att kunna kommunicera.</textBlock>
    <textBlock id="i-471628767d679b9d">De tredje fråga som Nils Fredrik Aurelius tar upp gäller om jag anser att det skulle vara ett försvar att frågan anses som okontroversiell. Så menade jag inte.</textBlock>
    <textBlock id="i-b96f0979de1e7fdd">Jag menar att det är en förklaring till att man eventuellt inte lade ned all den tid till eftertanke i ärendet som oppositionen har efterlyst. Statsministern har noga redogjort för att han såg det här som självklart med tanke på hur Sverige har agerat i frågor om främlingsfientlighet och annat som ju Jörg Haiders parti har uttalat.</textBlock>
  </contentBlock>
  <contentBlock page="0" id="i-6cc2f56b65a4b35c">
    <textBlock id="i-3c283a40f1834eec">Anf.  47  NILS FREDRIK AURELIUS (m) replik:</textBlock>
    <textBlock id="i-6db236c5166d0a51">Herr talman! Jag får väl tolka det så att Barbro</textBlock>
    <textBlock id="i-e8991961995236b3">Hietala Nordlund inte egentligen menar att det är ett försvar. Det skulle vara en förklaring, detta att säga att man uppfattar ett uttalande eller en åtgärd som något okontroversiellt i ett inrikespolitiskt perspektiv.</textBlock>
    <textBlock id="i-bb1866899157f47e">Men när vi nu granskar om regeringsformens krav har efterlevts är det ju inte förklaringar vi är ute efter utan försvar. Är detta ett rimligt skäl att inte följa regeringsformen? Det är det alltså inte, det är vi tydligen överens om.</textBlock>
    <textBlock id="i-890e3134f74b4b6a">I fråga om brådskan fanns det goda möjligheter, redan från torsdagen vill jag hävda men i varje fall under söndagen enligt vad både utrikesministern och statsministern sade, att ta kontakter. Men de tänkte inte på det. Det sades rent ut. Jag citerade nyss vad</textBlock>
    <textBlock id="i-372f732a0d1347e5">Anna Lindh svarade på min fråga i utfrågningen.</textBlock>
    <textBlock id="i-91339deb4f3efe2e">Frågan är: Kan verkligen Barbro Hietala Nordlund mena att det är ett tillräckligt försvar att säg att man inte tänkte på det? Kan det vara ett skäl att inte följa de krav, de mycket viktiga krav, om regeringens kontakt med riksdagen via Utrikesnämnden som faktiskt formuleras i vår grundlag regeringsformen?</textBlock>
    <textBlock id="i-c506ec2329c4d98a">Är det ändå inte så att om det inte vore statsministern som var inblandad här skulle det finnas goda möjligheter att rikta även en formell kritik - och det från hela utskottets sida?</textBlock>
  </contentBlock>
  <contentBlock page="0" id="i-74cb5a99eb135e72">
    <textBlock id="i-2fee72ec4fab1e83">Anf.  48  BARBRO HIETALA NORD-</textBlock>
    <textBlock id="i-ab47656b07af7c68">LUND (s) replik:</textBlock>
    <textBlock id="i-5e4e9d5457fc2e01">Herr talman! Nils Fredrik Aurelius vet mycket väl att vi är eniga om det ansvar som vi som utskott har för att grundlagen följs. Därför måste jag ju ställa mig undrande till den upprördhet och indignation som oppositionen ger uttryck för här när det gäller den möjlighet som faktiskt också författningen ger. "Om så kan ske" är faktiskt en formulering som finns. Det utrymmet har man hänvisat till från ministrarnas sida.</textBlock>
    <textBlock id="i-5fcaf64647350a90">Den möjligheten ger faktiskt författningen. Därför borde inte upprördheten vara så stor att man faktiskt har använt sig av ett utrymme som medges i grundlagen.</textBlock>
  </contentBlock>
  <contentBlock page="0" id="i-3dd1b798e2b34cbf">
    <textBlock id="i-3906c97c265369fd">Anf.  49  BJÖRN VON DER ESCH (kd) replik:</textBlock>
    <textBlock id="i-bc98c6ab8cedcf1f">Herr talman! Jag tar fasta på det sista som sades här, alltså om så ske kan. Det hänför sig uteslutande till överläggningar innan man tar ett avgörande. Det är bara där. Man ska alltid fortlöpande informera. Där gäller inte detta om så ske kan.</textBlock>
    <textBlock id="i-31e9461f37d24044">Söndag kväll var första gången som statsministern fick höra detta. Nu finns det ju sätt att kontrollera detta på andra håll. Både i Danmark och i Finland har den här frågan varit uppe. Och det visar sig att det finns ett Reuterstelegram som kom redan på fredagen där det berättades vad som hade hänt i Belgien. Det stora felet här är att det inte finns någon dokumentation så att vi kan kontrollera de uppgifter som har getts eller vad som har avhandlats per telefon. Det finns över huvud taget ingen dokumentation. Det är därför som vi famlar i mörker.</textBlock>
    <textBlock id="i-c6cd061065a5ec0b">Jag vill avslutningsvis bara säga att jag uppskattar att majoriteten i KU har varit så pass kritisk i sina slutsatser, dock utan att uttala det magiska ordet kritik.</textBlock>
  </contentBlock>
  <contentBlock page="0" id="i-14917de7dfc946e7">
    <textBlock id="i-eedf5546f5ec33e0">Anf.  50  BARBRO HIETALA NORD-</textBlock>
    <textBlock id="i-02022a4af2a1f721">LUND (s) replik:</textBlock>
    <textBlock id="i-35adb7252c4b6baf">Herr talman! När det gäller den här diskussionen som vi för om och om igen huruvida det fanns tidsutrymme - om det var torsdagen, fredagen, lördagen eller söndagen - kvarstår faktum utifrån de diskussioner som fördes vid utfrågningarna. Statsministerns ställningstagande gällde söndagen den 30 på kvällen.</textBlock>
    <textBlock id="i-84a8bbba0b73982a">Det var första gången som han förelades ett konkret förslag. Det som fanns dessförinnan, det som hände i det belgiska parlamentet och det fax som skickades, gav uttryck för upprördhet och oro över vad som var på gång i Österrike. Men där fanns inget förslag till text eller till konkret handlande att ta ställning till. I</textBlock>
    <textBlock id="i-6d1acfdceebbe91d">den meningen fanns det inte heller, enligt den bedömning som vi gör, utrymme att löpande hålla Utrikesnämnden informerad om det allmänna läget i</textBlock>
    <textBlock id="i-bc6ab9c3a7ce77ef">Österrike.</textBlock>
  </contentBlock>
  <contentBlock page="0" id="i-9e0b568d6df46a15">
    <textBlock id="i-785a2181d5a4cb81">Anf.  51  HELENA BARGHOLTZ (fp) replik:</textBlock>
    <textBlock id="i-4a64e771bc7dbe2c">Herr talman! Jag begärde replik därför att Barbro</textBlock>
    <textBlock id="i-eff1801c902c63d6">Hietala Nordlund ställde en rak fråga till Folkpartiet och Centerpartiet med anledning av vårt särskilda yttrande. Jag vill bara framhålla att det är gjort därför att vi vill göra ett klarläggande från vår sida att vi står fast vid att vi ändå tycker att detta var en befogad aktion men att vi tycker att formerna var helt felaktiga på ett mycket onödigt sätt, vilket jag tidigare har beskrivit.</textBlock>
    <textBlock id="i-2c9f9983a8c91149">Vi är också upprörda över den nonchalans som vi uppfattar att utrikesministern och statsministern visade mot partiledarna och ledamöterna i utrikesnämnden. Det är det som vi vill göra klart med vårt uttalande.</textBlock>
  </contentBlock>
  <contentBlock page="0" id="i-81fe7d1ed02ddc43">
    <textBlock id="i-920022d5bd9ad9af">Anf.  52  BARBRO HIETALA NORD-</textBlock>
    <textBlock id="i-e4077ad47354ca6d">LUND (s) replik:</textBlock>
    <textBlock id="i-c82a3ea4a5fc9982">Herr talman! Tack för den informationen från</textBlock>
    <textBlock id="i-790135a777bccc9b">Helena Bargholtz. Det är väl alldeles klart att ni tog det säkra före det osäkra, eftersom ni i den meningen inte fick med er era medreservanter i fråga om att vi i sak var överens om att detta uttalande skulle göras.</textBlock>
    <textBlock id="i-cc056e895248927e">Men i form har vi olika synpunkter.</textBlock>
  </contentBlock>
  <contentBlock page="0" id="i-2830b1555f26deff">
    <textBlock id="i-8a5e2b9024023702">Anf.  53  HELENA BARGHOLTZ (fp) replik:</textBlock>
    <textBlock id="i-a047fd3b09a50cb4">Herr talman! Jag vill inte uttala mig för de övriga ledamöterna och de övriga reservanterna. De får själva klargöra sitt ställningstagande. Eftersom vi från</textBlock>
    <textBlock id="i-43bb50a470fcc9c0">Folkpartiet på ett tidigt stadium gjorde klart att vi stödde frågan, tycker jag att det är rimligt att göra på detta sätt.</textBlock>
  </contentBlock>
  <contentBlock page="0" id="i-6b9cb04aaaf2b0c6">
    <textBlock id="i-6e8f092557eba591">Anf.  54  BARBRO HIETALA NORD-</textBlock>
    <textBlock id="i-a1385c61b95fd845">LUND (s) replik:</textBlock>
    <textBlock id="i-03665f1cef4bb62f">Herr talman! Det är helt i sin ordning. Men om man har en gemensam reservation är det väl ändå brukligt att man diskuterar vad den ska kunna rymma och utformningen av den. Jag ställer mig lite undrande till varför inte den formuleringen kunde finnas med i reservationen. Men jag förstår att ni inte fann det möjligt, eftersom ni ville gå er väg i ett särskilt yttrande. Jag respekterar det.</textBlock>
  </contentBlock>
  <contentBlock page="0" id="i-4f401eb973197d5a">
    <textBlock id="i-defbcca9d8012d6b">Anf.  55  ÅSA TORSTENSSON (c) replik:</textBlock>
    <textBlock id="i-cf3b99d7f1106ba1">Herr talman! Jag skulle vilja inleda med en fråga.</textBlock>
    <textBlock id="i-be3a3e9fb7058fb0">Tycker inte Barbro Hietala Nordlund att just detta ärende är anmärkningsvärt när man från ansvarigt statsråd faktiskt anför brådska som hinder för att inte samråda men samtidigt inte haft en tanke på att över huvud taget ta en kontakt med svenska partiledare eller Utrikesnämnden? Ger inte det enligt Barbro</textBlock>
    <textBlock id="i-5ab372ea8f67ef5d">Hietala Nordlund en signal om statsrådens inställning till den nationella lagstiftningen utifrån den konstitutionella granskningen?</textBlock>
  </contentBlock>
  <contentBlock page="0" id="i-00a3add18fb178b7">
    <textBlock id="i-90dc3a08da92137c">Anf.  56  BARBRO HIETALA NORD-</textBlock>
    <textBlock id="i-05e865a291a9d1b0">LUND (s) replik:</textBlock>
    <textBlock id="i-10bbdb1df4eaf529">Herr talman! Jag vill svara Åsa Fritjofsson att brådskan i denna situation var så påtaglig. Det har noggrant redogjorts för att det bara var under natten som man hade möjlighet att ta eventuella kontakter, vilket man bedömde som praktiskt ogenomförbart.</textBlock>
    <textBlock id="i-825c6b76f4d867d3">Och det tycker jag är fullt begripligt. Och intellektuellt är det helt förståeligt att man gjorde en sådan bedömning att brådskan var avgörande.</textBlock>
    <textBlock id="i-82b66ccda80ef558">Den andra frågan, om att man inte hade en tanke på att ta kontakt, är naturligtvis besvärande. Och det har ju de utfrågade också tillstått. De har sagt att de naturligtvis skulle ha tänkt på det men att det var ett så högt uppskruvat tempo och att de avkrävdes ett besked. De har också sagt att det utrymme som finns i författningen gör att de har följt grundlagens föresatser också.</textBlock>
  </contentBlock>
  <contentBlock page="0" id="i-abd3d1c950d349b7">
    <textBlock id="i-767c6820824b96db">Anf.  57  ÅSA TORSTENSSON (c) replik:</textBlock>
    <textBlock id="i-d9f004326fcbd87a">Herr talman! Nu blandar Barbro Hietala Nordlund ihop mig med sin granne igen. Men jag har överseende med det den här gången också.</textBlock>
    <textBlock id="i-53817cb60c277936">Jag vill ändå påpeka att samtidigt som det vid utfrågningarna hänvisas till brådska så anger statsråden i utfrågningarna i fråga om tidshanteringen att de inte ens har tänkt på att informera Utrikesnämnden. Och jag tycker att även Barbro Hietala Nordlund kunde ställa sig bakom att det är fog för kritik.</textBlock>
    <textBlock id="i-53fddbbe8683296f">Sedan ska jag svara på den fråga som Barbro Hietala Nordlund ställde när det gäller Centerpartiets och Folkpartiets särskilda yttrande. Centerpartiet har valt att skriva det särskilda yttrandet, eftersom Centerpartiets ledare Lennart Daléus mycket tidigt ställde sig bakom själva agerandet från Sveriges statsminister. Det är anledningen till det särskilda yttrandet från</textBlock>
    <textBlock id="i-64a471fe5fa8f916">Centerpartiet.</textBlock>
  </contentBlock>
  <contentBlock page="0" id="i-49f883b074e3d69f">
    <textBlock id="i-14951b9b59fbd913">Anf.  58  BARBRO HIETALA NORD-</textBlock>
    <textBlock id="i-04feb7b6947424ca">LUND (s) replik:</textBlock>
    <textBlock id="i-9fd7318ad44331e2">Herr talman! Då vill jag börja med att be Åsa</textBlock>
    <textBlock id="i-61bcc6931bac5016">Torstensson om ursäkt. Jag har tydligen svårt att komma ihåg hennes efternamn. Det är inte första gången som jag säger fel. Ursäkta mig för det, Åsa</textBlock>
    <textBlock id="i-06ac78951beb0a90">Torstensson, jag ska pränta in hennes efternamn ordentligt.</textBlock>
    <textBlock id="i-6e2aebd630f07d92">Vi har naturligtvis fört en ordentlig diskussion kring detta vid utfrågningarna, att det inte föresvävade - så har ni också uttryckt det - statsråden att ta kontakt med, informera eller samråda med vare sig</textBlock>
    <textBlock id="i-957a016e21acbec8">Utrikesnämnden eller partiledarna. De har också beklagat det men hänvisat till tidsfaktorn, vilket vi har haft förståelse för.</textBlock>
    <textBlock id="i-637dc416428d7202">Men utifrån detta drar vi också slutsatser i vårt betänkande. Vi säger att det är viktigt att man finner nya former för det nya arbetssätt som inte minst EU</textBlock>
    <textBlock id="i-e541fc8fa598154e">för med sig med många snabba beslutsvägar och informella kontakter. Denna diskussion fördes också med statsministern vid utfrågningen. Han sade att han naturligtvis måste ta till sig detta och ha fortsatta diskussioner och funderingar omkring framtida arbetsformer. Jag tycker att det är svar på Åsa Torstenssons fråga.</textBlock>
  </contentBlock>
  <contentBlock page="0" id="i-e4274fb48376d46c">
    <textBlock id="i-6030e89a4b4f7969">Anf.  59  MATS EINARSSON (v):</textBlock>
    <textBlock id="i-cc7ec928713f5dfe">Herr talman! Vid lunchtid den 31 januari i år meddelade Portugals premiärminister Guterres att 14</textBlock>
    <textBlock id="i-7f214fa812ffc30b">av EU:s medlemsländer enats om vissa politiska åtgärder mot den 15:e medlemmens, Österrikes, regering för den händelse att det österrikiska frihetspartiet</textBlock>
    <textBlock id="i-98f6f43c825c0a72">FPÖ skulle komma att ingå i denna regering. De 14</textBlock>
    <textBlock id="i-cd18cefb164ab9ed">staterna hade enats om att inte främja eller godta några bilaterala officiella kontakter på politisk nivå med en österrikisk regering där FPÖ ingick. Österrikiska kandidater till internationella poster skulle inte stödjas, och Österrikes ambassadörer skulle endast tas emot på teknisk nivå.</textBlock>
    <textBlock id="i-97ceec720d1a0c3d">Det var en exceptionell, och som det har visat sig mycket snabbt åstadkommen, internationell aktion mot en av EU:s medlemmar. Den kan inte förstås om den inte betraktas mot sin historiska bakgrund. Därför, herr talman, måste jag med några ord gå ett litet stycke utanför det omedelbara ämnet för denna debatt.</textBlock>
    <textBlock id="i-f10006fd5ebf5ff9">Nästan på dagen 77 år tidigare, den 30 januari</textBlock>
    <textBlock id="i-ee384efe733d0a30">1933, hade den tyske rikspresidenten Hindenburg utsett österrikaren Adolf Hitler till rikskansler. Nazistpartiet hade på några år gått från att vara en sekt bland andra sekter till att vara den tyska riksdagens största parti. Ännu hade man dock ett stycke kvar till egen majoritet. Riksdagshusbranden den 27 februari gav nazisterna det tillfälle som de väntade på. Branden skylldes lögnaktigt på kommunisterna. En</textBlock>
    <textBlock id="i-462999848217b85c">"förordning till skydd för folk och stat", som upphävde yttrande-, förenings- och mötesfriheten, genomdrevs. De kommunistiska riksdagsmännen fråntogs sina mandat, vilket gav Hitler den majoritet han behövde för att införa en fullmaktslag som gjorde det möjligt för honom att upprätta sin personliga diktatur.</textBlock>
    <textBlock id="i-680a596f3eae3299">Demokratins försvarare var den gången för svaga och för splittrade. Den tyska högern hade aldrig anammat demokratin och hjälpte Hitler till makten.</textBlock>
    <textBlock id="i-065806c017bb9d30">De demokratiska liberalerna hade malts ned i depressionens hårdnande politiska klimat. Arbetarrörelsen, en gång världens mäktigaste, var djupt splittrad dels till följd av Kominterns vanvettiga ultravänsterpolitik som utpekade socialdemokratin som huvudfiende, dels till följd av den tyska arbetarrörelsens egna traumatiska erfarenheter.</textBlock>
    <textBlock id="i-c21e03214d24a709">Socialdemokratin å sin sida var lika oförmögen som kommunister och liberaler att inse farans vidd i tid. Man tvekade att använda den styrka man ännu hade. När von Papen genomförde sin kupp 1932 och avsatte den socialdemokratiska delstatsregeringen i</textBlock>
    <textBlock id="i-d1d1ebab61c3b14b">Preussen delade det socialdemokratiska partiet ut flygblad där man manade Berlins arbetare till lugn.</textBlock>
    <textBlock id="i-ab5414b119149105">När Hitler efter maktövertagandet slog till mot oppositionen och först mot kommunisterna hoppades man i det längsta kunna klara sig. Att i detta läge samarbeta med och försvara ett parti som helt nyligen kallat dem för socialfascister var omöjligt. De tyska socialdemokraterna lämnade i stället den socialistiska arbetarinternationalen för att inte förknippas med de fördömanden som den internationella arbetarrörelsen riktade mot Hitlerregimen. Fackföreningsledare bröt i sin tur med socialdemokraterna och slöt upp bakom nazisternas förstamajfirande. Den socialdemokratiska riksdagsgruppen, som ännu tolererades, röstade t.o.m.</textBlock>
    <textBlock id="i-90f48ed61e9a3552">för Hitlers s.k. fredsresolution den 17 maj - en förnedring till ingen nytta. Även socialdemokraterna fråntogs sina mandat. Hitler krossade vad som fanns kvar av den tyska arbetarrörelsen. Spillrorna fick försöka rädda sig i exilen eller in i det underjordiska motståndet.</textBlock>
    <textBlock id="i-bbaac014ad1940a7">Fortsättningen känner vi. Förintelsens ofattbara verklighet påmindes vi om under den konferens som genomfördes här i Stockholm i januari, samtidigt som förhandlingarna om regeringsbildningen i Österrike pågick. Mitt under Förintelsekonferensen pågick det spel som skulle leda fram till att ett parti bestående av främlingsfientliga populister och en ansenlig andel obotfärdiga Hitlerbeundrare tog plats i en europeisk regering. Jörg Heider är förvisso inte Hitler. Hans parti är inte ett nazistparti, och historien upprepar sig aldrig likformigt. Men det var ändå fullständigt självklart och ofrånkomligt att Europas demokratier skulle reagera.</textBlock>
    <textBlock id="i-9e0d310dcc7976e7">Förintelsekonferensen innebar ett gemensamt löfte att aldrig mer låta det bli för sent - ett löfte att inte låta underordnade partiskiljaktigheter förhindra gemensamt handlande till demokratins försvar. Göran</textBlock>
    <textBlock id="i-f3889a083608aead">Persson har naturligtvis rätt när han säger att det skulle ha varit politiskt omöjligt för Sverige att som enda land ställa sig utanför protesten, vilket skulle ha blivit fallet om statsministern inte hade givit sitt besked på söndagkvällen den 30 januari.</textBlock>
    <textBlock id="i-5b69a5727f614e24">Ändå finns det all anledning att studera och begrunda detta ärende mycket noga. Det är inte så oproblematiskt som vissa har velat göra gällande. Det vore närmast otillständigt att avfärda de kritiska och eftertänksamma rösterna med att de skulle gå högerextremismens ärenden. Sådana syften finns nog också på sina håll, men inte i denna kammare.</textBlock>
    <textBlock id="i-bcddabd4c6c2692d">Försvaret av demokratin kräver inte bara enighet mellan demokratins anhängare. Försvaret av demokratin kräver också omsorg om och respekt för demokratins institutioner och regelverk. Det är inte formalism att ta upp den viktiga diskussion som utskottsmajoriteten försöker föra i detta betänkande.</textBlock>
    <textBlock id="i-bd6fbf7d23b61d84">Inledningsvis kan vi konstatera att utskottet slår fast att det rörde sig om ett ärende av sådan större vikt att regeringen normalt sett borde ha överlagt med</textBlock>
    <textBlock id="i-a4331e9447c81fe0">Utrikesnämnden. Att syftet med agerandet var politiskt okontroversiellt är därvidlag ovidkommande. Ett på denna punkt enigt utskott har funnit det nödvändigt att understryka detta, vilket inte minst regeringen bör notera.</textBlock>
    <textBlock id="i-bb2eaf39f0598673">Utskottet noterar vidare de omständigheter under vilka beslutet kom till. Det skedde under stor brådska.</textBlock>
    <textBlock id="i-a76fa241bce7a16a">Statsministern befann sig på resa i Grekland. Beslutet fattades genom s.k. faktiskt handlande, dvs. att statsministern per telefon meddelade Portugals premiärminister att Sverige ställde upp. Förutom en telefonkonsultation med utrikesministern skedde ingen beredning av ärendet. Beslutet dokumenterades inte.</textBlock>
    <textBlock id="i-eb70ebb5cc07e778">Det finns ingen bakgrundsbeskrivning, ingen analys, inga överväganden och inga resonemang om för- och nackdelar eller om eventuella alternativa handlingslinjer.</textBlock>
    <textBlock id="i-2c4c9082f9adc0e0">Även den som är relativt obevandrad i diplomatins värld - dit räknar jag mig själv - kan ganska lätt föreställa sig vilka svårigheter och problem som ligger inbäddade i ett sådant ärende.</textBlock>
    <textBlock id="i-a0f2da5a0cbd5dc5">För det första: Vad var syftet med aktionen? I steg</textBlock>
    <textBlock id="i-bcb68aca64ad59e1">1 var det att förhindra att FPÖ kom med i regeringen.</textBlock>
    <textBlock id="i-7ff639871f15d478">Men vad skulle de politiska markeringarna tänkas kunna åstadkomma om detta misslyckades? Alla inblandade måste ha insett att det inte var osannolikt.</textBlock>
    <textBlock id="i-c2feef6e7fc9e1e5">För det andra: Vilka villkor fanns förknippade med ett eventuellt upphävande av åtgärderna? Hur såg exit-strategin ut? I dag tror jag att vi ganska säkert kan slå fast att det inte fanns någon gemensam exitstrategi. De 14 staterna är i dag djupt splittrade i frågan om hur framtiden för relationerna med Österrike ska se ut. Den svenska regeringens hållning är inte heller glasklar, om jag ska uttrycka mig försiktigt.</textBlock>
    <textBlock id="i-f406548c6460e1ad">För det tredje: Hur förenligt är detta beslut med kravet på ett rimligt mått av konsekvens i utrikespolitiken? Vilka andra regeringsbildningar kommer vi att bemöta på samma sätt? Kommer Italien att bemötas på samma sätt som Österrike om Alleanza Nazionale, exfascisterna i Italien, eller för den delen Lega Nord kommer med i den italienska regeringen? Många bedömare menar att det vore fullständigt otänkbart.</textBlock>
    <textBlock id="i-643e2bdf368393cb">Italien spelar en alltför viktig roll i EU. Men vad finns kvar av trovärdigheten om 13 EU-länder då låtsas som om det regnar?</textBlock>
    <textBlock id="i-12438761209a23b7">För det fjärde: Innebär den här aktionen att EU-</textBlock>
    <textBlock id="i-5801410c7949731f">länder mäts med en annan måttstock än andra länder?</textBlock>
    <textBlock id="i-cbb0dabab040a4e0">Det låter kanske bra att säga att man måste ställa särskilt höga krav på EU-länder, men vänd på det!</textBlock>
    <textBlock id="i-82ec37f093320bed">Vem ställer sig upp och säger att demokrati och mänskliga rättigheter inte är riktigt lika viktigt för människor i länder utanför EU? Vi kan ju notera, parentetiskt, att Turkiet av EU accepterats som kandidatland, trots att det numera sitter ett mer eller mindre öppet fascistiskt parti i den turkiska regeringen. Det är MHP, lett av den gamle Hitlerlakejen Alparslan Türkes tills dennes död för ett par år sedan och moderparti till terroristorganisationen De grå vargarna. De sitter i Turkiets regering.</textBlock>
    <textBlock id="i-fbe0fcc55c919d48">För det femte undrar jag hur man gör det fullständigt klart att aktionen är riktad mot FPÖ:s tvivelaktiga politik och inte mot den österrikiska demokratins institutioner? Trots allt är FPÖ-ÖVP-regeringen grundad på en parlamentarisk majoritet bildad i fria och rättvisa val. Här i riksdagen har vi utrikesministerns ord på att det inte är det österrikiska folket som regeringen vill ställa till ansvar, och det är bra. Men är detta lika uppenbart för Österrikes folk?</textBlock>
    <textBlock id="i-acdd7bd125b008c1">För det sjätte undrar jag om vi är helt säkra på att de här aktionerna stärker de demokratiska och antifascistiska krafterna i Österrike? Eller är det Haider som gnuggar händerna?</textBlock>
    <textBlock id="i-6f6b4fdcb46cf9ed">Herr talman! Det är ingen större svårighet att påvisa att det här ärendet är stort, komplicerat och känsligt. Det skulle ha förtjänat en mycket grundligare beredning och analys. Det är djupt beklagligt att så inte har kunnat ske. Därmed är vi inne på problemets själva kärna. Det här var inte ett EU-beslut, av uppenbara skäl. Någon enhällighet gick inte att uppnå, eftersom det var 14 medlemmars aktion mot den 15:e.</textBlock>
    <textBlock id="i-5d3422b2a6fe0d4f">Formellt handlade det om 14 unilaterala beslut om respektive lands sätt att förhålla sig till Österrike.</textBlock>
    <textBlock id="i-7e745e4cbf960ba9">Men det var naturligtvis ingen tillfällighet att det enbart var EU-länder som tillfrågades. Inga telefonsamtal ringdes, såvitt vi vet, till Norges eller Schweiz statsministrar. Samordningen gjordes uppenbarligen på uppmaning från Belgien av Portugals premiärminister. Varför? Jo, därför att Portugal är ordförandeland i EU. Det gemensamma beslutet presenterades på det portugisiska ordförandeskapets officiella brevpapper. Detta var en EU-aktion som ändå inte var en EU-aktion och som heller inte var ett antal unilaterala beslut och som därför genomfördes informellt, oformligt och odokumenterat.</textBlock>
    <textBlock id="i-e493e1f0eac23ca5">Utrikesminister Anna Lindh sade så här i kammaren den 9 februari: "Observera att vi inte har beslutat om några gemensamma EU-åtgärder". Det är både sant och inte sant. Formellt är det helt riktigt. Det var inte fråga om ett EU-beslut. Men reellt handlade det om ett gemensamt, utrikespolitiskt agerande inom</textBlock>
    <textBlock id="i-11753d39f5a905f5">EU-systemets ram och med utnyttjande av EU:s internationella tyngd. Detta är ett problem. Vill vi ha ett system där EU:s och därmed Sveriges utrikespolitik formas via telefonkedjor i de västeuropeiska premiärministrarnas herrklubb? Vår egen statsminister påstås, i och för sig i ett annat sammanhang, ha uttryckt det så här: När grabbarna ringer vill man ju ställa upp. Är det så mellanstatliga relationer ska skötas?</textBlock>
    <textBlock id="i-b389bcdfe7a8d39e">I Danmark har saken lett till en omfattande kritik mot statsministern för handläggningen. I Finland har statsminister Lipponen med nöd och näppe undgått att åtalas av justitiekanslern för att han bröt mot den dåvarande grundlagen genom att inte informera presidenten innan beslutet fattades. Så är inte läget här.</textBlock>
    <textBlock id="i-83d5291bb5a22bb1">Vår grundlag ser annorlunda ut. Vi har t.ex. ingen president att fråga; det borde vi ha, men det är en annan diskussion. Konstitutionsutskottet kan konstatera att statsministern och utrikesministern i det här fallet inte har gjort något formellt fel, och jag kan bara beklaga att oppositionen har varit så ivrig att ge regeringen en knäpp på näsan att man har varit tvungen att skriva sig oenig i en reservation. Jag hoppas verkligen att det inte drar intresset från de viktiga frågor som utskottsmajoriteten reser i betänkandet.</textBlock>
    <textBlock id="i-d836576b017018c3">De förtjänar en fortsatt diskussion såväl i regeringen som i denna församling. Och som det står i betänkandet har utskottet för avsikt att i ett senare granskningsbetänkande gå närmare in på formerna för beslut i frågor av det här slaget.</textBlock>
    <textBlock id="i-061a7d2ae0bf2603">Herr talman! Jag står bakom utskottets anmälan i dess helhet och yrkar avslag på samtliga reservationer.</textBlock>
  </contentBlock>
  <contentBlock page="0" id="i-2bf04c14a3ff4489">
    <textBlock id="i-fbe28b4e7cfe4bef">Anf.  60  PER LAGER (mp):</textBlock>
    <textBlock id="i-5b9881879cfc88cb">Herr talman! Mats Einarsson gjorde en lång och förtjänstfull genomgång både när det gäller historien och komplexiteten i frågan. Det föranleder mig att kanske hålla mig lite kortare. Jag vill framför allt visa på de skäl som har lett till majoritetstexten.</textBlock>
    <textBlock id="i-a0fc55fd36f094bc">Jag tror inte att det fanns någon speciell illvilja hos statsministern nere i Aten. Jag tror inte att det var fråga om nonchalans eller arrogans. Däremot är jag benägen att tro att det här var en överraskning och att statsministern handlade därefter. Jag tror inte att han fick det här förslaget förrän på söndag kväll. Jag tycker inte att vårt arbete i utskottet har kunnat visa något annat. Han tyckte att han handlade på rätt sätt.</textBlock>
    <textBlock id="i-94c6e1f253b1c9c5">Han kontaktade utrikesministern och fattade ett beslut. Det märkliga i detta, som vi alla inser, är att tankarna inte föll på vare sig utrikesnämnd, partiledare eller språkrör.</textBlock>
    <textBlock id="i-a50f2ca026966955">Jag tror att det hade varit en praktisk omöjlighet att sammankalla Utrikesnämnden. Det hade helt enkelt inte gått om nu tidsgränserna var som det har skrivits och sagts, dvs. att statsministern skulle avlämna det här beskedet på måndagförmiddagen. Jag tror alltså att det inte gick att sammankalla någon utrikesnämnd. Därmed är det konstitutionella problemet borta för mig.</textBlock>
    <textBlock id="i-42f442ed486b5a2e">Däremot tror jag att frågan om varför statsministern inte ringde till de olika partiledarna är lämplig och kompetensmässig. Det är ju en annan fråga som inte har konstitutionell bäring men som är oerhört viktig när det gäller att se på kompetens.</textBlock>
    <textBlock id="i-314459f5a62e0d93">Majoriteten i utskottet säger att det ofta finns möjligheter att i någon form åstadkomma överläggningar med nämnden, dvs. Utrikesnämnden. Skälen måste vara mycket goda när en sådan kontakt underlåts. I det här fallet kan man väl säga att sådana skäl fanns. Det var tidsnöd. Det är min bestämda uppfattning. Men att tänka efter före, som Helena Bargholtz menade, är en god arbetsmetod.</textBlock>
    <textBlock id="i-7866544a40cdd8d7">Även om jag tror att planering, som jag tidigare har nämnt, är en av de viktigaste delarna för att man ska klara sig från problem med brådskan tror jag att det i det här fallet, i den nya situationen, inte gick att planera i förväg. Det innebär att man inte kan kritisera, som många har velat, ur konstitutionell synvinkel.</textBlock>
    <textBlock id="i-4542ac92fd1a2ac5">Däremot kan man ju påpeka bristerna i förfarandet och i hanterandet av problemen. Det gäller t.ex. att man inte ens tänkte på att ta kontakt med partiledarna hemma i Sverige. Det tycker jag i alla fall är ett ganska starkt påpekande.</textBlock>
  </contentBlock>
  <contentBlock page="0" id="i-40fff4f18455331f">
    <textBlock id="i-02a98235a92e4961">Anf.  61  INGVAR SVENSSON (kd):</textBlock>
    <textBlock id="i-5a0d095aa573c073">Herr talman! Mats Einarsson ställde ett antal relevanta frågor kring den här typen av beslutsfattande.</textBlock>
    <textBlock id="i-070981eeb9c27fbc">Jag tycker att det är befogat att fundera vidare på det här i den konstitutionella debatten, eftersom det var ett ganska märkligt beslut.</textBlock>
    <textBlock id="i-47e08fae9fc12755">Det var alltså inget EU-beslut om Österrikeåtgärden, men det skrevs på EU-presidentskapets papper.</textBlock>
    <textBlock id="i-ed046024ba11fe4b">Det konstaterades att det var ett unilateralt beslut som skulle ha bilaterala effekter. Det har inte fattats beslut av regeringen. Det finns inget protokoll om att man har ställt sig bakom detta på det här sättet. Det är ganska märkligt. Debatten om hur det här ska hanteras i framtiden måste ju fortsätta.</textBlock>
    <textBlock id="i-0e82d18d65376d54">Men jag begärde inte ordet av just denna anledning utan därför att Barbro Hietala Nordlund försökte att konstruera något slags motsättning mellan Moderaterna och Kristdemokraterna å ena sidan och Folkpartiet, Centerpartiet och några andra å den andra när det gäller det särskilda yttrandet.</textBlock>
    <textBlock id="i-e0ffefb46800827a">Jag vill betona att utskottet inte har granskat sakfrågan. Substansen i det särskilda yttrandet uppfattade jag gällde att man åtminstone skulle ha informerat partiledarna. Det var det vi tyckte inte var tillräckligt.</textBlock>
    <textBlock id="i-04ceb955e6c53ff1">Regeringsformen föreskriver att hela nämnden ska informeras. I sakfrågan har vi samma uppfattning som Centerpartiet och Folkpartiet  i det här avseendet.</textBlock>
    <textBlock id="i-cc2fd19c639393f6">Kulturminister Marita Ulvskogs handläggning av frågan om subventioner för digitalavkodare (avsnitt</textBlock>
    <textBlock id="i-a0172e8978100703">2.5)</textBlock>
  </contentBlock>
  <contentBlock page="0" id="i-d1aa12a8fd5a63e0">
    <textBlock id="i-25811c30202545d1">Anf.  62  OLA KARLSSON (m):</textBlock>
    <textBlock id="i-efa1a3158d68f67b">Herr talman! Vad betyder ett riksdagsbeslut? Vad betyder ett uttalande härifrån kammaren? Spelar det någon roll att ett utskott uttalar och beslutar någonting? Har regeringen en skyldighet att tillse att riksdagens beslut faktiskt följs?</textBlock>
    <textBlock id="i-00e7242b6c0f9a03">De frågorna finns det verkligen anledning att ställa sig. Spelar det någon roll vad riksdagen faktiskt beslutar?</textBlock>
    <textBlock id="i-b3714296949add69">Bakgrunden till det här ärendet är en proposition från regeringen om digital-TV, där man konstaterade att "Eventuella stimulanser till hushållen för att anskaffa digitalavkodare måste bekostas av företagen och får inte finansieras med statsbudgetmedel."</textBlock>
    <textBlock id="i-2c3c7bddf953ae5f">När detta sedan kom till kulturutskottet för yttrande till KU konstaterade kulturutskottet: "Vad gäller motion 1996/97:K14 yrkande 4, som enligt kulturutskottet i berörd del synes syfta till ett förbud för Teracom och SVT att bidra med subventioner till hushållen vid anskaffandet av avkodare, anför utskottet att det är rimligare att anta att eventuella hushållssubventioner kan komma att utgå från den industri som tillverkar avkodningsutrustningen än från Teracom och SVT. Kulturutskottet anser inte att det finns skäl att på denna punkt gå emot regeringens bedömning."</textBlock>
    <textBlock id="i-04c60ec0bd4ad82c">KU uttalade: "Utskottet konstaterar att formerna för ett samarbete rörande eventuella stimulanser till hushållen för anskaffning av avkodare också kan bli en fråga för nämnda samråd. Utskottet utgår från att ett sådant eventuellt samarbete inte kommer att innebära att statliga medel används för att subventionera hushållens anskaffning av avkodare."</textBlock>
    <textBlock id="i-65776d3c2c254490">Här finns det skäl att notera att det konstitutionsutskottet uttalar gäller statliga medel inte statliga budgetmedel, som det står i propositionen.</textBlock>
    <textBlock id="i-a3f64c5b1b928346">Riksdagens beslut riktar sig till regeringen, i varje fall när det är fråga om statliga bolag som den reglerar. Det är sedan regeringens sak att via ägardirektiv och annat tillse att riksdagens beslut fullföljs. Vad har då regeringen gjort för att tillse att beslutet följs?</textBlock>
    <textBlock id="i-6abf46081202cf42">Ingenting, absolut ingenting.</textBlock>
    <textBlock id="i-f5c6e872bb9efc20">Har det funnits några skäl att faktiskt pröva frågan och ta upp en diskussion med i det här fallet Teracom om detta? Ja, det har funnits många skäl. Det har om inte annat funnits många tidningsuppgifter och andra medieuppgifter som entydigt har pekat på en mångmiljonrullning från Teracom in i de olika bolagen som sysslar med digital TV. Jag citerar Computer</textBlock>
    <textBlock id="i-eb609f850876e75a">Sweden från tidigt i vår: "Teracom pumpar in 100</textBlock>
    <textBlock id="i-3114f7b876447e40">miljoner i Boxer." "Teracom har satsat strax under</textBlock>
    <textBlock id="i-487d84a57f6da6ca">100 miljoner kronor i Boxer TV Access, som hyr ut dekodrar för marksänd digital-tv. Hälften av pengarna ska gå till marknadsföring."</textBlock>
    <textBlock id="i-676f8b09a7b15fd7">Ur nyhetsbrevet Public Access, nr 5 år 2000, kan jag citera: "Trots en intensiv reklamkampanj under våren, som kostat 50 miljoner kr, har det statligt ägda</textBlock>
    <textBlock id="i-1e5b7b8507930318">Senda inte lyckats sälja mer än 10.000 digital-tvboxar vilket innebär en marknadsföringskostnad om</textBlock>
    <textBlock id="i-0925ebd27a89ce78">5.000 kr per kund vilket är mer än vad en box kostar i handeln. Det digitala marknätet når idag en tredjedels procent av tv-hushållen."</textBlock>
    <textBlock id="i-6bb1fc3869b0161d">Departementet har i sitt agerande tidigare gentemot Teracom ställt krav på avkastning på insatskapital och utdelning. Man har framfört de här kraven i s.k. ägardirektiv. I ägardirektivet, som meddelades på förra årets bolagsstämma, konstaterade man att ägarens mål är att utdelningen på den konkurrensutsatta delen normalt motsvarar en tredjedel av resultatet efter finansnetto, med avdrag för schablonskatt. För räkenskapsåret angavs att utdelningen borde vara 16</textBlock>
    <textBlock id="i-464aea66ba153fd7">miljoner kronor.</textBlock>
    <textBlock id="i-fc2fd3522df1ca78">Vad blev då resultatet? Jo, utdelningen blev noll kronor.</textBlock>
    <textBlock id="i-74c5a13016dce5c5">Vad var skälet? Jo, jag citerar årsberättelsen från</textBlock>
    <textBlock id="i-33a1c8492ebe2400">Teracom: "Det ekonomiska utfallet för koncernen år</textBlock>
    <textBlock id="i-00f07213275a598a">1999 blev lägre än föregående år. I huvudsak hänger det samman med den försening i marknads- och intäktsutvecklingen som uppkommit i digital-tvverksamheten samtidigt som Teracom tagit på sig en större andel än beräknat av kostnaderna i de koncernbolag som är knutna till denna verksamhet."</textBlock>
    <textBlock id="i-2449c831f9ac928c">Det är alltså alldeles uppenbart att medel har gått från Teracom till framför allt bolaget Boxer. Och det har gått till Boxer därför att försäljningen av digital-</textBlock>
    <textBlock id="i-f64d793d2fbaed0f">TV-dekodrar har gått sämre än väntat.</textBlock>
    <textBlock id="i-b456119a94a14364">Då kan man ställa sig frågan: Är det erbjudande som Boxer riktar till konsumenterna baserat på en affärsmässig bedömning? Hur ser kalkylerna ut?</textBlock>
    <textBlock id="i-0cb1ba91259292ae">Här har ett stort problem uppkommit för utskottet, därför att det inte har gått att få in någon sådan kalkyl. Departementet har inte ställt något sådant krav på</textBlock>
    <textBlock id="i-cc984b42a0fe3ad4">Teracom och på något annat sätt har utskottet heller inte fått in en sådan kalkyl. Det har varit svårt att bedöma värdet av affärsmässigheten.</textBlock>
    <textBlock id="i-a0f3b4fefb7c06ba">Men man kan ju på egen hand summera och räkna. Då kan man konstatera att erbjudandet om att hyra en dekoder för 99 kr per månad om man tecknar sig för tre år ger lite drygt 3 500 kr i total intäkt. Det ska då täcka kostnaden för dekodern, som av Lars Marén från departementet har uppgetts kosta runt 5 000 kr i handeln. Det ska täcka fakturering, den egna inköpshanteringen och annan hantering av boxar. Det ska täcka ränta och avskrivning, det ska täcka underhåll och utbyte av trasiga dekodrar och det ska också ställas i relation till att det kommer att vara en relativt kort ekonomisk livslängd på dem, därför att tekniken går så snabbt framåt att krav på utbyte av dem kommer att ställas relativt snart.</textBlock>
    <textBlock id="i-9696e46ca64d438c">En sådan här amatörmässig bedömning visar att det inte finns några möjligheter att med de här intäkterna nå affärsmässighet i konceptet.</textBlock>
    <textBlock id="i-faf5d5209979ee28">Samtidigt kan man konstatera att Teracom har all anledning att subventionera dekodrarna. Teracoms intäkter från digital-TV baseras på avtal med de olika programbolagen, som innebär att de inte betalar en krona för sändningskostnaderna förrän 100 000 dekodrar finns ute på marknaden eller att minst ett år har gått sedan kontrakten slöts. För Teracom är det en uppenbar fördel att snabbt subventionera för att snabbt få ut många dekodrar på marknaden. För Teracom är det rationellt att bryta mot riksdagsbeslutet.</textBlock>
    <textBlock id="i-c16a66ee6917b71e">Vad har då departementet gjort för att se till att</textBlock>
    <textBlock id="i-685cb28c60cc8d5e">Teracom följer riksdagsbeslutet och inte subventionerar dekodrarna? Lars Marén gav ett entydigt svar i utfrågningen i utskottet: "Såvitt jag vet har det inte gjorts någon särskild granskning av detta."</textBlock>
    <textBlock id="i-5637ea4326d07148">Majoriteten landar i följande utlåtande:</textBlock>
    <textBlock id="i-646e0831997b7edb">"Utskottets granskning ger vid handen att uthyrningen av avkodningsboxar är baserad på rent affärsmässiga överväganden med utgångspunkt i att kostnaderna kommer att återbetala sig inom rimlig tid." Jag skulle vilja fråga majoritetens företrädare: Hur vet man det? Vad baserar majoriteten sitt ställningstagande i den delen på? Någon kalkyl har inte kommit in till utskottet. De försäkringar som Lars Marén har gett till utskottet har handlat om att han känner sig säker på att Teracom handlar affärsmässigt. Men vad baserar utskottsmajoriteten sitt tyckande på?</textBlock>
    <textBlock id="i-9528470b7b166104">Enligt den reservation jag står bakom är det uppenbart att medel från det statliga bolaget Teracom används för att bygga upp Boxers verksamhet, som baseras på erbjudanden om förmånliga priser för hyra av avkodarna. Enligt vår mening borde kulturminister</textBlock>
    <textBlock id="i-82a68adeeced9bbe">Marita Ulvskog ha försäkrat sig om att bolagens agerande inte strider mot vad utskottet har uttalat genom att se till att bolagen var medvetna om uttalandet och genom att bolagens affärskalkyl inhämtades som underlag för en bedömning av om uthyrningen kan ses som en sådan subvention som inte är förenlig med utskottets uttalande år 1997.</textBlock>
    <textBlock id="i-e12a059d89af2345">Herr talman! För att inte förlänga dagens voterande avstår jag från att yrka på godkännande av anmälan i reservationen, även om jag självfallet står bakom samtliga moderata reservationer i utskottet.</textBlock>
  </contentBlock>
  <contentBlock page="0" id="i-7525fc687657892a">
    <textBlock id="i-666c4988ffad0b8f">Anf.  63  MATS BERGLIND (s):</textBlock>
    <textBlock id="i-c83a025c07438c05">Herr talman! Den här delen av konstitutionsdebatten i dag är något annorlunda än de andra delarna.</textBlock>
    <textBlock id="i-f7ff84386a298f2c">Det beror på två saker. Reservanterna är i sakfrågan emot hela förslaget till markbunden digital TV-</textBlock>
    <textBlock id="i-4741bcc754d211da">sändning, och de är i synnerhet emot statliga företag som ska stå för tjänsterna.</textBlock>
    <textBlock id="i-10d9762aad214a01">Då blir det naturligtvis lite konstigt om granskningen gäller om riksdagsbesluten har följts. Ola</textBlock>
    <textBlock id="i-86b79212c70ba568">Karlsson ställde den retoriska frågan om det har någon betydelse vad riksdagen beslutar. Har det någon betydelse vad utskotten skriver i sina utlåtanden? Det skulle förvåna mig om någon skulle svara nej på frågorna. Självklart ska riksdagsbeslut följas. Det är klart att det är av yttersta vikt vad utskotten skriver i sina utlåtanden. Något annat är otänkbart.</textBlock>
    <textBlock id="i-0a376d752aaa0d3e">Men då handlar det om att göra en mer övergripande analys över vad de affärsmässiga grunderna bygger på. Det finns erfarenheter av hur den övriga marknaden byggs upp - telekommunikation är ett bra exempel. För det som i dag är var mans egendom, dvs. en mobiltelefon, behöver vi inte gå tillbaka så många år i tiden när det bara var ett fåtal som använde en sådan. Många ansåg också att det var lite suspekt att äga en sådan. Nu är den allmän egendom, och i dag tycker vi att det är självklart. Men vi glömmer att från det att tekniken uppfanns till alla de företag som i dag står till förfogande med alla dessa tjänster har det gått ett antal år. Men med hjälp av marknadsföring av en attraktiv produkt har fler och fler upptäckt fördelarna, och då blir naturligtvis användarna fler och fler. I dag är mobilen lite av var mans egendom. Detta kostar naturligtvis pengar i marknadsföring och produktutveckling.</textBlock>
    <textBlock id="i-85e50a5b2260f9dd">På samma sätt ser jag på denna sak. När tillräckligt många inser fördelarna med de digitala TV-</textBlock>
    <textBlock id="i-3144d4c4088d6cda">sändningarna kommer naturligtvis efterfrågan att sprida sig. Innan man kommer så långt att detta blir var mans egendom, är det naturligtvis en inkörningsperiod. Det är inte så många som har detta i dag, kunskapen om fördelarna har inte spritts och det är inte så många på marknaden som har vinning av att detta fungerar. Är det då märkligt, Ola Karlsson, att ett statligt företag som har till uppgift att marknadsföra, och där Teracom under flera år har gått med vinst, vill göra ett gott arbete och vara med i processen och lansera en ny teknik med de medel och affärsmässiga grunder som den bygger på? Det är nästintill oansvarigt att resonera som Ola Karlsson gör, nämligen att inga pengar får skjutas till och att det inte ska finnas resurser för marknadsföring. Ola Karlsson vill se ett misslyckande. Det kan jag förstå med tanke på hans grundinställning i dessa frågor. Men det skulle vara oansvarigt om företagen inte på affärsmässiga grunder marknadsför tekniken.</textBlock>
    <textBlock id="i-f5b66bf6ba9dbd6a">Jag finner det inte märkligt att resurserna från de statliga bolagen har ställts till förfoganden för att ge vissa subventioner i ett inledningsskede efter affärsmässiga bedömningar att detta kommer att vara lönsamt i ett längre perspektiv och att fler och fler kommer att efterfråga tekniken. I företaget Boxer finns också andra företag involverade.</textBlock>
    <textBlock id="i-bf7638b75fe6a6f8">Jag är inte specialist på hur sådana här företag hanterar marknadsplaner och kalkyler i sina verksamheter. Men nog tror jag att det vore märkligt att ett samarbetsbolag som Boxer skulle gå ut tillsammans med andra företag och tala om den exakta affärsidén, kalkyler osv. som direkt kan tas över av andra. Det är att ta i.</textBlock>
    <textBlock id="i-46f7058cb104be4c">Jag tror att det här kommer att vara en god idé.</textBlock>
    <textBlock id="i-0488381d7943665c">Det är en god idé. Det kommer troligtvis också att bli en bra affärsidé. Skulle detta misslyckas, vilket händer inom företagsvärlden, får vi väl ta ställning till vad det beror på. Men ett företags misslyckande kan inte därmed kallas för subventioner. Det är inte det i andra sammanhang och inte heller här. Om nu detta blir en succé, vilket kommer att innebära stora ekonomiska medel till staten, vad ska vi då kalla inkörningsskedet i framtiden? Då kanske Ola Karlsson får skämmas lite för den illvilliga tanken över ett bolags yttersta ambitioner och stora kunnande för att ta sig an detta.</textBlock>
    <textBlock id="i-1c62504d77ae62d9">Herr talman! Eftersom Ola Karlsson inte har yrkat på godkännande av anmälan i reservationen, behöver jag inte yrka avslag på densamma. Men jag yrkar på godkännande av anmälan i övriga betänkandet.</textBlock>
  </contentBlock>
  <contentBlock page="0" id="i-62b89f533a89764a">
    <textBlock id="i-095b75e407bbe17e">Anf.  64  OLA KARLSSON (m):</textBlock>
    <textBlock id="i-226257b4b8285573">Herr talman! Mats Berglind inledde med att referera till uppbyggnaden av mobiltelefonmarknaden här i Sverige och det förstår jag mycket väl. Den etablerades ju i Sverige med hjälp av mycket kraftiga subventioner vad gäller de s.k. nallarna, mobiltelefonerna. Det var sättet att bygga upp en stor kundbas och snabbt få en hög penetration.</textBlock>
    <textBlock id="i-9e7c0080b44c5cca">Sedan konstaterar Mats Berglind att det måste vara upp till företagen att bygga upp det här "med de medel och de affärsmässiga grunder" som finns tillgängliga. Vidare talar Mats Berglind - om jag nu uppfattat det rätt - om att inledningsvis gå in och göra affärsmässiga subventioner. Ja, vad det här handlar om är just att det finns ett riksdagsbeslut som säger att det inte får ske subventioner med statliga medel.</textBlock>
    <textBlock id="i-a38c2f31c0f27285">Det riktiga hade varit att, om man från Teracoms och</textBlock>
    <textBlock id="i-1c894862e8442b27">Boxers sida såg att det behövdes subventioner för en etablering, gå till departementet för att begära en ändring av riksdagsbeslutet så att det gick att agera och arbeta i enlighet med vad riksdagen beslutat.</textBlock>
    <textBlock id="i-f71e727266d5362d">Här argumenterar Mats Berglind på det sättet att bara därför att något är affärsmässigt och bra för ett statligt företag kan man köra på och strunta i vad riksdagen faktiskt beslutat. Jag menar att man går ifrån en väldigt viktig del av riksdagens roll och makt om man tillåter statliga företag och ett departement att agera helt fristående.</textBlock>
    <textBlock id="i-8a3b01aa5917fdb8">Jag upprepar min fråga till Mats Berglind: På vad grundar man sitt påstående om affärsmässigheten?</textBlock>
  </contentBlock>
  <contentBlock page="0" id="i-23d8972d32d48365">
    <textBlock id="i-23a2b920feca3715">Anf.  65  MATS BERGLIND (s):</textBlock>
    <textBlock id="i-57bb9ae4c5aab9eb">Herr talman! Ola Karlsson verkar försöka sig på ett gammalt politikertrick genom att lägga ord i min mun - till sin egen fördel i förhållande till vad jag verkligen sade. Jag sade inte att staten gick in och subventionerade i början, utan jag sade att bolagets långsiktiga affärsidé är att man i början måste ha erbjudanden som är tilltalande för kunden och att det, när marknaden har etablerat sig och det är fler konsumenter som vill ha den här delen av utbudet, kommer att återbetala sig.</textBlock>
    <textBlock id="i-c681b15d03da0b00">Ola Karlsson borde veta att det inte är det första bolaget eller företaget i historien som i ingångsskedet räknar med en viss förlust för att sedan ta igen när man väl är etablerad och få en vinst så att både den gamla förlusten och nya vinster täcks upp. Det tror jag är ganska elementärt inom företagsvärlden. Det finns väl ingen anledning att ifrågasätta det här heller.</textBlock>
    <textBlock id="i-f5487ba36bc78ed4">När det gäller vinstkravet på bolagen står det ju att det ska vara över en konjunkturcykel där det ibland blir en lite mindre vinst och ibland en lite större vinst.</textBlock>
    <textBlock id="i-6570b51ced78ed74">I fråga om de affärsmässiga bedömningarna och den kompetens som finns i den styrelse som Teracom haft i många år kan jag bara säga att om de som har insyn i det här bolaget gör bedömningen att det är affärsmässigt litar jag något mer på dem än jag litar på Ola Karlssons spekulationer.</textBlock>
  </contentBlock>
  <contentBlock page="0" id="i-0d7efc76ed598d07">
    <textBlock id="i-c7acf425e2147b81">Anf.  66  OLA KARLSSON (m):</textBlock>
    <textBlock id="i-346da210675b1d80">Herr talman! Jag tror att det kommer att bli intressant för både Mats Berglind och mig själv att läsa protokollet efter dagens debatt och se om inte vi båda har talat om subventioner för det här.</textBlock>
    <textBlock id="i-c46d424c58cdb3a5">Jag återupprepar min fråga: På vad bygger utskottsmajoriteten sitt uttalande om att det här är baserat på rent affärsmässiga överväganden?</textBlock>
    <textBlock id="i-d6441c8718447e6f">Mats Berglind hänvisar till uttalanden från Teracom. Men vilka dokument är det som majoriteten hänvisar till? Det står i majoritetstexten att det kommer att återbetala sig inom rimlig tid. Vad är "rimlig tid"? Vad är det som utskottsmajoriteten faktiskt står för i sitt uttalande? Är det inte som med departementet - att man inte har gjort någon egen granskning?</textBlock>
    <textBlock id="i-74a24bea556760a4">Man gör ingen egen värdering, utan man räknar bara med att vad statliga bolag gör alltid är det rätta.</textBlock>
    <textBlock id="i-14fe82ac98419375">Eftersom det nog är en bra affär går det bra att slinka förbi obekväma riksdagsbeslut. Är det inte så,</textBlock>
    <textBlock id="i-be1945e1d29a7ade">Mats Berglind?</textBlock>
  </contentBlock>
  <contentBlock page="0" id="i-459643fdeae3d3e3">
    <textBlock id="i-ec8488f4ce63ef33">Anf.  67  MATS BERGLIND (s):</textBlock>
    <textBlock id="i-e482eb4ad771c626">Herr talman! Bl.a. lär kulturministern själv ha hänvisat till vad som uppges från Teracom AB - att</textBlock>
    <textBlock id="i-9f4289fff9075da7">Boxers verksamhet inte ska finansieras med skattemedel utan genom kapitaltillskott från ägarna samt lån från banker och finansinstitut.</textBlock>
    <textBlock id="i-527b5e78f98f43d4">Är det en subvention om en bank lånar ut pengar till ett bolag eller företag som lanserar en ny idé och som med sina affärsmetoder går in med ett erbjudande till nya kunder på ett sådant sätt att man sedan med all sannolikhet gör en vinst som också täcker upp bolagets eventuella förlust i början?</textBlock>
    <textBlock id="i-94bbc51771cf219f">Ola Karlsson sade att det skulle bli intressant att läsa protokollet och så kan det vara. Men mest intressant att följa tror jag är utvecklingen i bolaget och vad som kommer att hända. Det vore kanske bra att om ett par tre år ta en debatt för att se hur den här utvecklingen har gått och för att se hur det blivit med den ekonomiska utvecklingen för det statliga bolaget</textBlock>
    <textBlock id="i-0640a413710363b8">Boxer.</textBlock>
  </contentBlock>
  <contentBlock page="0" id="i-6ce2638d92f3f6f5">
    <textBlock id="i-dcbe5c0547551dee">Anf.  68  OLA KARLSSON (m):</textBlock>
    <textBlock id="i-8c5e3e943409e1bf">Herr talman! Mats Berglind frågade mig om det är en subvention att banken lånar ut pengar till en verksamhet? Nej, det är det inte. Men kapitaltillskott från ett hundraprocentigt statligt ägt företag är statliga medel. Definitionsmässigt är det medel från den statliga verksamheten. Det är inte budgetmedel. Men när det gäller ett hundraprocentigt statligt ägt bolag och det skyfflas in hundratals miljoner i en verksamhet kan Mats Berglund rimligen inte hävda att det inte skulle vara fråga om statliga medel.</textBlock>
    <textBlock id="i-23d5bb2cce091e29">Regeringens utövande av utnämningsmakten och ansvar för chefstillsättningar (avsnitt 3.2)</textBlock>
  </contentBlock>
  <contentBlock page="0" id="i-69e20ce70b939313">
    <textBlock id="i-48e18ed7daba7063">Anf.  69  CHRISTEL ANDERBERG (m):</textBlock>
    <textBlock id="i-c97c7a5f88aae415">Herr talman! Under årets granskning har KU också undersökt regeringens utövande av utnämningsmakten och dess ansvar för chefstillsättningar. Såvitt avser den första frågan görs det i anmälan av förste vice talman Anders Björck gällande att den politisering som skett av utnämningsmakten svårligen låter sig förenas med stadgandet i 11 kap. 9 § regeringsformen, enligt vilket det vid tillsättning av statlig tjänst ska fästas avseende "endast vid sakliga grunder, såsom förtjänst och skicklighet".</textBlock>
    <textBlock id="i-8ca47d81c62771df">Den omständigheten att en person har en politisk bakgrund ska enligt utskottsmajoriteten inte vara diskvalificerande vid tillsättningen av t.ex. en generaldirektörstjänst, så länge endast sakliga grunder som förtjänst och skicklighet är tillämpliga vid tillsättningen. Så långt instämmer vi moderater med majoriteten.</textBlock>
    <textBlock id="i-adf3679f188df84d">Sanningen är emellertid att granskningen av regeringens utnämningspolitik givit vid handen att den socialdemokratiska regeringen har utnyttjat utnämningsmakten till såväl det egna partiets som samarbetspartiernas fördel på ett sätt som för tanken till att chefsskapet för statliga myndigheter har gjorts till en del av ett politiskt förläningssystem. Härigenom undergrävs förtroendet för hela den svenska traditionen med självständiga myndigheter.</textBlock>
    <textBlock id="i-10471b78da90e8e8">I Svenska Dagbladet den 24 maj finns det en intervju med professorn i statsvetenskap vid Lunds universitet, Lennart Lundquist. Han säger:</textBlock>
    <textBlock id="i-950217eaf21a6042">"Enligt grundlagen ska tillsättningarna göras efter bedömning av objektiva kriterier som förtjänst och skicklighet.</textBlock>
    <textBlock id="i-3c70dddb96dabbd6">Så är det ju inte i dag, när man tillsätter en radda på sex, sju centerpartister. I ett parti med det antal riksdagsledamöter som centern har kan det möjligen finnas en som är bättre än alla karriärbyråkrater. Att det finns två eller tre är nästan osannolikt och ännu fler, ja, det går ju bara inte."</textBlock>
    <textBlock id="i-72f79b13b93af91f">I KU:s förhör med statsminister Göran Persson lämnade han en minst sagt uppseendeväckande förklaring till att det har blivit på det sätt som professor</textBlock>
    <textBlock id="i-048afc28dd44138a">Lundquist talar om. Jag citerar ur betänkandet på sid</textBlock>
    <textBlock id="i-70ee8be2a1d1adc3">63:</textBlock>
    <textBlock id="i-014cc57f1626f645">"När det gäller utomordentligt kvalificerade chefstjänster i dag så betalar (den offentliga sektorn)</textBlock>
    <textBlock id="i-bbface44712c2f69">löner som kanske inte ens mäter sig med andra- eller tredjenivån i större privata organisationer. Det har varit väldigt svårt att rekrytera personer till dessa arbeten, som varit kvalificerade och som funnits exempelvis på högersidan i svensk politik. - - - Tittar man på den svenska högern har den oftare sett sina begåvningar gå till marknaden och till näringslivet. -</textBlock>
    <textBlock id="i-d97073a12fc203e3">- - Går man däremot till den socialdemokratiska sidan och till Centerpartiet har det funnits en annan balans. Där har inte det privata näringslivet rekryterat på samma sätt."</textBlock>
    <textBlock id="i-38cb710f3837c3fe">Detta är inte bara kvalificerat struntprat. Det är direkt oförskämt i det att statsministern låter påskina att moderater bara är ute efter att tjäna så mycket pengar som möjligt. Det finns t.ex. åtskilliga personer i den moderata riksdagsgruppen som förlorar ett visst antal tusenlappar varje månad genom att ägna sig åt politik i stället för att förbli i sina alternativa verksamheter.</textBlock>
    <textBlock id="i-4417f9f7ec4c0adc">Jag själv är en av dem. Det är bara att beklaga att våra borgerliga systrar och bröder i utskottet har svalt denna förklaring, som saknar såväl saklighet som trovärdighet.</textBlock>
    <textBlock id="i-5834ac70847926d3">Moderata samlingspartiet anser att regeringen genom att politisera utnämningsmakten har lagt grunden för ett system där en ny regering tvingas ompröva samtliga förordnanden som generaldirektörer eller andra myndighetschefer - ungefär som det amerikanska spoil-systemet - eftersom det nu inte går att lita på de högsta tjänstemännens oväld.</textBlock>
    <textBlock id="i-19fa5b9dd90798d8">En sådan utveckling vore djupt olycklig och skulle innebära att det svenska förvaltningssystemet överges. Vi moderater anser därför att regeringen förtjänar kritik för att den ser mer till politiska aspekter än till grundlagens krav på förtjänst och skicklighet vid tillsättningen av statliga tjänster.</textBlock>
    <textBlock id="i-a306fe5d9fe42aeb">En annan aspekt på regeringens utövande av utnämningsmakten är den tid inom vilken tillsättningsärenden avgörs. Av den redovisning som Regeringskansliet har lämnat till utskottet för tiden april 1997</textBlock>
    <textBlock id="i-8eaceeb94e8ace67">till december 1999 framgår att det för inte mindre än</textBlock>
    <textBlock id="i-d85e24afc8d8c272">30 % av de utnämnda personerna under denna tid var mindre än en månad mellan regeringens beslut och tillträdet till tjänsten. Det är en anmärkningsvärd senfärdighet. Det är omvittnat att dröjsmålen med förordnandena förorsakar olägenheter, både för berörda personer och för berörda verksamheter.</textBlock>
    <textBlock id="i-a28d0ab9e7b13913">I en klass för sig står omförordnandet av generaldirektören vid Riksrevisionsverket, Inga-Britt Ahlenius. Hennes förordnande skulle gå ut den 30 september 1999. Den 23 september, alltså endast sju dagar före detta datum, kunde regeringen samla sig till ett beslut i frågan. Dessförinnan hade frågan dragits i långbänk under hela sommaren, delvis inför öppen ridå och flitigt omskrivet i medierna.</textBlock>
    <textBlock id="i-d5b9121a23264b68">Varför var då detta så medialt intressant? Jo, naturligtvis därför att det gällde just Riksrevisionsverket, som formellt inte har någon annan ställning än andra myndigheter men som de facto ändå har det. En stark och självständig statlig revision är ju en av grundbultarna i vårt demokratiska samhällssystem.</textBlock>
    <textBlock id="i-d29c6b7ef6636aa4">Inga-Britt Ahlenius hade gjort sig känd för att värna just detta.</textBlock>
    <textBlock id="i-93c27eee8a74e201">I medierna spekulerades det mycket om att regeringens tövan med att omförordna Ahlenius berodde på att den i själva verket inte uppskattar en stark och oberoende chef för Riksrevisionsverket - annat än i högtidstalen förstås. Av KU:s förhör med Inga-Britt</textBlock>
    <textBlock id="i-3ba9fee383ff358e">Ahlenius framgick med all önskvärd tydlighet att hon själv hyser uppfattningen att det var detta som var det verkliga skälet till att regeringen förhalade hennes omförordnande från mitten av juni till den 23 september.</textBlock>
    <textBlock id="i-d96311fba7c0a2b0">Oavsett hur det var med det, så var det olyckligt att regeringen hanterade frågan så oskickligt att denna misstanke fick fäste. Helena Rivière uttrycker det så här i en debattartikel i Svenska dagbladet den 21 maj under rubriken "Vad är modet att stå upp för sanningen värt?":</textBlock>
    <textBlock id="i-56bf6e83460f091f">"Tillsättningsproceduren för verkschefer är en helt sluten process, och i ett land som vårt med drag av enpartistat är det problematiskt. Det skapar en följsamhetskultur." Hon skriver vidare att en vilja till reformering och utveckling uppfattas som en sorts obstruktion i en kultur där det gäller att hålla tyst och spela med om man vill göra karriär.</textBlock>
    <textBlock id="i-59f10ad7d74c47a9">I KU har finansministern förklarat att dröjsmålet berodde på att Ahlenius framförde önskemål om ett nytt förordnande på fem år, medan regeringens praxis är att bara omförordna på tre år. Detta gjorde att Bosse Ringholm enligt egen utsago "kände sig otrygg"!</textBlock>
    <textBlock id="i-944e1ffd840222e0">Hans förklaring förtjänar inte avseende. Bosse Ringholm ägde ju frågan. Han kunde redan i juni ha sagt att det blir tre år till eller ingenting alls, var så god och välj - om nu detta hade varit det verkliga skälet till regeringens långbänk.</textBlock>
    <textBlock id="i-1c645c063a8eca41">Ett enigt utskott har uttalat att regeringen kunde ha fattat sitt beslut att förordna generaldirektören för</textBlock>
    <textBlock id="i-353c4f9f90531ed1">Riksrevisionsverket mycket tidigare samt att regeringens dröjsmål enligt utskottets mening var obefogat. I ett särskilt yttrande till betänkandet har Moderata samlingspartiet utvecklat detta något ytterligare.</textBlock>
    <textBlock id="i-03bdbf22daf8b256">Herr talman! Jag yrkar på godkännande av anmälan i reservation nr 3.</textBlock>
  </contentBlock>
  <contentBlock page="0" id="i-4e65ddde8b609377">
    <textBlock id="i-c32831e4c61cf546">Anf.  70  PÄR-AXEL SAHLBERG (s):</textBlock>
    <textBlock id="i-540cecb4f8f8e23a">Herr talman! KU:s granskning är viktig, både för att analysera enskilda händelser som anmälts till oss och för att fortlöpande granska rutiner kring och handhavandet av regeringens maktinstrument.</textBlock>
    <textBlock id="i-71ab3f140db93cfe">Tidigare under debatten i dag fick vi ett bra exempel på just detta. Per Unckel, med erfarenhet av</textBlock>
    <textBlock id="i-5595f791f1d5791c">KU:s granskning av upphandlingsfrågor, illustrerade hur angelägen han tycker att frågan om hur regeringen sköter upphandlingen är. Att en regering och en minister tar lärdom av KU:s arbete - det är vad KU är till för.</textBlock>
    <textBlock id="i-ab66a1babb328ab8">I frågan om utnämningsmakten är KU enigt i bedömningen att utnämningar ska ske i god tid. Vi är tydliga på punkten att en bättre könsmässig balans bör uppnås.</textBlock>
    <textBlock id="i-67d277fbaa5b403b">I dag på morgonen tog vi del av informationen att personalomsättningen är hög inom Regeringskansliet.</textBlock>
    <textBlock id="i-1ca532127a1f5e72">Då spekulerade man i orsakerna till detta, som konkurrenssituation och lönefrågor. Jag vet inte riktigt hur spekulationerna eventuellt har utvecklats under dagen.</textBlock>
    <textBlock id="i-35a772fcfc7f311b">Detta visar just den problematik som statsministern också visade på - det är inte alltid lätt att rekrytera till den statliga verksamheten. Särskilt svårrekryterade tycks tidigare högerpolitiker vara. Detta tar nu</textBlock>
    <textBlock id="i-591e8a98e633aa53">Moderaterna i sin reservation till intäkt för att socialdemokratiska regeringar bara utser sossar och vissa andra partiers företrädare. Men Regeringskansliet, och statsministern i utfrågningen, har till utskottet angett att det är förtjänst och skicklighet som avgör.</textBlock>
    <textBlock id="i-18ea24d064bb33df">När man läser den moderata reservationen blir man därför aningen fundersam. Man påstår där att denna uppgift brister i såväl trovärdighet som saklighet. Det får man gärna säga om man tycker det - men inte utan att ange något som helst skäl eller argument.</textBlock>
    <textBlock id="i-85f8d3c323b4edde">Det har vi nämligen inte fått i reservationen och vi hörde det inte heller i Christel Anderbergs inlägg.</textBlock>
    <textBlock id="i-61e3ecd9056c07d5">Samtidigt säger man i samma reservation: Nu har regeringen i praktiken lagt grunden till ett nytt system.</textBlock>
    <textBlock id="i-8831c884f1a8ad38">Det låter som om vi nu har ett nytt system för statliga centrala tjänster. Men en mening längre ned säger man: En sådan utveckling skulle innebära ...</textBlock>
    <textBlock id="i-b981016e2bb8b460">Jag är lite bekymrad över detta. Det är ju så med en reservation att den i sak, om det funnes en sådan majoritet, skulle kunna bli kammarens ställningstagande i samband med anmälan.</textBlock>
    <textBlock id="i-8251dafd30fdd589">Jag tycker att de här två delarna av utskottets betänkande också i år är ett värdefullt material. Därför är reservationen från Moderaterna lite grann av en smutsfläck. Jag är inte ett dugg förvånad, Christel</textBlock>
    <textBlock id="i-720e47015400a786">Anderberg, att Moderata samlingspartiet är ensamt om den.</textBlock>
    <textBlock id="i-7841371abcbcd9bb">Det är ju självklart att det är en grannlaga och inte alldeles enkel uppgift att hantera utnämningsmakten.</textBlock>
    <textBlock id="i-07d0f2734ef94257">Det är möjligt att min kunskap om de enskilda namn som nämns inte är riktigt komplett. Man kan läsa den långa listan på tjänster som varit aktuella, och som vi har tagit in som redovisning från Regeringskansliet.</textBlock>
    <textBlock id="i-9262deadafa244a4">Det låter för dem som lyssnar på en sådan här debatt att där häckar fullt av socialdemokrater och centerpartister. Men så ser inte utnämningslistan ut.</textBlock>
    <textBlock id="i-5974bc94373a1bad">Jag tänker inte vidare gå in på Christel Anderbergs försök till att tala om kvalificerade centerpartister, utan jag hoppas att någon annan tar den debatten.</textBlock>
    <textBlock id="i-9d78312f699fde2d">När det gäller motsvarande utnämning som rör</textBlock>
    <textBlock id="i-b7e46697fe129f8c">EU-kommissionär har vi också där fört en debatt om hur processen kan och ska gå till. Det har tydligt i utskottet redovisats hur tvåstegsraketen när Margot</textBlock>
    <textBlock id="i-a718d4ce95b270a4">Wallström utsågs har fungerat. Man förde först ett principiellt resonemang om lämplig portfölj, dvs.</textBlock>
    <textBlock id="i-342ed291fa1b65a4">vilket ämnesområde som ansvarig kommissionär skulle ta ansvar för, och sedan om frågan om vem som skulle bära denna portfölj.</textBlock>
    <textBlock id="i-d839bf3378d29b4a">Det som har väckt mest uppmärksamhet är naturligtvis frågan om Riksrevisionsverket och Inga-Britt</textBlock>
    <textBlock id="i-0d9d927485629e20">Ahlenius. Det som jag tror har varit en komplicerande faktor under resan när utnämningsdiskussionerna pågick under förra året var att man blandade två ganska skilda frågor.</textBlock>
    <textBlock id="i-25f880d905109d0f">Den ena handlade om att besätta generaldirektörsposten med en lämplig person, och den andra om vilken roll Riksrevisionsverket och den statliga revisionen i allmänhet skulle spela.</textBlock>
    <textBlock id="i-5e26ec025caac9ff">En av aktörerna i debatten - och det var väl inte olämpligt - var den då sittande generaldirektören,</textBlock>
    <textBlock id="i-093374e1159334cd">Inga-Britt Ahlenius. Det var så uppenbart både när</textBlock>
    <textBlock id="i-ceac52302077bf0b">Inga-Britt Ahlenius stod inför utskottet och när Bosse</textBlock>
    <textBlock id="i-6c2734288f1291f3">Ringholm var där att båda de här personerna hade hamnat i en situation där man å ena sidan diskuterade person och formen för utnämning, och hur många år det skulle handla om, å andra sidan diskuterade revisionens roll och funktion.</textBlock>
    <textBlock id="i-da15fdf3db3d4dc0">Debatten har sedan fortsatt efter det att KU jobbade med detta. Den förra generaldirektören för Riksrevisionsverket, G Rune Berggren menar t.ex. att den skrift som Inga-Britt Ahlenius sände över till Bosse</textBlock>
    <textBlock id="i-7108deebe0db3f58">Ringholm under sommaren, där det finns ett förord av</textBlock>
    <textBlock id="i-b7dc528681627eba">Riksrevisionsverkets chef, dvs. Inga-Britt Ahlenius, innehåller en skarp kritik av RRV:s nuvarande ställning.</textBlock>
    <textBlock id="i-8953b5c66e7b191e">Det är självklart att man med förvåning tar del av</textBlock>
    <textBlock id="i-46418c59c3e6676f">Inga-Britt Ahlenius förvåning över att Bosse Ringholm sedan valde att vid ett av de möten som de hade under sommaren diskutera just den här boken. Inga-</textBlock>
    <textBlock id="i-8445a01650980fb2">Britt Ahlenius hade ju fört fram saken, och med sitt eget förord aktualiserat frågan.</textBlock>
    <textBlock id="i-1b9c786565bbacf7">Debatten har sedan fortsatt, och Inga-Britt Ahlenius har hörts i den. I Dagens Industri har en debattomgång pågått där Anders G Högmark, moderat, och</textBlock>
    <textBlock id="i-6c161a3189fc827a">Ingemar Josefsson, vice ordförande respektive ordförande för Riksdagens revisorer i ett av de senaste numren, för en vecka sedan eller två, tar upp just diskussionen som hör till den här frågan. De säger att</textBlock>
    <textBlock id="i-dc435a9f8f96d2d8">Inga-Britt Ahlenius ger en felaktig och vilseledande beskrivning av det riksdagsbeslut hon åberopar, som bygger på budgetpropositionen för 1998.</textBlock>
    <textBlock id="i-d7056eedd09788f8">Vidare framhålls det också i propositionen att</textBlock>
    <textBlock id="i-37e245fc3d6a8216">RRV:s revision ska bedrivas utan utökad styrning från regeringens sida. Det sägs däremot inte alls att den oberoende statsrevisionen ska utföras av just</textBlock>
    <textBlock id="i-eb7bd95a38b4dbe7">RRV.</textBlock>
    <textBlock id="i-122665340590b408">Även i flera skrifter från RRV har det under senare tid getts en bild av RRV:s roll i den statliga revisionen som inte är förenlig med statsmaktens beslut.</textBlock>
    <textBlock id="i-66ecd60585dad9d2">Anders G Högmark och Ingemar Josefsson ifrågasätter också om den tolkning av de internationella normerna för revisionen är korrekt i Inga-Britt Ahlenius beskrivning.</textBlock>
    <textBlock id="i-18eb1583aa9a8a11">Detta bör sägas för att man ska se mot vilken kuliss och fond arbetet med att utnämna pågick.</textBlock>
    <textBlock id="i-8773a65cb6435277">KU tar självfallet ingen ställning till vem som skulle vara generaldirektör. Därför är detta så noggrant noterat i den eniga utskottsbedömningen, där utskottet säger det som Christel Anderberg nyss läste upp. Utan namns nämnande vad gäller förordnande av generaldirektör för Riksrevisionsverket anser utskottet att regeringen kunde ha fattat sitt beslut mycket tidigare. Det är alldeles självklart.</textBlock>
    <textBlock id="i-6dfbadac092e97a5">Mot bakgrund av den mediedebatt som har förts om det som har kallats för Ahleniusaffären så kan jag säga att utskottet däremot inte tar ställning i själva personfrågan. Detta ger det hela ett helt annat perspektiv.</textBlock>
    <textBlock id="i-7f2fbb0b5bf7d387">Debatten om den statliga revisionen pågår, och eventuellt kommer förslag att lämnas till den här kammaren om hur den ska hanteras. Jag tycker därför att man i den moderata reservationen, som jag yrkar inte ska få tillstyrkan i kammaren, på ett bristfälligt sätt för denna argumentering.</textBlock>
    <textBlock id="i-ddd41d382e82b653">När det däremot gäller diarieföring av de brev som har varit aktuella, som i sig var intressanta i det drama som pågick, och som levererades till Bosse</textBlock>
    <textBlock id="i-76d9c38c508a13f9">Ringholms hem så är det senare inte en ursäkt för att de inte diariefördes i vanlig ordning. Därmed kunde de ha blivit prövade som offentlig handling. Om sedan allt var möjligt att offentliggöra i det skedet kan man möjligen diskutera. Men på den punkten är utskottet enigt om att kritisera Bosse Ringholm.</textBlock>
  </contentBlock>
  <contentBlock page="0" id="i-60fbbf157c9d712d">
    <textBlock id="i-3bdf94c6002fd552">Anf.  71  CHRISTEL ANDERBERG (m) replik:</textBlock>
    <textBlock id="i-0323426b210b8dbe">Fru talman! Jag tror inte att Pär Axel Sahlberg efter utgången i utskottet har varit så förskräckligt orolig över att Moderaternas reservation skulle bilda majoritetstext eller bli antagen av kammaren.</textBlock>
    <textBlock id="i-05127eda3610a77f">Det tyder på en besvärande brist på hållbara argument att Pär Axel Sahlberg ägnar en stor del av sitt anförande åt att ondgöra sig över vårt val av verbformer. Om vi skriver i presens, imperfekt, konditionalis eller någonting annat är inte så himla viktigt. Men det som är viktigt är budskapet i reservationen: Regeringen Persson har skapat bilden hos gemene man, i massmedierna och hos professorer i statsvetenskap som undervisar studenter i ämnet av att den socialdemokratiska regeringen utnämner sossar och centerpartister. Punkt, slut. Och nu kan väl snart även</textBlock>
    <textBlock id="i-714fe72f1bd4af26">Vänsterpartiet och Miljöpartiet hoppas på att få sin del av tack för utförda tjänster.</textBlock>
    <textBlock id="i-64d1d7028734f49e">Just det faktum att man utser personer så ensidigt från två partier visar ju att man har brustit i saklighet.</textBlock>
    <textBlock id="i-75688a59fd29a732">Det är inte förtjänst och skicklighet som sätts i första rummet, utan det är politiska meriter. Då har regeringen brustit i trovärdighet.</textBlock>
  </contentBlock>
  <contentBlock page="0" id="i-f1f8c824c901a4f7">
    <textBlock id="i-d205fd35c672a2b1">Anf.  72  PÄR AXEL SAHLBERG (s) replik:</textBlock>
    <textBlock id="i-cdc180f75028dab2">Fru talman! Det var ju just det som jag ifrågasatte.</textBlock>
    <textBlock id="i-91a04c33ae9efef2">Jag är rädd för att Christel Anderberg kommer att få bekymmer med att föra tesen om att detta brister i såväl trovärdighet och saklighet i bevis. Det kan ju inte vara med de allmänna mediebilderna som grund som Moderaterna har valt att formulera en reservation. Om jag läser listan över de utnämningar som har skett, hittar jag med min bristfälliga kunskap såväl moderater som folkpartister på den. Den ensidighet som Christel Anderberg läser ut kommer inte från de handlingar som KU har. Om den möjligen finns i hennes tidningar kan jag inte avgöra.</textBlock>
    <textBlock id="i-5440952279d055f3">Att jag diskuterar de här andra meningarna beror på att man nu hävdar, och det är inte första gången, att ett nytt system är infört. Vid ett eventuellt regeringsskifte skulle det ske en storstädning på generaldirektörsnivå och i övrigt, och sedan skulle de då aktuella regeringspartierna utnämna sina medlemmar.</textBlock>
    <textBlock id="i-5b4843e8a48a3f62">Detta har inte förts i bevis - inte heller i år. Jag påstod inte att vi skulle ha så mycket bekymmer med majoriteten i utskottet för det ställningstagande som fanns, utan att Moderaterna var alldeles ensamma i den här öknen. Problemet är att när vi kommer till kammaren måste också en reservation hålla en sådan kvalitet att kammaren skulle kunna ställa sig bakom den. Då tycker jag att den typ av tendentiösa och glidande formuleringar som finns i den moderata reservationen är rent olämpliga. Argumenten får man gärna ha, men det är rimligt, Christel Anderberg, att man för dem till bevis.</textBlock>
  </contentBlock>
  <contentBlock page="0" id="i-ef3850587f33dc0b">
    <textBlock id="i-c134147942c60462">Anf.  73  CHRISTEL ANDERBERG (m) replik:</textBlock>
    <textBlock id="i-3128668e734eacbc">Fru talman! Jag beklagar verkligen djupt om det lät på mitt anförande som om vi moderater är avundsjuka för att vi inte får vår beskärda andel av de politiska utnämningarna. Det är inte där problemet ligger.</textBlock>
    <textBlock id="i-5a4dbd718317e25c">Huvudproblemet är att regeringen i första hand ser till politisk hemvist och politiska meriter i stället för till förtjänst och skicklighet, som föreskrivs i regeringsformen. Det är det som är det verkliga problemet.</textBlock>
    <textBlock id="i-0bb7e5ea62470ec6">Vi skriver inte våra reservationer utifrån vilka bilder som ges i medierna. Jag tyckte att det var ett intressant citat som visar hur det här beteendet uppfattas i allmänhet. Det är inte bra vare sig för regeringens trovärdighet eller för människors tillit till att det verkligen är de mest kvalificerade personerna som kommer i fråga för de högsta och mest kvalificerade posterna utan att man tar ovidkommande hänsyn, som t.ex. att man tillhör ett parti som har utgjort regeringens stödparti.</textBlock>
  </contentBlock>
  <contentBlock page="0" id="i-222c4f045e9441ec">
    <textBlock id="i-409ed38837d21305">Anf.  74  PÄR AXEL SAHLBERG (s) replik:</textBlock>
    <textBlock id="i-02d7c8c4d8ed7c4c">Fru talman! Jag är inte riktigt så imponerad över citaten. Att tala om Sverige som ett land med enpartisystem är väl i dag mer främmande än någonsin. Om det är Moderaternas bild av Sverige blir man lite förvånad. När det gäller det övriga citatet, som värdebedömde Centerpartiet, fortsätter jag att avstå från att bedöma det ytterligare.</textBlock>
    <textBlock id="i-b57d166222061c70">Min kritik mot reservationen och argumenten för den process som KU har haft också i år när vi har granskat utnämningsmakten, är ju att de dokument som vi har fått in, de svar vi har fått på våra frågor -</textBlock>
    <textBlock id="i-b1f9695eca0a9d86">och frågorna var mycket tydliga och mycket väl ställda bl.a. av utskottets ordförande - är att förtjänst och skicklighet är det som gäller.</textBlock>
  </contentBlock>
  <contentBlock page="0" id="i-5013135569dbd0d7">
    <textBlock id="i-2e7caf3e48029ae5">Anf.  75  MATS EINARSSON (v):</textBlock>
    <textBlock id="i-2e662101e8cee022">Fru talman! Det här ämnet, utnämningsmakten, har ju alltid varit föremål för diskussion och polemik, kanske i synnerhet från den borgerliga kanten eller den moderata kanten, om vi ska vara lite mer precisa.</textBlock>
    <textBlock id="i-031f92569c840ce5">Det har i och för sig varit en viss svacka i kritiken under de borgerliga regeringarna.</textBlock>
    <textBlock id="i-ea2405095c7b8e5a">Då kan man fråga sig: Varför denna upphetsning kring utnämningsmakten? En möjlig förklaring är naturligtvis att regeringen använder utnämningsmakten som ett politiskt belöningssystem, som tack för utförda tjänster etc. Det skulle ju kunna vara en förklaring till att kritiken kommer. Eller också kan det vara så att vissa partier inte är nöjda med tilldelningen. Kvoten av moderata generaldirektörer och ambassadörer är kanske för låg. Det finns vissa inlägg i debatten som tyder på att det också kan vara en del av förklaringen.</textBlock>
    <textBlock id="i-c8e9e2cdafbd9df7">Jag ska inte döma här i vilket utsträckning som det ligger något i dessa båda förklaringar. Jag kan nog tänka mig att det finns ett korn av sanning i båda.</textBlock>
    <textBlock id="i-722838a669799e51">Däremot tror jag att det finns en annan och mer komplicerad bakomliggande förklaring till den här debatten. Nu kan man i och för sig tycka att koncentrationen av förtjänst och skicklighet till Centerpartiets ledande företrädare har varit ovanligt hög under senare år. Som professor i statsvetenskap kan man resonera kring det statistiskt sannolika i detta utfall. Men jag undrar om det inte bakom den typen av uttalanden ligger ett visst mått av klassarrogans.</textBlock>
    <textBlock id="i-d2f17a12b27d7b49">Den högre statsförvaltningen var en gång ett adelsprivilegium, som Kenneth Kvist var inne på i sin inledning. Det är länge sedan nu, men långt in på</textBlock>
    <textBlock id="i-06e92d82651a3ed3">1900-talet var den högre statsförvaltningen ett reservat för den urbana akademiska överklassen eller övre medelklassen. Än i dag torde rekryteringen till statsförvaltningens högre nivåer i stor utsträckning ske från samhällsstegens övre pinnar.</textBlock>
    <textBlock id="i-32e25a7f2b34fcfd">När då regeringarna får en demokratisk grund under 1900-talet och börjar utse personer efter just förtjänst och skicklighet rubbas naturligtvis den sociala balansen, eller snarare obalansen, på de allra högsta nivåerna i statsapparaten. Detta leder till reaktioner.</textBlock>
    <textBlock id="i-1add5c35668c632e">Vissa har svårt att känslomässigt acceptera att arbetare och bönder, eller åtminstone att söner och döttrar till arbetare och bönder, kan bli generaldirektörer, ambassadörer och landshövdingar. Man har också väldigt svårt att förstå och acceptera att erfarenheten av att ha ett offentligt politiskt uppdrag skulle kunna vara värdefull för den typen av uppdrag.</textBlock>
    <textBlock id="i-8533f9b4b91cab44">Den här klassarrogansen kan naturligtvis inte uttryckas öppet - inte här i kammaren och knappast öppet i offentligheten över huvud taget numera. Men jag tror ändå att den spelar en viss roll som bakgrund till de politiska diskussionerna kring utnämningsmakten. Av detta ska man då inte dra slutsatsen att vi kan ta lätt på kravet på förtjänst och skicklighet -</textBlock>
    <textBlock id="i-e4d8b245d505122a">självfallet inte - eller att granskningen av utnämningsmakten inte är viktig. Den är tvärtom mycket viktig. Det finns alltid en risk att en regering frestas att använda utnämningsmakten i syften som den inte är till för. Den risken är det bl.a. vår uppgift i konstitutionsutskottet att förebygga genom en noggrann och närsynt granskning, och det tycker jag att vi har gjort.</textBlock>
    <textBlock id="i-b9ac8d45b79177f7">Påståenden om felaktigheter behöver inte med nödvändighet grundas på att felaktigheter faktiskt förekommit. Det kan ha en mer komplicerad bakgrund. Det var det jag något ville beröra.</textBlock>
    <textBlock id="i-93ced886fa1346f1">Så till den beramade Ahleniusaffären eller</textBlock>
    <textBlock id="i-2315a5593568f89e">"Regeringens utövande av utnämningsmakten och ansvar för chefstillsättningar" som är den snärtiga titel som utskottet har valt. Det gäller alltså regeringens eventuella omförordnande av chef för Riksrevisionsverket.</textBlock>
    <textBlock id="i-fba2cc9f4e4d0351">I massmedierna har detta regisserats som en mindre såpopera. Även vi i KU har väl beståtts med en och annan föreställning av ett visst konstnärligt värde.</textBlock>
    <textBlock id="i-9dc37c7ffc0709d6">Men KU:s arbete har nog mer koncentrerats på lite mer prosaiska detaljer och mindre TV-mässiga aspekter på den här affären.</textBlock>
    <textBlock id="i-0c08166d563738b9">Vi har frågat oss: Har regeringen följt gällande regler vid utnämningen? Ja, det har man. Men vi har också kritik att rikta mot regeringen. I det här fallet borde beslutet ha fattats snabbare. Man kan tycka, som privatperson, som medborgare, att det är sympatiskt av Bosse Ringholm att vilja gå RRV-chefen till mötes på olika sätt, att föra diskussioner om förordnandets längd trots att det egentligen borde ha varit avgjort, att kanske hitta andra arbetsuppgifter etc.</textBlock>
    <textBlock id="i-a35acc06920c81c3">Javisst, det är sympatiskt av Bosse Ringholm att försöka lösa frågan på det sättet.</textBlock>
    <textBlock id="i-de1047d8641b797c">Men det blev fel. Det måste vara verksamhetens krav som går först, inte personliga önskemål från den som för tillfället har chefsposten. Det jag efterlyser är inte maktens arrogans, för att använda ett uttryck som har använts i den här debatten - självfallet inte. Men lite mer av beslutsförhet hade inte skadat i det här fallet. På den punkten är, vilket jag noterar med tillfredsställelse, utskottet enigt.</textBlock>
  </contentBlock>
  <contentBlock page="0" id="i-05a7d54282588f96">
    <textBlock id="i-39dcc0a661663d95">Anf.  76  ÅSA TORSTENSSON  (c):</textBlock>
    <textBlock id="i-7be0779b6f8857ad">Fru talman! I granskningsärendet som berör regeringens ansvar för utövande av utnämningsmakten och ansvar för chefstillsättningar har stor uppmärksamhet riktats speciellt mot utnämningen av generaldirektören för Riksrevisionsverket. Där har också den mesta tiden av utskottets arbete förlagts, och man har inte lagt så mycket energi på utnämningen av centerpartister till generaldirektörer och ambassadörer.</textBlock>
    <textBlock id="i-95b98d34616048e0">Vad utskottets majoritet har kommit fram till är att regeringens framförhållning i utnämningsärenden inte varit speciellt god. Det är naturligtvis anmärkningsvärt att av den redovisning som Regeringskansliet lämnat för ärenden från 1997 till 1999 framgår det att det för nästan 30 % av de utnämnda personerna var mindre än en månad mellan beslut och tillträdande i tjänst.</textBlock>
    <textBlock id="i-a2d52f5a49b8ac7c">Utskottet anser att det är viktigt att beredning och rekrytering av chefer sker i så god tid som möjligt för att det ska kunna fungera tillfredsställande både för inblandade personer såväl som för verksamhet som är aktuell. Denna sena utnämning är inte tillfredsställande för vare sig sak eller person.</textBlock>
    <textBlock id="i-db2b13c5d15d3be2">Vad gäller förordnandet av generaldirektör för</textBlock>
    <textBlock id="i-8fa973007cfd1b00">Riksrevisionsverket anser Centerpartiet liksom majoriteten i konstitutionsutskottet att regeringen faktiskt kunde ha fattat sitt beslut tidigare eftersom ärendets handläggning inleddes i så god tid att det sena beslutet inte var befogat. Centerpartiet ställer sig alltså bakom majoritetens skrivningar i detta sammanhang.</textBlock>
  </contentBlock>
  <contentBlock page="0" id="i-4036a70fd16856d7">
    <textBlock id="i-d0f084e958f931e2">Anf.  77  PER LAGER (mp):</textBlock>
    <textBlock id="i-dd648b2bbe13a6b9">Fru talman! Rekryteringen av personer till statliga chefstjänster är förstås en grannlaga uppgift. Det är väl ingen här i kammaren som skulle säga någonting annat än att det är förtjänst och skicklighet som ska avgöra, inte partibok, dold förmån eller någon form av kompensation - självfallet inte. Dessutom tror jag att alla är överens om att det är självklart att i offentlig förvaltning ska det vara en jämn könsfördelning.</textBlock>
    <textBlock id="i-eb22b68ed62abeaf">Det är säkert så att näringslivet som det står i utskottets bedömning har högre löner och att det därför kan uppfattas som en viss snedrekrytering. Jag vill i det här sammanhanget ta upp frågan om ifall det inte är så att kompetensen för offentlig tjänst borde vara annorlunda och inte kunna gå att direkt rakt av jämföras med näringslivet. Enligt min mening finns det nämligen andra kunskaper och insikter än de som i huvudsak bygger på förmågan att skapa vinster som borde vara mer intressanta för samhällets tjänster.</textBlock>
    <textBlock id="i-c4ee924e9bfbf6d1">Och då menar jag vad vi brukar kalla för mjuka värden: social kompetens, empatiförmåga, miljö- och jämställdhetsintressen, droginsikter och sådant. De renderar kanske inte något högre pris på den s.k.</textBlock>
    <textBlock id="i-0b955a5651781c40">marknaden men är viktiga i ett ekologiskt och socialt hållbart samhälle.</textBlock>
    <textBlock id="i-82aa41d84bae4df8">När det gäller specifikt förordnandet av chefen för</textBlock>
    <textBlock id="i-c305b847df59e509">Riksrevisionsverket som alla har varit inne på här säger utskottet att regeringens dröjsmål var obefogat.</textBlock>
    <textBlock id="i-2397b0e14e2b6c0c">Det slår vi fast. Finansministerns försvar under utskottets utfrågning var att han på det sättet ville vara bussig mot Inga-Britt Ahlenius. Visserligen är det trevligt med icke-byråkratiska förhållningssätt, men på den här nivån och i det här fallet ter sig det hela väldigt oprofessionellt. Argumenten för tidsutdräkten håller inte. Ministern får faktiskt ta på sig ansvaret för den förlängda och delvis vimsiga tillsättningsprocessen.</textBlock>
    <textBlock id="i-7574227b32a3ccda">Per Axel Sahlberg tog upp diarieföringen. Jag vill också göra det när det gäller diarieföringen av Ahleniusbreven. Just i röran kring förordnandet av Riksrevisionsverkets chef Inga-Britt Ahlenius åsidosatte finansministern offentlighetsprincipen genom sitt agerande eller snarare brist på agerande. Breven från</textBlock>
    <textBlock id="i-120b4742dbd73c92">Ahlenius till finansministern är enligt tryckfrihetsförordningen allmänna handlingar och skulle ha registrerats utan dröjsmål. Ministern får därför på goda grunder kritik av ett enat utskott för just den här underlåtenheten. Att han då hade stor arbetsbelastning kan vara en förklaring till schabblet men inte ett försvar.</textBlock>
  </contentBlock>
  <contentBlock page="0" id="i-d02a95ab24db4724">
    <textBlock id="i-c510bbdc400f94ec">Anf.  78  HELENA BARGHOLTZ (fp):</textBlock>
    <textBlock id="i-d6b5669c64733a53">Fru talman! Frågan om förordnande av generaldirektör för Riksrevisionsverket sköttes som utskottet framhållit på ett sätt som inte är acceptabelt. Det finns skäl att understryka att just det faktum att det var fråga om chefskapet för Riksrevisionsverket borde ha föranlett regeringen att sköta beredningen med särskild omsorg. Även om Riksrevisionsverket inte formellt har någon annan ställning än andra myndigheter finns det skäl att särskilt betona behovet av att värna verkets integritet.</textBlock>
    <textBlock id="i-e3e312e1f9bb006e">Så lyder det särskilda yttrande som Christel Anderberg berörde i sitt inlägg. Men jag vill betona att det inte bara är Moderaterna utan även Folkpartiet och kd som står bakom detta.</textBlock>
    <textBlock id="i-ba1e4e1b0c067b8d">Så en reflexion med anledning av debatten som tydligen är regelbundet återkommande mellan s och m om utnämningspolitiken.</textBlock>
    <textBlock id="i-beef7181a208364e">Ett sätt att kanske inte komma till rätta med men åtminstone mildra frågan något vore enligt min mening att tillämpa mycket mer av öppna ansökningsförfaranden när det gäller även högre myndighetschefer. Jag menar inte att vi ska ta en debatt om det i dag för det hinner vi inte med. Men jag vill åtminstone väcka tanken. Jag gör det därför att jag själv sitter med i en utredning om tillsättningen av högre domartjänster där vi från Folkpartiet betonar hur viktigt det är att man öppnar ansökningsförfarandet på bekostnad av det traditionella kallelseförfarandet. Jag tror att det vore en framkomlig väg också när det gäller högre myndighetschefer.</textBlock>
    <textBlock id="i-01fe4e8e50401e87">Vissa frågor i samband med Telia-Telenor-affären</textBlock>
    <textBlock id="i-947aa325d373686b">(avsnitt 5)</textBlock>
  </contentBlock>
  <contentBlock page="0" id="i-3804bd93e5282149">
    <textBlock id="i-02e89aadec14aa99">Anf.  79  PER UNCKEL (m):</textBlock>
    <textBlock id="i-6babda2b8acd0c60">Fru talman! Affären mellan Telia och Telenor är väl ett nästan övertydligt exempel på talesättet att vilja men inte kunna. Denna affär, ett flaggskepp i det vid denna tidpunkt nyinrättade Näringsdepartementet, led ett försmädligt skeppsbrott i december förra året.</textBlock>
    <textBlock id="i-dc6a574c9c6c39b0">Det är lite grann av déjà vu att varje riksdagssession upenbarligen ska sluta med att vi debatterar</textBlock>
    <textBlock id="i-7d8d2ce1418c3634">Telia-Telenor-debaclet. Det slutade strax före jul med en extradebatt om Telia-Telenor efter det att sammanbrottet väl var ett faktum.</textBlock>
    <textBlock id="i-efa977a45d190d3d">Den här debatten syftar till att analysera delar av förklaringen till att det gick som det gick.</textBlock>
    <textBlock id="i-51752d6047a799f0">Jag tillhör ett parti som i och för sig inte är förvånat över utgången. Mitt parti bland flera sade från början att en affär mellan Telia och Telenor är av sådan karaktär att den löper stora risker att misslyckas. Telia och Telenor borde ha privatiserats först och därefter, med en ny ägarstruktur som grund, ha ingått ett avtal med varandra. Vi varnade för vad som skulle komma att hända när två statliga företag från var sitt land skulle bilda en enhet.</textBlock>
    <textBlock id="i-36f95af2987730a9">Just därför att varningarna när avtalet slöts mellan de båda företagen, utan föregående privatisering, var så många och så tydliga borde också en mindre lyhörd regering ha förstått att det var fara å färde och att det fanns skäl till särskild uppmärksamhet på hur affären fullföljdes när den nu väl hade satts i sjön. En omsorgsfull vård av det avtal som hade slutits borde ha legat i varje ansvarskännande regerings intresse, men så var det uppenbarligen icke för den svenska regeringen och uppenbarligen icke för det närmast ansvariga statsrådet Björn Rosengren, som med näst intill häpnadsväckande nonchalans lät denna stora teleaffär gå i stöpet.</textBlock>
    <textBlock id="i-4b75407366f78712">Vad var då problemet med det som kom att inträffa under tiden från det att avtalet slöts och fram till dess att skeppsbrottet var ett faktum? Jo, följande.</textBlock>
    <textBlock id="i-aaa6a2d83d0c3beb">För det första: Svårigheterna att nå ett avtal mellan de två statliga bolagen var blott alltför uppenbara för att ytterligare behöva understrykas för någon. Det avtal som sedermera slöts hade föregåtts av en misslyckad förhandling, då också ett statsråd som var både blind och döv borde ha insett att de svårigheter som man hade knagglat sig över möjligen inte var lösta för evigt.</textBlock>
    <textBlock id="i-b9fc2b2a5f8a5653">För det andra: Till följd av de uppenbara svårigheterna att finna en gemensam bas för det nya företaget försågs avtalet mellan de båda parterna med en speciell beslutsklausul som skulle användas vid särskilda omständigheter, en klausul enligt vilken för vissa beslut minst en representant för ett av bolagen behövde ingå i majoriteten. Dessutom försågs avtalet med en instruktionsskyldighet gentemot styrelsens ledamöter från ägarnas sida.</textBlock>
    <textBlock id="i-c58ad33ec4b8c35f">För det tredje: Vad som skulle omfattas av det särskilda beslutsfattandet blev parterna oense om från första stund. Telenor ansåg uttryckligen att förläggningen av huvudkontor, enkannerligen huvudkontoret för mobiltelefoni, omfattades av det särskilda beslutsfattandet. Denna tolkning av avtalet skrevs dessutom in i den norska proposition varigenom avtalet skulle godkännas i det norska stortinget.</textBlock>
    <textBlock id="i-218cb520277246d6">För det fjärde: Björn Rosengren har inför utskottet medgivit att han såg att tolkningen av avtalet på denna vitala punkt i Norge avvek från den tolkning han gjorde som svensk avtalspart. Det betyder att i samma ögonblick som avtalet stadfästs i det norska stortinget står det klart att på en - som Björn Rosengren rimligtvis måste ha insett - helt avgörande punkt hade den norska parten en helt annan uppfattning än han själv.</textBlock>
    <textBlock id="i-1e87d5385737defa">För det femte: Under resten av förra året blev varningarna flera om att den oenighet som fanns manifesterad från första stund bestod, bl.a. i en skriftväxling mellan den norske kommunikationsministern och</textBlock>
    <textBlock id="i-f10da044f600de01">Rosengrens departement.</textBlock>
    <textBlock id="i-f1a14b828ace3146">För det sjätte: Trots varningarna, trots den uppenbara oenigheten från början och trots att avtalet innehåller en skyldighet för ägarna att instruera sina styrelseledamöter gör Björn Rosengren absolut ingenting. Inför utskottet närmast koketterar han med att han ingenting har gjort för att undanröja det som så småningom skulle visa sig vara själva orsaken till att skeppsbrottet blir ett faktum.</textBlock>
    <textBlock id="i-607cb21158aa2b4c">För det sjunde: Skeppsbrottet kommer vid ett styrelsesammanträde i det sammanslagna Telia-Telenor i december förra året. Det kommer exakt på den punkt där oenigheten redan från början manifesterades. Det kommer också exakt på det sätt som denna manifesterade oenighet i praktiken skulle slå ut i styrelsearbetet. Allt som hände i december förra året gick att förutse fr.o.m. mars förra året när avtalstexterna underställdes respektive parlament.</textBlock>
    <textBlock id="i-553018435015bc0c">Så ser händelsekedjan ut. Den fråga som utskottet har att ställa sig efter det största företagshaveri som ett statligt svenskt företag har varit inblandat i är naturligtvis: Kan det tänkas att Björn Rosengren har någon skuld i det som har hänt?</textBlock>
    <textBlock id="i-b15272dc5717acbb">Som jag framhöll i den inledande debatten här i dag skulle vi som från början sade att det här är en hopplös affär naturligtvis kunna dra oss tillbaka med det enkla konstaterandet: Vad var det vi sade? Men det är klart att också vi som en gång röstade emot denna fusion önskade att den när den väl blev ett faktum skulle bli framgångsrik. När den inte blev det är det vår skyldighet att söka förklaringen till att det inte blev så, för att undanröja risken för en motsvarande situation i framtiden.</textBlock>
    <textBlock id="i-eac5ca207b3f67c5">Utskottsmajoriteten säger: "Det är möjligt att</textBlock>
    <textBlock id="i-ef7f2386515d774e">Björn Rosengren - - - hade kunnat vidta åtgärder - -</textBlock>
    <textBlock id="i-c855df6da856dfc2">-." Det är som att dra på sig filttofflorna ända upp över knäna. Det är möjligt att Björn Rosengren hade kunnat vidta åtgärder!</textBlock>
    <textBlock id="i-10a42a13a8328858">Vi som inte har filttofflor på oss utan önskar se en tydlighet i riksdagens uttalanden säger naturligtvis:</textBlock>
    <textBlock id="i-17c4583a83881f35">Det är klart att Björn Rosengren har ett ansvar.</textBlock>
    <textBlock id="i-2336534f04d0a4aa">Vem annars har ansvaret för det som sker? Det finns ingen utöver den svenska regeringen som kan ta ansvar på den svenska sidan. Den svenska sidan står för halva avtalet, och i den svenska regeringen är det</textBlock>
    <textBlock id="i-01260ae941068050">Björn Rosengren som med en häpnadsväckande nonchalans har låtit denna affär styra i kvav.</textBlock>
    <textBlock id="i-ea49a5bc9a21f5fd">Låt mig sammanfatta. En komplicerad företagsaffär med inbyggda motsättningar av svårt slag kräver särskild omtanke och särskild eftervård. Vad utskottet genom sina utfrågningar och sina undersökningar har visat är att intet av detta gjordes av Björn Rosengren.</textBlock>
    <textBlock id="i-53a9f10c06cd4c95">Han förbisåg på ett närmast häpnadsväckande sätt varningar för vad som skulle komma att inträffa och förorsakade därmed den kollaps i Telia-Telenoraffären som vi blev åsyna vittnen till i december förra året. Om det någon gång vore välmotiverat för ett enigt utskott att rikta kritik mot ett statsråd, vore det i detta fall. Jag beklagar att en majoritet har bestämt sig för att det uppenbarligen varit viktigare att visa vänlighet och fördragsamhet med Björn Rosengren än att säga sanningen precis som den är.</textBlock>
  </contentBlock>
  <contentBlock page="0" id="i-1b03b2e4a1e8f192">
    <textBlock id="i-ef6583ca20367e23">Anf.  80  INGVAR SVENSSON (kd):</textBlock>
    <textBlock id="i-bb4f937b49a2b5ee">Fru talman! Telia-Telenor-affären var egentligen ett enda stort slöseri med tid och personers resurser.</textBlock>
    <textBlock id="i-1a164077c808c921">Förutsättningen för en fusion mellan två statliga företag i olika länder är ju att man talar samma språk, och då menar jag inte norska eller svenska, och inte heller engelska för den delen. Avtalet var som bekant på engelska. Det handlar om en förståelse mellan de olika företrädarna för staterna.</textBlock>
    <textBlock id="i-e7bb96a1070ad690">Helt klart är att den svenska regeringen inte vårdat sig om att få till stånd ordentliga förutsättningar för att en fusion skulle kunna genomföras. Möjligen kan detsamma sägas om den norska regeringen, men det är ju inte den regeringen konstitutionsutskottet granskar här.</textBlock>
    <textBlock id="i-c4b45fca72d0f3a7">Fru talman! Jag noterar att majoriteten i utskottet hanterar regeringen och näringsministern med silkesvantar. Kanske borde man ha tagit fram silkessnöret i stället. Även regeringens stöttepelare i utskottet borde inse att näringsministern inte skött fusionen på ett tillfredsställande sätt, men ibland tar serviliteten överhanden. I stället inskränker sig majoriteten till följande, och jag citerar här från utskottsmajoritetens skrivning: "Det är möjligt att Björn Rosengren då hade kunnat vidta åtgärder för att överbrygga de meningsmotsättningar som fanns."</textBlock>
    <textBlock id="i-235786e6e2628fe9">Det är ju egentligen en fantastisk analys: "Det är möjligt". Jag skulle nog vilja säga att det i stället är löjligt att uttrycka sig så oprecist. Regeringar är väl till för att regera. Det tyder ju inte på någon omfattande vilja till handlingskraft när man skriver "det är möjligt".</textBlock>
    <textBlock id="i-b0d6f776ac26a32a">Fru talman! Informationen fanns där mycket tidigt att den norska sidan hade en tydlig uppfattning om vad de särskilda beslutsreglerna omfattade, nämligen även lokaliseringen av affärsområdena.</textBlock>
    <textBlock id="i-d0d957cc793a63ce">Låt mig nu med bestämdhet säga att jag inte har någon annan uppfattning än vad de svenska styrelserepresentanterna kom fram till, nämligen att huvudkontoret för mobiltelefoni naturligtvis borde ligga i det land som ligger i frontlinjen på området, dvs. i</textBlock>
    <textBlock id="i-8ce958a75e3e9a80">Sverige.</textBlock>
    <textBlock id="i-80061c43895679a0">Fru talman! Men vår granskning omfattar ju inte styrelsens agerande utan hur den svenska regeringen har utövat sitt åtagande enligt de regler som aktieägaravtalet föreskrev. De båda staterna var bundna av avtalet och hade gentemot varandra förbundit sig att i förekommande fall lämna instruktioner till styrelsen.</textBlock>
    <textBlock id="i-6b1d33078a521d09">I avsnitt 4.5 i avtalet anges det att ägare är skyldiga att "i den utsträckning så lagligen kan ske lämna instruktioner till av denne föreslagna styrelseledamöter".</textBlock>
    <textBlock id="i-1d18c7f7199511e4">Speciellt viktigt var ju förstås i detta avseende de särskilda majoritetsreglerna, som sade att i berörda frågor skulle utöver majoritet för beslut också krävas att minst en styrelseledamot från vardera landet var eniga med majoriteten. Avtalet hade alltså en regel som säger att de båda staterna gentemot varandra utfäst sig att instruera styrelsen om att i vissa situationer tillämpa kvalificerad majoritet.</textBlock>
    <textBlock id="i-6ceef30a6bbaebaa">Fru talman! Det är bara att notera att någon sådan instruktion aldrig skedde från svensk sida. Alla berörda erkänner att det var så. Någon instruktion utöver själva aktieägaravtalet gavs aldrig. Instruktionsskyldigheten uppfylldes aldrig - därom råder inget tvivel.</textBlock>
    <textBlock id="i-04377cad7e6c7562">Fru talman! Ändå framgick det tydligt samma dag som samgåendeavtalet skrevs under, den 30 mars</textBlock>
    <textBlock id="i-83ec40d5207ae65e">1999, att norrmännen hade uppfattningen att placeringen av huvudkontor för affärsområdena skulle hanteras enligt reglerna för kvalificerat beslutsfattande. Det framgick dessutom av den norska propositionen och poängterades i brev från norska samferdselministern under hösten 1999. I svaret från den svenska näringsministern kan man också utläsa att den svenska ministern förstått vad som stod i det norska brevet, trots att det stod på norska.</textBlock>
    <textBlock id="i-36197cfa932cf230">Fru talman! Men någon instruktion till de svenska styrelseledamöterna gavs inte. Oavsett vilken syn som den svenska regeringen hade på beslutsreglerna och vad de skulle omfatta är det minst sagt rimligt att de svenska styrelseledamöterna borde ha instruerats och informerats om ståndpunkten. Ännu större orsak fanns det att instruera som man dessutom visste att den norska sidan hade en tydlig uppfattning om hur de särskilda reglerna skulle uppfattas.</textBlock>
    <textBlock id="i-8bd142a60f0351ba">Fru talman! Det är alltså här som grunden för kritik finns. Det gavs aldrig några styrelseinstruktioner trots att det fanns en skyldighet till detta. Genom sitt agerande vårdade inte näringsministern avtalet.</textBlock>
    <textBlock id="i-8d76bcca65a05fc2">Sedan har jag ett par noteringar mer i marginalen om majoritetstexten. Majoriteten i utskottet säger att frågan om affärsområdenas lokalisering aldrig lyftes upp på bordet under avtalsförhandlingarna. Här citerar man Gunnar Nord, som då var konsult åt regeringen i den här frågan. Det är troligen sant, men inte hela sanningen. Vad som också framgår är att norrmännen under avtalsförhandlingarna var ivriga att få med tydliga hänvisningar till de särskilda beslutsreglerna när det gällde lokaliseringen av affärsområdena.</textBlock>
    <textBlock id="i-ed79eb9f88de4eea">Signalerna var redan där övertydliga på vad norrmännen hade för uppfattning om innebörden i avtalet.</textBlock>
    <textBlock id="i-968aa3547f2b9c42">Fru talman! Sedan är jag fundersam på om majoriteten verkligen tolkat Jan-Åke Kark på ett korrekt sätt när den säger att han uppgett att de särskilda omröstningsreglerna aktualiserades först genom protokollsanteckningen vid mötet den 8 december 1999.</textBlock>
    <textBlock id="i-ad1e544c37f72f43">Anteckningen gällde då lokaliseringen av affärsområdena.</textBlock>
    <textBlock id="i-d0e47ad45406b21a">Det var nämligen så att jag vid utfrågningen ställde en fråga till Jan-Åke Kark om en sådan hänvisning i diskussionerna gjordes. Här citerar jag Kark från utfrågningen. Han sade: "Det framfördes åtminstone till mig av vice ordförande Hofstad". Det förefaller för mig rimligt att dessa uppgifter förekom i styrelsediskussionen, men det är mer en radanmärkning i sammanhanget.</textBlock>
  </contentBlock>
  <contentBlock page="0" id="i-5bf628de6c17d4ae">
    <textBlock id="i-b131766ab3bf9eef">Anf.  81  ÅSA TORSTENSSON (c):</textBlock>
    <textBlock id="i-3a221857248b75c7">Fru talman! Jag ska försöka att fatta mig kort med tanke på tiden.</textBlock>
    <textBlock id="i-4de7220f1df159dd">I granskningsanmälan begärs att KU ska granska näringsminister Rosengrens tjänsteutövande i samband med Telia-Telenor-affären och regeringens handläggning. Som underlag för detta har KU haft ganska gediget material både från svenska och norska sidan, och då bl.a. de respektive propositionerna.</textBlock>
    <textBlock id="i-bb406f24095208fe">Det som uppenbart spräckte sammanslagningen av Telia-Telenor var skilda uppfattningar om aktieägaravtalet, aktieägaravtalets innehåll och särskilda bestämmelser om särskilda omröstningsregler för vissa typer av styrelsebeslut.</textBlock>
    <textBlock id="i-365d77cb5a249a84">Det är därför väsentligt att försöka få svar på om</textBlock>
    <textBlock id="i-6bdd06ecf5eee9ea">Björn Rosengren och den svenska regeringen kände till eller borde ha känt till att den norska regeringen hade en annan uppfattning om innebörden av bestämmelserna än vad man hade på den svenska sidan.</textBlock>
    <textBlock id="i-cf6c2d7a3bd66334">Därmed hade de också kunnat agera för att förhindra eller förändra händelseförloppet.</textBlock>
    <textBlock id="i-fe909671a473413b">I det material som konstitutionsutskottet har haft till sitt förfogande framgår att Rosengren och regeringen haft tillgång till information som klart visade att den norska regeringen hade en annan uppfattning om omröstningsbestämmelsernas omfattning än den svenska regeringen redovisat för utskottet. Frågan om</textBlock>
    <textBlock id="i-d226a6b6f2d21304">Björn Rosengren vidtog några åtgärder med anledning av detta är då berättigad.</textBlock>
    <textBlock id="i-37caa587083cd853">Vi kan också konstatera att riksdagen dock icke fick information om ägarnas olika uppfattning om aktieägaravtalet inför dess godkännande av sammanslagningen. Utfrågningen har gett konstitutionsutskottet svar på att det inte lämnats några instruktioner till de styrelseledamöter som den svenska ägaren nominerat. Inte heller har Björn Rosengren före det avgörande styrelsemötet den 8 december vidtagit några åtgärder med anledning av den norska uppfattningen av aktieägaravtalet, trots varningar om skilda åsikter. Några initiativ gentemot den norska regeringen har inte heller tagits för att undanröja motsättningen.</textBlock>
    <textBlock id="i-4a02f42cb52ab393">Centerpartiet anser att regeringen haft en skyldighet att tillse att avtalet fullföljts. Det måste ha ålegat</textBlock>
    <textBlock id="i-1b4fac77ad7fe833">Björn Rosengren att vårda aktieägaravtalet, och det har inte skett på ett tillfredsställande sätt. Därför måste Björn Rosengren anses ansvarig för detta.</textBlock>
    <textBlock id="i-0b5c65927997dbb5">Centerpartiet ställer sig därmed bakom skrivningen i reservation nr 4.</textBlock>
    <textBlock id="i-757c915676daef13">(forts. 6 §)</textBlock>
    <textBlock id="i-432e016ebf081440">Ajournering</textBlock>
  </contentBlock>
  <contentBlock page="0" id="i-34ab4a3b72e69de5">
    <textBlock id="i-5211fbfd80216b0a">Kammaren beslutade kl. 13.49 på förslag av talmannen att ajournera förhandlingarna till kl. 14.00 då frågestunden skulle börja.</textBlock>
    <textBlock id="i-024c2c35624103e7">Återupptagna förhandlingar</textBlock>
  </contentBlock>
  <contentBlock page="0" id="i-619041abb0ec72f8">
    <textBlock id="i-0624d191701b007d">Förhandlingarna återupptogs kl. 14.00.</textBlock>
  </contentBlock>
  <contentBlock page="0" id="i-415fb08a9d9c5f4c">
    <textBlock id="i-c36897ffe498d41c">5 §  Frågestund</textBlock>
  </contentBlock>
  <contentBlock page="0" id="i-9653d608fa9c74f3">
    <textBlock id="i-9fcb29db09dba211">Anf.  82  TALMANNEN:</textBlock>
    <textBlock id="i-61dd7f9793ba7ff5">I dagens frågestund deltar följande statsråd: utrikesminister Anna Lindh, statsrådet Britta Lejon, statsrådet Lars-Erik Lövdén, miljöminister Kjell Larsson och statsrådet Ulrica Messing. Varsågoda att ta plats.</textBlock>
    <textBlock id="i-9ae227130cab35c1">Utrikesministern besvarar i dag såväl allmänpolitiska frågor som frågor inom sitt eget ansvarsområde.</textBlock>
    <textBlock id="i-28e1f4443dd0a5d8">Frågor till övriga statsråd ska avse deras respektive ansvarsområden.</textBlock>
    <textBlock id="i-1478528aaf38e6b6">Jag lämnar omedelbart ordet fritt.</textBlock>
    <textBlock id="i-2c7abed7561b94d2">Ozonskiktets uttunning</textBlock>
  </contentBlock>
  <contentBlock page="0" id="i-18f89d5e7ee9f6a4">
    <textBlock id="i-a0258fedf33a219a">Anf.  83  MATZ HAMMARSTRÖM (mp):</textBlock>
    <textBlock id="i-755d261b74962766">Fru talman! Jag har en fråga till miljöministern.</textBlock>
    <textBlock id="i-f00d19a1da3c34f2">Uttunningen av ozonskiktet är ett av jordens största miljöproblem. Ett av Sveriges 15 miljökvalitetsmål är att ozonskiktet ska utvecklas så att det ger ett långsiktigt skydd mot skadlig ultraviolett strålning.</textBlock>
    <textBlock id="i-12207548349e221f">Vid ett seminarium nyligen presenterades forskningsresultat som visar att en 60-procentig minskning av ozonskiktet över Arktis har skett mellan januari och mars i år. Tidigare har man trott att ozonlagrets uttunning successivt skulle minska, men nu har det visat sig att det finns ett samband mellan ozonskiktets uttunning och ett annat stort miljöproblem, nämligen växthuseffekten. De ökade koldioxidutsläppen leder till att ozonskiktet snabbare tunnas ut. Detta är mycket oroande. Forskare ber föräldrarna att se till att barnen har på sig åtminstone en T-shirt och en hatt på sig på badstranden i sommar. Det finns risk för hudcancer. Solens livgivande strålar förvandlas till ett hot.</textBlock>
    <textBlock id="i-f854d3734d06b241">Min fråga till miljöministern är vad han avser att vidta för åtgärder i denna fråga, en ödesfråga som handlar om vår framtid och vår livskvalitet.</textBlock>
  </contentBlock>
  <contentBlock page="0" id="i-271f1f88f57c2c26">
    <textBlock id="i-2131d6e5b0b226ac">Anf.  84  Miljöminister KJELL LARS-</textBlock>
    <textBlock id="i-67761abe25ff6d48">SON (s):</textBlock>
    <textBlock id="i-e0eb0d2cdf9ae1ae">Fru talman! Låt mig först gratulera Matz Hammarström och Miljöpartiet till utnämningen av Matz till språkrör. Jag ser fram emot lika bra samarbete med Matz Hammarström som jag har haft med Birger</textBlock>
    <textBlock id="i-db281e36b81c966e">Schlaug. Vi kommer att ha mycket med varandra att göra, och jag tror att det blir väldigt bra.</textBlock>
    <textBlock id="i-302f8b0bd6473e91">Den fråga som Matz Hammarström tar upp är naturligtvis en fullständigt avgörande framtidsfråga.</textBlock>
    <textBlock id="i-2f3d4d214463b70e">Jag såg också med oro den koppling som finns mellan ozonfrågan och klimatfrågan. När vi genom koldioxidutsläppen värmer atmosfären innebär det att stratosfären blir kallare. I stratosfären försvinner det därmed mer ozon, och ozonskiktet tunnas ut. Över</textBlock>
    <textBlock id="i-cfa1f34123b147db">Arktis innebär detta dessutom att det uttunnade ozonskiktet sprids ned över kontinenterna på ett annat sätt än över Antarktis. Det gör att vi även i Sverige nu kan se uttunning av ozonskiktet över delar av landet.</textBlock>
    <textBlock id="i-cba3e16d092624ab">Det här innebär ännu starkare krav än tidigare på att vi ska driva en progressiv, stark och tuff klimatpolitik framöver. Det innebär dessutom att vi ska dra lärdom av de positiva erfarenheter vi har från att utmönstra de kemikalier som bidrar till att uttunna ozontäcket.</textBlock>
    <textBlock id="i-001ec3cc1a626e1b">Fru talman! Jag hoppas att Matz Hammarström ställer en följdfråga så att jag kan utveckla mitt svar.</textBlock>
  </contentBlock>
  <contentBlock page="0" id="i-1fbcbe32d992f189">
    <textBlock id="i-416d328f35e15679">Anf.  85  MATZ HAMMARSTRÖM (mp):</textBlock>
    <textBlock id="i-eb89194d2794d199">Fru talman! Jag får tacka miljöministern för en fylligare beskrivning av problembilden. Jag skulle vilja fråga vilka konkreta åtgärder miljöministern avser att vidta i denna fråga. Det behövs mer än vad vi hittills har gjort.</textBlock>
  </contentBlock>
  <contentBlock page="0" id="i-6f654f24f47f2d2f">
    <textBlock id="i-101a284616602ff2">Anf.  86  Miljöminister KJELL LARS-</textBlock>
    <textBlock id="i-7894df7d0ca14f0f">SON (s):</textBlock>
    <textBlock id="i-c4bfc09fd6b1e36c">Fru talman! Ozonfrågan är också en av miljöpolitikens success stories. Vi har på väldigt kort tid lyckats få bort nästan all användning av ozonnedbrytande medel i den industrialiserade världen. Däremot ökar användningen, och dessutom smugglingen, i den fattiga världen. Det här är en fråga som jag tar upp i alla de internationella sammanhang där jag deltar.</textBlock>
    <textBlock id="i-ba2b704aaee04d54">Senast var den frågan aktuell vid det miljöministermöte i Malmö som vi hade för tio dagar sedan och där ozonfrågan var en av de viktigaste frågorna. Här kommer det att krävas starka åtgärder även i framtiden. Förmodligen måste vi också vara villiga att bidra med ekonomiska medel för att få en snabbare avveckling av medlen i de fattigare länderna.</textBlock>
    <textBlock id="i-eb3009587f3d28e7">När det gäller klimatfrågan och kopplingen till den finns det naturligtvis ingen möjlighet att på två minuter svara på frågan vilka åtgärder som behöver vidtas. Jag har på mitt bord ett betänkande på 800-</textBlock>
    <textBlock id="i-36dc27d86a1671c1">900 sidor från Klimatkommittén. Det här blir en fråga som vi alla kommer att dras in i, oavsett vilka fackområden politiskt vi arbetar inom under den närmaste tiden. Det kommer att krävas stora tunga åtgärder under en lång följd av år framöver.</textBlock>
  </contentBlock>
  <contentBlock page="0" id="i-c5634e957fd2ee75">
    <textBlock id="i-1019f67270eb57e7">Anf.  87  MATZ HAMMARSTRÖM (mp):</textBlock>
    <textBlock id="i-0ed23eb1159e25e9">Fru talman! Det är alldeles riktigt att vi har minskat användningen av ozonnedbrytande ämnen, och det är jättebra. Men det problem jag vill fästa uppmärksamhet på var just att de ökande koldioxidutsläppen förvärrar ozonproblematiken trots att vi har lyckats minska användandet av ozonnedbrytande ämnen in väst.</textBlock>
    <textBlock id="i-36d355f0ffcbf375">En konkret fråga är: Anser miljöministern att en ökad koldioxidbeskattning är ett viktigt redskap för att komma till rätta med både växthuseffekten och ozonnedbrytningen?</textBlock>
  </contentBlock>
  <contentBlock page="0" id="i-d1170c4af5cb3733">
    <textBlock id="i-614c6aedfdd5c937">Anf.  88  Miljöminister KJELL LARS-</textBlock>
    <textBlock id="i-67aeec45baf907f3">SON (s):</textBlock>
    <textBlock id="i-bd73efcd1744aa22">Fru talman! Jag tror att en ökad koldioxidskatt och en förändring av koldioxidbeskattningen kommer att bli aktuell under den tioårsperiod som vi har framöver och där vi är överens om att fortsätta skatteväxlingen. Däremot tror jag inte att vi ska tänka på att höja den del av koldioxidskatten som betalas av bilisterna just nu. Bilisterna har drabbats av en ökad bensin- och dieselnota på 18-19 miljarder kronor, alltså mer än hälften av den tioåriga skatteväxling som vi är överens om, på knappt ett och ett halvt år.</textBlock>
    <textBlock id="i-cc2791e65ccab45b">Bara momsökningen under den här perioden belöper sig till mellan 3 ½ och 4 miljarder kronor. Däremot innebär de höga bensinpriser vi nu har en möjlighet att studera vad högre bensinpriser får för effekter i praktiken.</textBlock>
    <textBlock id="i-b919a8e2dd7d143c">Just nu tycker jag inte att vi ska fundera på, med de höga bensinpriser och den snabba höjning vi har bakom oss, att ytterligare höja bensinpriset. Det skulle drabba många människor som är bundna vid att använda bilen väldigt hårt. Däremot kommer vi naturligtvis mer långsiktigt att jobba vidare med ekonomiska styrmedel, inklusive skatteväxlingen.</textBlock>
    <textBlock id="i-993202fd68bbdc54">Visumkostnaden till Ryssland</textBlock>
  </contentBlock>
  <contentBlock page="0" id="i-ed54f072d69fdfd2">
    <textBlock id="i-6c27a70b231992cb">Anf.  89  BIRGITTA AHLQVIST (s):</textBlock>
    <textBlock id="i-ae181a3427de095c">Fru talman! Jag vill ställa en fråga till utrikesminister Anna Lindh, och det gäller kostnader för visum till Ryssland. I dag är visumkostnaderna uppe i 400-</textBlock>
    <textBlock id="i-399f5aa4d6cde053">500 svenska kronor per person, och dessutom tillkommer oftast invitationskostnader på lika mycket per person. Ryssarna betalar ungefär 200 svenska kronor för att få visum till Sverige och får betala 14 dollar för att resa genom Finland. Enligt uppgift kostar det ingenting att åka mellan Ryssland och Norge.</textBlock>
    <textBlock id="i-8f46dbd50962e503">Det här betyder oerhört mycket för vårt samarbete uppe i Barentsområdet. Jag undrar vad utrikesministern gör för att minska visumkostnaderna. Är det möjligt att göra upp ett avtal liknande det avtal som</textBlock>
    <textBlock id="i-7024c02891e6571a">Norge och Ryssland har?</textBlock>
  </contentBlock>
  <contentBlock page="0" id="i-5a01d16a8f303e43">
    <textBlock id="i-dab949e1a187c603">Anf.  90  Utrikesminister ANNA LINDH (s):</textBlock>
    <textBlock id="i-571c2dcbb5effe76">Fru talman! Vi har hört om dessa problem med höga visumkostnader. Det har också kommit uppgifter om att det på annat sätt har varit svårt och problem med viseringarna och med utbytet. Det är väldigt olyckligt eftersom en stor del av hela vår strategi för</textBlock>
    <textBlock id="i-a95495c3a77fee62">Östersjö- och Barentsregionen just handlar om att vi ska ett väldigt aktivt direkt utbyte mellan människorna som bor där.</textBlock>
    <textBlock id="i-9ac8167e92928404">Sverige tog upp detta i direkta kontakter med</textBlock>
    <textBlock id="i-d545572dd6284565">Ryssland i Moskva i februari. Sedan har man tillsatt en gemensam arbetsgrupp som har börjat förhandla nu under våren. Förhoppningen är att man under året ska kunna komma fram till ett avtal som gör att det ska bli både billigare och enklare, och därmed förenklas det samarbete som Birgitta Ahlqvist beskriver och som är väldigt viktigt för vårt fortsatta utbyte.</textBlock>
  </contentBlock>
  <contentBlock page="0" id="i-a88b49e69691277c">
    <textBlock id="i-1ff329c507d9289a">Anf.  91  BIRGITTA AHLQVIST (s):</textBlock>
    <textBlock id="i-fbdcb175ef770224">Fru talman! Jag får tacka utrikesministern för det positiva svaret. Det är, som utrikesministern också sade, oerhört viktigt för oss att kostnaderna på något sätt minskas.</textBlock>
    <textBlock id="i-57d57d248717593f">Om vi inte har bra grundförutsättningar för samarbetet och om organisationer och enskilda måste brottas med ekonomiska och byråkratiska hinder blir det svårt att få ett utbyte som fungerar.</textBlock>
    <textBlock id="i-a0e66c3ff9b736d4">Jag är mycket tacksam över att dessa diskussioner har påbörjats.</textBlock>
    <textBlock id="i-1696e1b860c5833b">Debatt kring EU:s framtid</textBlock>
  </contentBlock>
  <contentBlock page="0" id="i-8a53ac6a65965c1a">
    <textBlock id="i-84339a9bb46ccb76">Anf.  92  WILLY SÖDERDAHL (v):</textBlock>
    <textBlock id="i-3ccd3fbbe593e548">Fru talman! Jag har en fråga till statsrådet Britta</textBlock>
    <textBlock id="i-d2b6399d3ffe3f60">Lejon.</textBlock>
    <textBlock id="i-997578802668ec34">Då kammaren debatterade utrikesutskottets betänkande om verksamheten i Europeiska unionen 1999</textBlock>
    <textBlock id="i-4b5acab85949b83b">var det dagarna efter Joschka Fischer hade gjort ett debattinlägg där han målade upp federationen, Europas förenta stater.</textBlock>
    <textBlock id="i-4eca4f8403b57ebc">Vi som debatterade betänkandet hade olika åsikter om den federala tanken, men en sak var vi eniga om och det var att vi välkomnade debatten om EU:s framtid. Går vi mot en federation eller inte? Vill svenska folket ha en sådan?</textBlock>
    <textBlock id="i-51c0f71b6ac07696">Dessa frågor har det varit ganska tyst om i Sverige, även om det på DN:s debattsida förekommit en del inlägg, och där har även utrikesministern deltagit.</textBlock>
    <textBlock id="i-66a02ae9d636f8fa">Jag anser att detta i högsta grad är en demokratifråga.</textBlock>
    <textBlock id="i-2c8add794cf51d6d">Jag undrar om statsrådet håller med om det och vad regeringen i så fall vill göra för att få i gång en bred debatt ute i landet om dessa frågor.</textBlock>
  </contentBlock>
  <contentBlock page="0" id="i-5a67a33ce04a0f65">
    <textBlock id="i-c298279fe9546325">Anf.  93  Utrikesminister ANNA LINDH (s):</textBlock>
    <textBlock id="i-6b84d6a3f6bc3c9b">Fru talman! Jag vill börja med att kommentera frågan eftersom jag är ett av de statsråd som har försökt att få i gång en debatt kring dessa frågor.</textBlock>
    <textBlock id="i-02d961736bb5b7c9">Vi tycker naturligtvis att det är viktigt med en debatt i det svenska samhället kring EU:s framtid, och det är en utgångspunkt för den svenska regeringen.</textBlock>
    <textBlock id="i-fd47c39377dc837d">Samtidigt har vi pekat på att vi inte har den federalistiska grundtro som utrikesminister Fischer har.</textBlock>
    <textBlock id="i-07cbeb89b4956d2f">Fischers tal har också mottagits i väldigt många europeiska länder med samma inställning: intressant akademisk debatt, men ingenting som flertalet länder i EU vill se utvecklas i Europa.</textBlock>
    <textBlock id="i-ba244b2e410b05c5">Sedan kan det vara svårt att utveckla en mer grundläggande debatt om Joschka Fischers tal på den minut som jag har till mitt förfogande här, Men mycket kort vill jag tillägga att vi dessutom ser risken att en debatt om att försöka att skapa ett federalt Europa just nu kan försvåra och fördröja det som är vår huvudfråga, nämligen utvidgningen av den europeiska unionen.</textBlock>
  </contentBlock>
  <contentBlock page="0" id="i-efe0a5d32c89f804">
    <textBlock id="i-c9891a9596f84fc4">Anf.  94  WILLY SÖDERDAHL (v):</textBlock>
    <textBlock id="i-32a838e790303d52">Fru talman! Frågan gällde inte direkt federation eller inte. Den debatten kan vi föra någon annanstans.</textBlock>
    <textBlock id="i-9e90b0532aa116cb">Vad jag menade var att det vore bra om vi lyfte upp den här debatten så att det inte bara blev en akademisk debatt här och ute i Europa, utan så att debatten verkligen kom ned till vanliga människor och väljare.</textBlock>
    <textBlock id="i-f7465b9ca302a6fb">Det är de som behöver debattera frågan: Hur vill vi att EU ska se ut? I vilken riktning vill vi gå?</textBlock>
    <textBlock id="i-5634219f7356074f">Då tror jag att man på något vis måste få i gång en bred debatt ute i landet, och regeringen måste kanske ta initiativ till en sådan även om vi och utrikesministern hjälper till, vilket är bra att hon har gjort.</textBlock>
  </contentBlock>
  <contentBlock page="0" id="i-ca0bc0fae2e20ec2">
    <textBlock id="i-7f198e671347e14a">Anf.  95  Statsrådet BRITTA LEJON (s):</textBlock>
    <textBlock id="i-bce2490ecb5a5ee9">Fru talman! Jag instämmer fullständigt i Willy</textBlock>
    <textBlock id="i-0cac74bc06f2ac17">Söderdahls beskrivning här. Det är oerhört väsentligt att vi i Sverige för en diskussion och debatt om den europeiska unionens framtid och att det inte är en debatt och diskussion som begränsar sig till ett fåtal.</textBlock>
    <textBlock id="i-cc6610adc579adfe">Den europeiska unionens fortsatta utformning och hur vi i Sverige bättre än i dag ska kunna föra debatt om sakfrågor och om hur unionen som sådan fungerar är jätteviktigt för oss alla. Vad som händer i EU påverkar alla i Sverige. Jag önskar också se mer av diskussion och debatt på den här punkten i Sverige.</textBlock>
    <textBlock id="i-aa2ddc3ac13b3a73">Det finns anledning att konstatera att Demokratiutredningen, som nyligen avlämnade sitt betänkande, betonade vikten av en sådan här diskussion. Regeringen har därför sett till att remisstiden i anslutning till Demokratiutredningen är lång. Vi kommer också att inrätta en demokratidelegation som har som ett av sina syften att stimulera debatt och diskussion om demokrati i Sverige, och där kommer självfallet EU-</textBlock>
    <textBlock id="i-1acd6441281d4249">frågorna att ingå.</textBlock>
    <textBlock id="i-4bb9568526a2aec9">Ny reaktorsäkerhetsutredning</textBlock>
  </contentBlock>
  <contentBlock page="0" id="i-2e21455e8ef96f81">
    <textBlock id="i-f6080badec064666">Anf.  96  LENNART DALÉUS (c):</textBlock>
    <textBlock id="i-d195304d79fca763">Fru talman! Den senaste svenska reaktorsäkerhetsutredningen gjordes 1979 - före folkomröstningen. Sedan dess har det, som bekant, hänt en del saker, t.ex. i Tjernobyl, det har skett en utveckling på olika områden och det är många problem som har visat sig.</textBlock>
    <textBlock id="i-cb5e62143d767e31">Inte minst dessa dagar kan vi se att också hälsoriskerna vid en olycka har felbedömts. Antalet fall av sköldkörtelcancer runt Tjernobyl uppgår till minst</textBlock>
    <textBlock id="i-adebf626104305ab">11 000 - man gjorde en helt annan bedömning från början.</textBlock>
    <textBlock id="i-25ebb19bed652a68">Min fråga till Kjell Larsson är om han och regeringen är beredda att nu tillsätta en svensk reaktorsäkerhetsutredning som också omfattar hälsoaspekterna och gör en inventering av det problemområde som vi nu har mer än 20 år efter den senaste utredningen.</textBlock>
  </contentBlock>
  <contentBlock page="0" id="i-b010107e58dc99ef">
    <textBlock id="i-f21d8ed1d33e19f7">Anf.  97  Miljöminister KJELL LARS-</textBlock>
    <textBlock id="i-46f5dc5f89530a0f">SON (s):</textBlock>
    <textBlock id="i-5f082d0fd0531b54">Fru talman! Ja, vi är beredda att tillsätta en sådan utredning, och vi ligger ganska långt framme i förberedelserna.</textBlock>
    <textBlock id="i-4fa66dcbfaef9bbc">Några av de problem som bör aktualiseras i en sådan utredning har redan vår myndighet arbetat med.</textBlock>
    <textBlock id="i-b2d072fe4ee94455">Det gäller t.ex. behovet av nya standarder för 2000-</textBlock>
    <textBlock id="i-95af30867f7aef58">talet och de säkerhetsmässiga konsekvenserna av den avreglerade elmarknaden.</textBlock>
    <textBlock id="i-2fa7aaefb2b41a45">Det är riktigt som Lennart Daléus säger, att det är länge sedan som det gjordes en renodlad kärnreaktorsäkerhetsutredning. Men sedan dess har vi byggt upp en myndighet som granskar säkerheten vid kärnkraftverken och som har mycket hög kompetens. Man ligger i internationell toppklass på det här området.</textBlock>
    <textBlock id="i-50d4a2e39b08a5a3">Kärnkraftssäkerhetsproblemen är långt ifrån undanskymda. De finns med på väldigt hög nivå och där det finns en väldigt hög kompetens.</textBlock>
    <textBlock id="i-33b7f1189b8cdd81">Vi är beredda att tillsätta en sådan utredning och ligger ganska långt framme. Frågan är bara när vi ska sätta den i sjön.</textBlock>
  </contentBlock>
  <contentBlock page="0" id="i-1f319f81b0ba6031">
    <textBlock id="i-ac1cfffd3fa5cecb">Anf.  98  LENNART DALÉUS (c):</textBlock>
    <textBlock id="i-eb33108981a4a31c">Fru talman! Det var roligt att höra, och då är det klart att nyfikenheten blir större. Jag undrar när, i vilken form, blir den parlamentariskt sammansatt, vilket utseende kan den komma att få osv. Jag kan med en gång rekommendera en parlamentarisk sammansättning. Det har den fördelen att det blir en större förankring i en bredare krets än den som regeringen - med all respekt - representerar.</textBlock>
    <textBlock id="i-d1939eac8c422433">Det är också bra att ministern gör iakttagelsen att trots att man har kompetenta myndigheter på dessa områden finns det miljöproblem typ kemikalier och typ biologisk mångfald, som inte är något problem.</textBlock>
    <textBlock id="i-808379beb633969f">Då och då finns det skäl att samla ihop sig och göra en bedömning. Kemikalier är ju det klassiska problemet. Själv har jag suttit med i tre eller fyra kemikalieutredningar, trots att det finns en kompetent kemikalieinspektion.</textBlock>
    <textBlock id="i-f9d1d2087762aaf5">Blir det nu en rejäl statlig utredning kring reaktorsäkerheten med beaktande av hälsoaspekterna är det utomordentligt bra. Och kan miljöministern vara lite mer precis blir jag ännu gladare.</textBlock>
  </contentBlock>
  <contentBlock page="0" id="i-b11b6261227b1c17">
    <textBlock id="i-b13717073545cbab">Anf.  99  Miljöminister KJELL LARS-</textBlock>
    <textBlock id="i-f62387f34cc5c33e">SON (s):</textBlock>
    <textBlock id="i-9ed9c0ac564854a1">Fru talman! Jag tror inte att jag behöver att vara det. Jag har gett ett väldigt positivt svar på den här frågan. Vi är på gång och är förberedda för att tillsätta denna utredning.</textBlock>
    <textBlock id="i-d42924a8a5575a8a">Jag tycker liksom Lennart Daléus att den här typen av undersökningar kan behövas även om vi har bra och kompetenta myndigheter. Det gjordes en utredning 1996 där bl.a. internationell expertis bedömde den svenska kärnkraftsinspektionen. Efter detta har det vidtagits smärre ändringar, men i stort sett gjorde SKI redan då en väldigt positiv bedömning.</textBlock>
    <textBlock id="i-95bb7fcff2535e07">När vi ändå talar om svensk kärnsäkerhet kan vi inte bortse från de problem som finns kring våra gränser. Jag är oerhört tillfredsställd över att Tjernobyls sista reaktor i drift nu kommer att stängas av.</textBlock>
    <textBlock id="i-868dddcc4dacb923">Sverige har via EU deltagit i säkerhetsarbetet när det gäller det kärnkraftverket.</textBlock>
    <textBlock id="i-1cea1388e01b6a75">Vi har också beslutat oss för att öka stödet till säkerhetsarbetet vid Ignalina, och vi deltar i det arbetet både via EU och via bilateralt samarbete. Jag kommer att åka till Litauen om tio dagar för att delta i en givarkonferens för att öka stödet till säkerhetsarbetet vid Ignalina.</textBlock>
    <textBlock id="i-83a4eb2a8e98d93b">Barsebäcks stängning</textBlock>
  </contentBlock>
  <contentBlock page="0" id="i-446497788a2398a7">
    <textBlock id="i-7a74814626e76bc3">Anf.  100  ULF NILSSON (fp):</textBlock>
    <textBlock id="i-694194985b2acd78">Fru talman! Jag vill ställa en fråga till miljöminister Kjell Larsson.</textBlock>
    <textBlock id="i-a76a2400a595721f">Jag som bor i södra Sverige, i Skåne, ser väldigt mycket fram mot de ökade kontakterna över Öresund som vi kan förvänta oss. Det blir ökad rörlighet över gränsen. Men allt som kommer över gränsen är inte alltid positivt, och då tänker jag på miljögifter.</textBlock>
    <textBlock id="i-336f37be0964dba5">Barsebäcks andra reaktor ska ju stängas den</textBlock>
    <textBlock id="i-d32e80f20b61c14a">30 juni nästa år. Enligt nya statliga utredningar medför denna avveckling kraftigt ökade koldioxidutsläpp och risk för en kraftig ökning av import av dansk kolkraft. Det elsparande och den elhushållning som det har talats om har inte kunnat genomföras i Sverige.</textBlock>
    <textBlock id="i-ead9bd656da594d0">Min fråga är: Tänker miljöministern hålla fast vid detta avvecklingsdatum, trots de negativa uppgifter som har kommit fram i bl.a. statliga utredningar?</textBlock>
  </contentBlock>
  <contentBlock page="0" id="i-8c98fda06e4891f8">
    <textBlock id="i-f2c55a73ff87e790">Anf.  101  Miljöminister KJELL LARS-</textBlock>
    <textBlock id="i-d32711c7bc8faa3b">SON (s):</textBlock>
    <textBlock id="i-9767a1d29497a0a9">Fru talman! Det beslut som finns gäller. Den tidigare avvecklingen av Barsebäck 1 var tvungen att skjutas framåt i tiden. Det är väl möjligt att det kan leda till att även Barsebäck 2 kommer att stängas av något senare än enligt beslutet.</textBlock>
    <textBlock id="i-3a6a06a2d48f791d">Låt mig sedan säga - det är väl tionde gången jag reagerar på det här väldigt förenklade sättet att beskriva miljöproblemen i samband med avvecklingen av kärnkraften - att för det första är kärnkraften i sig ett miljöproblem. Vi talade precis nu om de säkerhetsproblem som finns kring kärnkraften. För det andra är det inte så att de länder som vi nu köper elkraft ifrån har fritt fram att öka sina utsläpp av koldioxid, kväveoxid, svaveldioxid, ammoniak eller lättflyktiga organiska ämnen, utan de arbetar ju med samma åtaganden internationellt som vi gör i Sverige.</textBlock>
    <textBlock id="i-a5d25ed898bc7000">De måste kraftfullt minska sina utsläpp på alla dessa områden. Det är det som kommer att styra hur förändringen blir framöver när det gäller produktionen av el och vilken typ av el som vi kommer att importera.</textBlock>
    <textBlock id="i-dd1e11db7d4b4d66">Dessutom menar jag att vi naturligtvis bör sträva efter att vara självförsörjande på el även om vi har en fri elmarknad, så att vi på sikt kan säga att vi inte köper mer el från omvärlden än vad vi säljer till omvärlden.</textBlock>
  </contentBlock>
  <contentBlock page="0" id="i-f31ee78e71a6e809">
    <textBlock id="i-e9384e8037360bab">Anf.  102  ULF NILSSON (fp):</textBlock>
    <textBlock id="i-3b3528a075f58d28">Fru talman! I Skåne är försurningen värre än i övriga Sverige. El köps där den är billigast. Ett faktum är att Danmark inte har samma skatter på kolkraft och inte heller samma miljökrav. Men det handlar ju inte bara om Skåne och Sverige, utan det handlar också om Sveriges roll internationellt och Sveriges möjlighet att påverka bl.a. växthusgaserna.</textBlock>
    <textBlock id="i-d13b7efeb439ec99">Det finns en massa argument när det gäller snabbnedläggningen av Barsebäck. Kostnaden beräknas för</textBlock>
    <textBlock id="i-43892682b6070651">Barsebäck 1 till över 8 miljarder. Men med ett år kvar är det ändå viktigt att veta att om inte el- och energiomläggningen fungerar är vi beredda att skjuta upp stängningen, som i och för sig redan nu är olyckligt beslutad.</textBlock>
    <textBlock id="i-06b4cf120ba0891b">Jag tolkar miljöministerns svar som att miljöministern är påverkbar för argument och att han, om miljömålen inte kommer att klaras och om de siffror som utredningen kommit fram till verkar hålla sig, kan tänka sig att skjuta upp stängningen.</textBlock>
  </contentBlock>
  <contentBlock page="0" id="i-d5446f1a2af41710">
    <textBlock id="i-2884a5e53b132f3f">Anf.  103  Miljöminister KJELL LARS-</textBlock>
    <textBlock id="i-76e492da81ec8b3c">SON (s):</textBlock>
    <textBlock id="i-222029ba13ec6e64">Fru talman! Vi gör naturligtvis den bedömningen nu inför stängningen av Barsebäck 2. En förutsättning är att vi ska kunna ersätta Barsebäck 2 med förnybar el, dvs. att vi inte ska ersätta det med ökad import av t.ex. kolbaserad el från utlandet. Det är förutsättningen för stängningen av nästa aggregat. Därför har vi satsat stora resurser för att hitta ersättningsel och för att hitta sparmöjligheter, och vi har kommit en bra bit på väg. Det kommer också att påverka tidpunkten då nedläggningen ska kunna äga rum.</textBlock>
    <textBlock id="i-b77d4a99ab6af19b">Jag är naturligtvis inte som miljöminister eller medborgare glad över att vi köper kolbaserad el från omvärlden. Jag vill kunna ersätta den kärnkraft som vi lägger ned, och som vi måste lägga ned förr eller senare, med el från förnybara energikällor och med elhushållning. Det finns en väldig potential för att minska elförbrukningen.</textBlock>
    <textBlock id="i-d6dc077d48f38ad3">Skogsbruksmuseum</textBlock>
  </contentBlock>
  <contentBlock page="0" id="i-a96f9ac0571ae7d6">
    <textBlock id="i-7fcb3389a9add87f">Anf.  104  LENNART GUSTAVSSON (v):</textBlock>
    <textBlock id="i-665367ad8f95687b">Fru talman! Sverige är det enda land i Norden, förutom Island av kanske naturliga skäl, som inte har ett centralt skogsbruksmuseum med ett övergripande ansvar för att dokumentera utvecklingen i skogsbruket. Det finns ett museum, Stiftelsen Skogsmuseet i</textBlock>
    <textBlock id="i-0f0b1202e1ea8570">Lycksele som är ett regionalt museum. Museet har i praktiken haft det här ansvaret i 15 år och har klarat av det ganska bra. Jag tycker att det är lite märkligt, om man ser den betydelse som skogsbruket har haft för Sverige och hela Sveriges ekonomi, att vi inte har ett nationellt museum som ansvarar för det här området.</textBlock>
    <textBlock id="i-8d5e4fd21c70953f">Min fråga, som väl får riktas till statsrådet Messing, är om regeringen anser att det borde finnas ett museum med ett nationellt ansvar för skogsbruket och dess historia.</textBlock>
  </contentBlock>
  <contentBlock page="0" id="i-1469bee6689d09a9">
    <textBlock id="i-50b8fbe7380e93c5">Anf.  105  Statsrådet ULRICA MES-</textBlock>
    <textBlock id="i-f040d9d50fa2c39e">SING (s):</textBlock>
    <textBlock id="i-b9b441862ca6697d">Fru talman! Jag måste nog göra Lennart Gustavsson besviken och säga att jag får be honom återkomma med en skriftlig fråga till kulturminister Marita</textBlock>
    <textBlock id="i-20f2fdc751837165">Ulvskog. Det är hon som ansvarar för museifrågorna, och vi har en ganska strikt uppdelning på departementet mellan ungdoms- och idrottspolitik och museifrågor. Tyvärr har jag inget bra svar på din fråga.</textBlock>
  </contentBlock>
  <contentBlock page="0" id="i-2ca64fb88b8a6b76">
    <textBlock id="i-82e9192d740f1cc5">Anf.  106  LENNART GUSTAVSSON (v):</textBlock>
    <textBlock id="i-0599096960d25422">Fru talman! Då kanske jag får ställa frågan till ett annat statsråd. Statsråden har ju tagit sig friheten att byta när de har svarat på frågor.</textBlock>
    <textBlock id="i-267a2dddcae67f8a">Jag tänkte att det kan vara intressant att höra synpunkten från miljöministern, som också hanterar en del av skogsfrågorna framför allt med inriktning på den del i skogen som har att göra med miljöfrågor.</textBlock>
    <textBlock id="i-8159f04779655c92">Det vore ju bra med ett nationellt musealt ansvar för dessa frågor. Det  vore roligt att höra hur miljöministern ser på frågan om ett nationellt museum med ansvar för skogsbruket och dess historia.</textBlock>
  </contentBlock>
  <contentBlock page="0" id="i-886d510c34388135">
    <textBlock id="i-82c418aa2bf14d20">Anf.  107  Miljöminister KJELL LARS-</textBlock>
    <textBlock id="i-569bd20508acfcd6">SON (s):</textBlock>
    <textBlock id="i-b02a03be9275340c">Fru talman! Spontant tycker jag naturligtvis att det här är en väldigt bra idé. Jag blev på sätt och vis lite förvånad över att vi inte redan har ett sådant museum med tanke på att Sverige till 60-65 % täcks av skog och skogen spelar en så alldeles central roll i vår egen naturuppfattning och också för vår försörjning. Jag tycker att det är en väldigt bra idé. Jag får väl diskutera med Ulrica och Marita hur vi kan åstadkomma detta.</textBlock>
    <textBlock id="i-4dc2593b72b0a76f">Sedan är det klart att vi har massor av skogsmuseer i det att vi har många naturrum runtom i Sverige, som ju ofta speglar naturen eftersom skogen är så dominerande i den svenska naturen. Men just att ha ett nationellt ansvar tror jag kan vara en extra poäng.</textBlock>
    <textBlock id="i-1a6514a3c8117221">Nyanlända invandrare och flyktingar</textBlock>
  </contentBlock>
  <contentBlock page="0" id="i-d326967390779c64">
    <textBlock id="i-6e37e33519fa351c">Anf.  108  KERSTIN-MARIA STA-</textBlock>
    <textBlock id="i-976889c9ab9da960">LIN (mp):</textBlock>
    <textBlock id="i-7de0ea4fe6760d58">Fru talman! Jag har en fråga till statsrådet Ulrica</textBlock>
    <textBlock id="i-d5888bde45deb4f3">Messing.</textBlock>
    <textBlock id="i-33eae0a40bebb0cd">Den 25 maj var personal från Integrationsverket och hälsade på oss i socialförsäkringsutskottet. Vi fick veta att man nu skulle rikta fokus på nyanlända invandrare och flyktingar och koncentrera sig på arbete och utbildning, inte på boende. Vidare skulle man arbeta individuellt med invandrare och flyktingar. Jag har funderat på detta alltsedan besöket.</textBlock>
    <textBlock id="i-96d1d24a2c12d0b4">Jag har först två delfrågor. Hur går detta  individuella och att inte arbeta med boende ihop med tidigare anlända som behandlas i grupp? Vi fick häromsistens ett förslag som väckte kritik, nämligen att skicka invandrare i Stockholm ut i landet. Hur stämmer dessa två saker överens? Alla borde ju få individuell behandling egentligen.</textBlock>
    <textBlock id="i-ec8ff8296b511e0d">Nästa delfråga är: Om det ska vara integration från första dagen, hur kan man då tillåta skillnader i rättigheter mellan t.ex. asylsökande och medborgare?</textBlock>
    <textBlock id="i-4324e64ccaace538">Jag vet att man håller på att förbättra detta, men skillnaderna finns ju fortfarande.</textBlock>
  </contentBlock>
  <contentBlock page="0" id="i-218127253b79fa7c">
    <textBlock id="i-22461a14d2534764">Anf.  109  Statsrådet ULRICA MES-</textBlock>
    <textBlock id="i-39058019c02ef392">SING (s):</textBlock>
    <textBlock id="i-303b0c4be55268a5">Fru talman! Jag skulle vilja börja med att svara på den sista frågan, nämligen om asylärenden kopplade till integrationspolitiken.</textBlock>
    <textBlock id="i-278de8e1bc5faaf8">Vi har i dag en uppdelning som innebär att dessa ärenden hanteras av helt olika verk och myndigheter.</textBlock>
    <textBlock id="i-3c618c7296864f5e">Vi får ibland frågan om det inte vore klokt att flytta över dem, så att samma verk som arbetar med integrationsfrågorna får större möjlighet att påverka asylpolitiken. Jag har tagit till mig synpunkterna och funderar på om det kanske skulle underlätta eller skynda på integrationsarbetet. Jag är ännu inte klar över om jag delar den uppfattningen, men jag har tagit intryck av åsikterna.</textBlock>
    <textBlock id="i-4d81df1c24456184">När det gäller de frågor som vi vill att Integrationsverket ska arbeta med, tror jag att många i denna kammare och också många runtom i landet ofta reagerar mot att det är så lätt att generalisera och klumpa ihop människor. Vi talar ofta om invandrare, och då menar vi ofta alla människor som inte är födda i Sverige, dvs. från all världens länder förutom Sverige.</textBlock>
    <textBlock id="i-4a353b1820b70c99">Det kan fungera i något enstaka fall, men ofta betyder det problem därför att vi inte ser individerna i gruppen invandrare. Det är förlamande för många människor.</textBlock>
    <textBlock id="i-feb769bd45ea632e">Många som har kommit till Sverige med hög utbildning och lång erfarenhet från sina hemländer känner att de behandlas som nybörjare och får starta om längst ned på trappan och klättra uppåt, precis som barn gör. Det är ett slöseri att ha det så.</textBlock>
    <textBlock id="i-eab0a3d241d7c7a5">Vi ser nu att trots att konjunkturen vänder och det går allt bättre för vårt land finns det många, framför allt människor med invandrarbakgrund, som inte får chansen att komma in på arbetsmarknaden. Då har vi sagt att vi måste bli bättre på att se till individen.</textBlock>
    <textBlock id="i-939d3c6db0cef415">Ibland kan vi komplettera med svenskundervisning, ibland med utbildning, men ibland också bli tuffare på att driva diskrimineringsfrågor så att alla får en chans på arbetsmarknaden. Det är det uppdrag som</textBlock>
    <textBlock id="i-e3070b11797f960c">Integrationsverket ska ha.</textBlock>
  </contentBlock>
  <contentBlock page="0" id="i-b484ab6103e13415">
    <textBlock id="i-5078416f4381e58f">Anf.  110  KERSTIN-MARIA STA-</textBlock>
    <textBlock id="i-81de0ef988909611">LIN (mp):</textBlock>
    <textBlock id="i-85c1c3cf0d5fc82b">Fru talman! Ska jag tolka det så att man även kan tänka sig att arbeta individuellt med dem som har kommit tidigare och alltså inte bara med de nyanlända? Statsrådet nickar.</textBlock>
    <textBlock id="i-c89d436a14f5ae8e">Jag vill fortsätta med att säga att jag tycker att det är väldigt bra att man flyttar tillbaka asylfrågorna till</textBlock>
    <textBlock id="i-7e2e84e2236ce99a">Invandrarverket, numera Migrationsverket, där de hörde hemma en gång i världen. Det känns bra. Det är en sak som vi måste arbeta på.</textBlock>
    <textBlock id="i-5e50b2308a33220c">En del saker måste ju också ske stort, generellt och övergripande för många, t.ex. mångfaldsplanerna.</textBlock>
    <textBlock id="i-37fef5832e31d16d">Då vill jag gärna höra statsrådets syn på mångfaldsplaner i den offentliga sektorn, alltså inte statligt, och i den privata sektorn. Jag vill även höra om antidiskrimineringsklausuler. Jag vet att det pågår en utredning om upphandling och att man där håller på och behandlar detta. Jag skulle vilja höra statsrådets syn på det.</textBlock>
  </contentBlock>
  <contentBlock page="0" id="i-ec3f3fa22a605914">
    <textBlock id="i-9c4789422d568d57">Anf.  111  Statsrådet ULRICA MES-</textBlock>
    <textBlock id="i-505440271750fc51">SING (s):</textBlock>
    <textBlock id="i-3db830fddbf915a6">Fru talman! Integrationsverket har tillsammans med Kommunförbundet gjort en enkät i alla landets kommuner och ställt frågan hur man hanterar mångfaldsfrågorna i vid mening. De  har också frågat hur många kommuner som i dag har mångfaldsplaner.</textBlock>
    <textBlock id="i-c68721157a8b28af">Det är fortfarande alltför få kommuner som har klara mångfaldsplaner. Det är betydligt fler som säger att man arbetar med mångfaldsplaner. När man säger så motiverar man alltid svaret med att man ser det som den enda möjligheten att kunna konkurrera om framtidens arbetskraft.</textBlock>
    <textBlock id="i-2780af29ed9122f0">Kommunförbundet och Landstingsförbundet verkar ju inom två stora arbetsmarknader som behöver nyanställa många människor i framtiden. Det är självklart ett slöseri att då inte också passa på att se till att arbetsorganisationen bättre speglar befolkningen i vårt land. Nu har man chansen att göra den växlingen.</textBlock>
    <textBlock id="i-c3edb21163baa453">Fler och fler arbetar alltså med mångfaldsplaner.</textBlock>
    <textBlock id="i-ec38d401fcf4a388">Jag välkomnar det, och vi kommer att arbeta tillsammans med de planer som nu ligger på de statliga myndigheterna och verken, med uppdraget till Integrationsverket och med Kommunförbundets roll.</textBlock>
    <textBlock id="i-0a0d7abf6b9d8f37">Medel till Bostadsdelegationen</textBlock>
  </contentBlock>
  <contentBlock page="0" id="i-ff83ab05d9c2cf74">
    <textBlock id="i-14eaaf475139fe81">Anf.  112  OWE HELLBERG (v):</textBlock>
    <textBlock id="i-3dfbda607cfb7fe6">Fru talman! Jag har en fråga till Lars-Erik Lövdén. I ca 40 kommuner råder det brist på bostäder, och nyproduktionen är alltför låg för att täcka behovet. Kommuner som har problem med tomma lägenheter är dock betydligt fler, ca 180. I vår gemensamma budget finns det medel för att hjälpa en del av de här kommunerna ekonomiskt. Det sköts av den s.k.</textBlock>
    <textBlock id="i-a2f6e7ed4ccd2ef4">bostadsdelegationen. 86 kommuner har ansökt om medel. 83 har fått besked om huruvida de får någon hjälp eller ej. Delegationen har 1,6 miljarder kronor till sitt förfogande.</textBlock>
    <textBlock id="i-c7ef2f1c261d8836">Men långt ifrån alla har fått någon hjälp.</textBlock>
    <textBlock id="i-0b929850803da093">400 miljoner kronor till behövs för att hjälpa de värst drabbade. Frågan blir då: Tänker regeringen skjuta till de 400 miljoner som Bostadsdelegationen behöver, och i så fall på vilket sätt?</textBlock>
  </contentBlock>
  <contentBlock page="0" id="i-b967535b455992cd">
    <textBlock id="i-7b48882ff6ec3dfe">Anf.  113  Statsrådet LARS-ERIK LÖV-</textBlock>
    <textBlock id="i-e8b02d9f7f6e8a04">DÉN (s):</textBlock>
    <textBlock id="i-226eb6b0e10bd26d">Fru talman! Nu är det ju så, som Owe Hellberg väl känner till, att det har träffats en budgetöverenskommelse mellan Socialdemokraterna, Vänstern och</textBlock>
    <textBlock id="i-929a0a82a2a2a956">Miljöpartiet. Så den fråga som Owe Hellberg ställer om regeringen tänker skjuta till de 400 miljonerna får väl då också falla tillbaka på Owe Hellberg och hans parti.</textBlock>
    <textBlock id="i-26f230978609dbff">Nu gör regeringen den bedömningen att de medel som är avsatta till Bostadsdelegationen är tillräckliga för att hantera bekymret med de tomma lägenheterna i de berörda kommunerna. Det är den bedömning vi gör för dagen. Bostadsdelegationen ska ha avslutat sitt arbete senast den 1 juli. Därefter får vi göra en samlad utvärdering av Bostadsdelegationens arbete.</textBlock>
    <textBlock id="i-f18a47ed3e5223a6">För dagen har alltså inte regeringen för avsikt att tillskjuta mer medel till Bostadsdelegationen utöver de medel som är avsatta. Vi bedömer att resurserna är tillräckliga. Vi har ju ett visst utrymme under kommande år som är avsatt till särskilda insatser för kommuner med ekonomiska problem. Skulle det finnas ett behov även framgent får vi ju väga det mot andra åtaganden gentemot kommunsektorn.</textBlock>
  </contentBlock>
  <contentBlock page="0" id="i-00ad266c4ae3b2ec">
    <textBlock id="i-00b8d0db04ba871a">Anf.  114  OWE HELLBERG (v):</textBlock>
    <textBlock id="i-0e924a494a70fbff">Fru talman! Jag delar naturligtvis ministerns inställning att det här är ett gemensamt problem. Men det är bevisligen ett problem just nu, och delegationen har annonserat att det saknas 400 miljoner kronor för avtal som man sluter - inte med alla de här 86</textBlock>
    <textBlock id="i-c865ecb9713ebb33">kommunerna men en stor del av dem. Vi måste hjälpas åt att hitta de här medlen någonstans, kanske via den andra påse som finns, kommunakutsmedel. Jag hoppas och tror att vi kan lösa de här problemen, kanske inte nu men under höstens budgetförhandlingar.</textBlock>
  </contentBlock>
  <contentBlock page="0" id="i-4f9a05b4d4b4cf71">
    <textBlock id="i-8434be80ea0f0140">Anf.  115  Statsrådet LARS-ERIK LÖV-</textBlock>
    <textBlock id="i-a3243b2c0cf79ced">DÉN (s):</textBlock>
    <textBlock id="i-ace3ec1aae2ea708">Fru talman! Det är ju inte så att det är stopp för</textBlock>
    <textBlock id="i-03fd4e00837b7d9f">Bostadsdelegationen att träffa avtal med de kommuner som är i behov av stöd och som uppfyller de förutsättningar som är uppsatta för Bostadsdelegationens arbete.</textBlock>
    <textBlock id="i-9fa0ae500d863831">Vi följer Bostadsdelegationens arbete väldigt noga. Vi ska naturligtvis se till att de kan fullfölja detta arbete och komma i mål nu den 1 juli. Skulle det därefter, alltså efter den 1 juli, uppstå ett behov av ytterligare resurser får det vägas mot de resurser som är avsatta för särskilda insatser inom kommunsektorn.</textBlock>
    <textBlock id="i-d202e9691fea0979">Det får vi i så fall återkomma till.</textBlock>
    <textBlock id="i-f24819c4cf52777c">Åtgärder mot Österrike</textBlock>
  </contentBlock>
  <contentBlock page="0" id="i-2deaf6659e2b17a4">
    <textBlock id="i-16acac77c63aada2">Anf.  116  MATS EINARSSON (v):</textBlock>
    <textBlock id="i-ef4d6a4b3a8c4154">Fru talman! Jag har en fråga till utrikesministern.</textBlock>
    <textBlock id="i-0f0db0767aa97e60">Vi har ju avbrutit årets granskningsdebatt här i kammaren för den här frågestunden. På förmiddagen har vi bl.a. diskuterat den politiska aktionen mot Österrike, eller snarare formerna för beslutet om den här aktionen. Jag beklagar att inte utrikesministern hade möjlighet att lyssna på den debatten men jag får rekommendera protokollet.</textBlock>
    <textBlock id="i-9e2c5af27715a4f4">Nu diskuteras i EU om, hur och när åtgärderna mot Österrike ska avvecklas. Min fråga är då: Vilken ståndpunkt har den svenska regeringen för närvarande när det gäller aktionen mot Österrike? Kommer regeringen att motverka ett avbrytande? Kommer regeringen att arbeta för ett avbrytande? Eller kommer regeringen att ligga lågt tills vi ser varåt det lutar?</textBlock>
  </contentBlock>
  <contentBlock page="0" id="i-1e2e53dbb8c07dba">
    <textBlock id="i-29a2dc08880739b7">Anf.  117  Utrikesminister ANNA</textBlock>
    <textBlock id="i-fc2a9315cd10698b">LINDH (s):</textBlock>
    <textBlock id="i-8744101c951f09b1">Fru talman! Skälet till att jag inte kunde lyssna på morgonens debatt var dels att vi har regeringssammanträde på torsdagar, dels att man i dag öppnade</textBlock>
    <textBlock id="i-865eb642bda72743">Stockholms första riktiga moské. Vi tyckte att det var en oerhört väsentligt möjlighet för delar av regeringen att närvara och markera sin stora respekt för den nya moskén i Stockholm.</textBlock>
    <textBlock id="i-81cb22a8d577cbf8">När det gäller relationerna med Österrike vill jag börja med att säga att jag tycker att det har varit en bra aktion att EU gemensamt visat att man inte accepterar den nya regeringen i Österrike. Jag är också övertygad om att det har varit en framgångsrik aktion.</textBlock>
    <textBlock id="i-1e0d90e446d49ec7">Visserligen sitter Frihetspartiet fortfarande med i den österrikiska regeringen, men den österrikiska regeringen har nu fått bekänna sig till utvidgningen och till ett antal av de punkter som Frihetspartiet väldigt kraftigt var mot. Jag tror att vi hade kunnat få se ett annat agerande från den österrikiska regeringen om den inte hade mötts av dessa åtgärder från de 14 länderna.</textBlock>
    <textBlock id="i-90f737ba892a67f0">Vad som sker i fortsättningen är det inte Sverige som avgör. Det är 14 länder som har agerat gemensamt, det är 14 länder som kommer att fortsätta agera gemensamt och det är 14 regeringschefer som kommer att diskutera fortsättningen.</textBlock>
  </contentBlock>
  <contentBlock page="0" id="i-c47ad24d23a0155b">
    <textBlock id="i-0b1a4718a018b059">Anf.  118  MATS EINARSSON (v):</textBlock>
    <textBlock id="i-23df43ba6a1c8c37">Fru talman! Jo, jag förstår att det är 14 länder som måste försöka agera gemensamt även i fortsättningen.</textBlock>
    <textBlock id="i-ec8596fe6c2e4ca3">Min fråga var: Vilken ståndpunkt intar regeringen i dessa diskussioner? Och om jag får hänga på en annan, mer nyfiken fråga: I vilka former förs dessa diskussioner? Finns det ett särskilt möte för EU minus Österrike eller sker det i andra former?</textBlock>
  </contentBlock>
  <contentBlock page="0" id="i-d3a8b681dd8850d6">
    <textBlock id="i-1ba331242849a6ef">Anf.  119 Utrikesminister ANNA</textBlock>
    <textBlock id="i-f36d8a22aeac5b3d">LINDH (s):</textBlock>
    <textBlock id="i-cf5369098a3ba96a">Fru talman! Den svenska regeringen har haft uppfattningen att det inte är något i sak som har förändrats i Österrike. Därför har den svenska regeringen inte heller tagit några initiativ till att åtgärderna ska upphöra. Om det kommer att finnas en överensstämmelse mellan de 13 övriga länderna om att titta på förändrade åtgärder så får naturligtvis också den svenska regeringen diskutera det.</textBlock>
    <textBlock id="i-0fd4201f69fbc304">Nu är det regeringscheferna som diskuterar frågan. Statsministern har efter kontakter med sina kolleger gjort bedömningen att det inte finns en sådan rörelse bland regeringscheferna för närvarande.</textBlock>
    <textBlock id="i-f9d5660e4cf53219">Miljön i Östersjön</textBlock>
  </contentBlock>
  <contentBlock page="0" id="i-c6127718b93efae0">
    <textBlock id="i-67cc53111bc0d770">Anf.  120  ESTER LINDSTEDT-</textBlock>
    <textBlock id="i-eb3d0ca588ea1ff0">STAAF (kd):</textBlock>
    <textBlock id="i-1fb1267a641049a2">Fru talman! Jag har en fråga till miljöministern angående Östersjöns oroande tillstånd. Salthalt och syrehalt varierar naturligt mycket. Det gör att torsken periodvis får problem. Nu har det tillkommit mänsklig påverkan i form av miljöpåverkan. Det handlar om övergödning, gifter och annat. Vi bedriver ett arbete kring Östersjön, men det förlöper långsamt. Många fiskare är nu oroade för sin utkomst. De ser att fisken minskar markant, och det är mer än naturliga svängningar.</textBlock>
    <textBlock id="i-281d681b88285c4a">Vad har miljöministern för planer för att det snabbare ska vidtas åtgärder för Östersjöns tillstånd?</textBlock>
  </contentBlock>
  <contentBlock page="0" id="i-dd09a649157083aa">
    <textBlock id="i-a40b06b4f286f2f2">Anf.  121  Miljöminister KJELL LARS-</textBlock>
    <textBlock id="i-665c25ca0d451ae4">SON (s):</textBlock>
    <textBlock id="i-83df6daef4863adf">Fru talman! Det är alldeles riktigt att Östersjöns problem är stora och att det tar väldigt lång tid att komma åt dem. Och det måste det göra. Däremot är det klart att vi ska försöka driva detta så snabbt som det någonsin är möjligt.</textBlock>
    <textBlock id="i-b53151ab1bf3a4dd">I detta sammanhang har vi tagit flera olika initiativ som rör miljön i Östersjön. Vi arbetar aktivt med den svenska miljöpolitiken för att minska vårt bidrag till övergödningen av Östersjön, t.ex. genom lokala investeringsprogram, den svenska jordbrukspolitiken och miljöpolitiken inom jordbruket.</textBlock>
    <textBlock id="i-daabe7542b0edbde">Vi har också nyligen lagt fram en proposition som innebär hårdare krav t.ex. för avfall från båtar till</textBlock>
    <textBlock id="i-b6f6a2fd07f0fe6f">Östersjön. Vi arbetar med den s.k. Östersjöstrategin när det gäller sjöfarten och sjöfartens föroreningar.</textBlock>
    <textBlock id="i-9973eb08555ae68d">Ett speciellt problem är naturligtvis vad som händer med fisken. Det är inte bara miljögifter som gör att fiskebeståndet har minskat kraftigt. Även fiskeintensiteten i Östersjön är, såvitt jag förstår, betydligt större än vad som är uthålligt möjligt. Jag funderar just nu på vilken typ av åtgärder som kan behöva vidtas. I fråga om detta har jag inget klart svar för dagen.</textBlock>
  </contentBlock>
  <contentBlock page="0" id="i-3ab612fb353d8fb9">
    <textBlock id="i-50eade72bff002b3">Anf.  122  ESTER LINDSTEDT-</textBlock>
    <textBlock id="i-4f38ae144bf88a61">STAAF (kd):</textBlock>
    <textBlock id="i-26eea6e006bb93a9">Fru talman! Jag tackar så mycket för det svaret.</textBlock>
    <textBlock id="i-8e3943908337d2af">Jag undrar bara om miljöministern kan ange något som helst tidsperspektiv för hur fort man kan få till några förbättringar av tillståndet. Det är precis som miljöministern säger, att det inte bara är miljön som gör att fisken hotas. Men det finns miljöfaktorer också, och de är betydande.</textBlock>
  </contentBlock>
  <contentBlock page="0" id="i-518d044ae932ad37">
    <textBlock id="i-2aebb0f81b11e501">Anf.  123  Miljöminister KJELL LARS-</textBlock>
    <textBlock id="i-06964c34bf59b6e3">SON (s):</textBlock>
    <textBlock id="i-78ca1849116a6e98">Fru talman! Det kommer att gå lite olika fort på olika områden. En del av den påverkan som Östersjön har, t.ex. övergödning, är en väldigt trög process, och det kommer att ta lång tid. Och även när vi har stoppat tillförseln av övergödande ämnen kommer det att ta väldigt lång tid innan Östersjön återgår till något slags naturlig status.</textBlock>
    <textBlock id="i-c1d93096e4309b71">Så sent som i går presenterades den statliga miljömålskommittén sitt betänkande - 1 400 sidor - där ett av de viktiga miljömålen rör just vattenkvaliteten och övergödningen. Och där finns det tidsplaner och åtgärdsstrategier på ett heltäckande sätt. Jag hoppas att kunna lägga fram en proposition baserad på denna kommittés resultat till hösten. Och jag hoppas att jag där kan vara väldigt tydlig och att vi dessutom kan utforma en väldigt kraftfull politik för att minska denna fortsatta påverkan.</textBlock>
    <textBlock id="i-636dfdd3ece13689">De nationella minoriteterna i Sverige</textBlock>
  </contentBlock>
  <contentBlock page="0" id="i-ed8583a00486f605">
    <textBlock id="i-d677267633f720b2">Anf.  124  SIV HOLMA (v):</textBlock>
    <textBlock id="i-a66e5a5c330c93c1">Fru talman! Jag skulle vilja rikta min fråga till statsrådet Ulrica Messing. Riksdagen beslutade den</textBlock>
    <textBlock id="i-04e418e13acc3908">2 december 1999 om en samlad nationell minoritetspolitik till skydd för de nationella minoriteterna -</textBlock>
    <textBlock id="i-8ce091fcdb97ff61">samer, tornedalingar, sverigefinnar, judar, romer -</textBlock>
    <textBlock id="i-7464db8bf19e8b60">och deras språk. Lagen har börjat gälla den 1 april i år. Men redan månaden därpå kunde man läsa i Sydsvenskan den 15 maj att det finns allvarliga planer på att lägga ned den finsk-ugriska institutionen i Lund.</textBlock>
    <textBlock id="i-72631fbb37f86f5f">Det i sin tur innebär att undervisningen i bl.a. finska, ungerska och estniska försvinner.</textBlock>
    <textBlock id="i-a159b3b9cf436f7c">Min fråga kan tyckas vara en fråga för utbildningsministern, men jag vänder mig till Ulrica Messing som ansvarig för den samlade nationella minoritetspolitiken. Enligt SCB var antalet sverigefinnar vid årsskiftet nästan 450 000. Mot den bakgrunden vill jag ställa en fråga om det specifika fallet med finsk-ugriska institutionens bevarande i Lund.</textBlock>
    <textBlock id="i-0c04b8d70e7a2b3e">På vilket sätt kan statsrådet agera för att intentionerna i den samlade nationella politiken tillvaratas i</textBlock>
    <textBlock id="i-cc3bd9b8872af6a2">Lund så att institutionen kan bevaras?</textBlock>
  </contentBlock>
  <contentBlock page="0" id="i-093534ef7cab2fa5">
    <textBlock id="i-35318fe828dd203d">Anf.  125  Statsrådet ULRICA MES-</textBlock>
    <textBlock id="i-1e85386939349613">SING (s):</textBlock>
    <textBlock id="i-5375dfe763ed95a2">Fru talman! När riksdagen antog den nya minoritetslagstiftningen så var det ett historiskt beslut. Med det beslutet införlivade vi två europeiska konventioner som var hett efterlängtade från vårt lands minoriteter. Utgångspunkten i den nya lagen är att stärka och synliggöra men också skydda de nationella minoriteternas språk och kulturella särart. Det är viktigt för minoriteterna själva, men det är också viktigt för majoritetssamhället, därför att vi har ett gemensamt kulturarv. Nu börjar det riktiga arbetet, nämligen att få alla samhällsområden och alla landets olika institutioner att i sin verksamhet också titta på frågorna med glasögon. Och minoritetsperspektivet måste in i detta arbete.</textBlock>
    <textBlock id="i-47cab1b6b267a6da">Redan med den nya lagen gav vi ett uppdrag till</textBlock>
    <textBlock id="i-7875284b385b8251">Kulturrådet, Skolverket och Socialstyrelsen att titta på hur vi i dag lever upp till detta när det gäller kulturen, hemspråksundervisningen och omsorgen om de äldre. Det är ett första steg. Men självklart måste vi också ta nya steg. Och i det arbetet tar jag nu till mig det som Siv Holma sade också om den högre utbildningen. Jag kommer tillsammans med resten av regeringen att slå vakt om att vi inte på något sätt backar i vår inställning till minoritetsspråken utan självklart flyttar fram positionerna när vi nu också har en ny lag.</textBlock>
  </contentBlock>
  <contentBlock page="0" id="i-7df5854ef37b48e7">
    <textBlock id="i-498bab2648d7ea60">Anf.  126  SIV HOLMA (v):</textBlock>
    <textBlock id="i-1390b27917643d19">Fru talman! Jag tycker att det var väldigt positivt, och det var ett historiskt beslut. I samband med detta skulle jag vilja ställa en fråga.</textBlock>
    <textBlock id="i-034d9d6d4da42f7d">I flertalet fall har representanter från de olika nationella minoriteterna tagit kontakt med beslutsfattare på lokal och regional nivå för att inleda en dialog om just denna lagstiftnings intentioner och betydelse.</textBlock>
    <textBlock id="i-6f5b4859e7cef3d5">Tyvärr har dessa representanter blivit avvisade på grund av att kommuner och landsting saknat information om lagstiftningens innehåll. Vad avser statsrådet att göra i detta fall?</textBlock>
  </contentBlock>
  <contentBlock page="0" id="i-ea472e2953b2ff63">
    <textBlock id="i-8982aa872462e2f8">Anf.  127  Statsrådet ULRICA MES-</textBlock>
    <textBlock id="i-49d314b2a78e706f">SING (s):</textBlock>
    <textBlock id="i-e9103f4492b379cf">Fru talman! I fråga om detta har vi redan nu fördelat pengar till kommuner och län för att de ska kunna informera personer i sina organisationer om vad den nya lagen betyder och vad den innebär. Vi har gett extra mycket pengar till de kommuner som berörs allra mest, nämligen de kommuner i Norrland som också har skyldighet att ge medborgarna service på deras minoritetsspråk. Vi betalar nu för att fler ska kunna få information om vad lagen innebär.</textBlock>
    <textBlock id="i-3f5121ca83e8f9d4">Sedan har vi också bildat en arbetsgrupp på Kulturdepartementet där alla minoriteter finns företrädda, därför att min och regeringens ambition är att när nästa steg tas har vi gemensamt föreslagit vad det steget bör vara. Och redan nu är vi överens om att den stora utmaningen är att få fler att bli medvetna om vad lagen innebär och vilka möjligheter och rättigheter minoriteterna har. Och där arbetar vi tillsammans med Kommunförbundet.</textBlock>
    <textBlock id="i-ef7b49ff382c9bf2">Åtgärder för en renare båttrafik</textBlock>
  </contentBlock>
  <contentBlock page="0" id="i-9ca078d904aa68f1">
    <textBlock id="i-20259390d7868b6b">Anf.  128  HARALD NORDLUND (fp):</textBlock>
    <textBlock id="i-25752ca5be4e156b">Fru talman! Det är ingenting som tyder på att tillkomsten av Öresundsbron på något märkbart sätt kommer att påverka turtätheten för båtar mellan Sverige och Danmark och därmed inte heller innebära minskade avgasutsläpp från båtarna.</textBlock>
    <textBlock id="i-fd08daa216f8cc6f">I t.ex. Helsingborg ligger alltid minst en båt inne i hamn och spyr ut avgaser. Jag vill därför, fru talman, fråga miljöministern:</textBlock>
    <textBlock id="i-f84c3a94a4ff38e6">Är det ministerns mening att det nu är dags att staten ger sina rederier i uppdrag att sätta in avgasrening på båtarna? Vore det inte läge att göra det nu?</textBlock>
  </contentBlock>
  <contentBlock page="0" id="i-a3d58b1ba3ef9636">
    <textBlock id="i-3292bd6d1d9f6225">Anf.  129  Miljöminister KJELL LARS-</textBlock>
    <textBlock id="i-8167cfcd44a36d14">SON (s):</textBlock>
    <textBlock id="i-97e4b60ff85b3521">Fru talman! Det låter som en bra idé att rena avgaserna. Det har prövats på en mängd olika områden med väldigt gott resultat. Det skulle jag gärna vilja medverka i om det inte redan har skett när det gäller statens båtar.</textBlock>
    <textBlock id="i-6a871b7d4d8bdab8">Jag har inte sett någon prognos av den innebörd som Harald Nordlund nämner, att båttrafiken inte skulle förändras. Däremot vet jag ju att det är väldigt viktigt att vi inför renare bränslen, bättre avgasrening och bättre motorer även på fartyg. Och det gäller inte bara fartygen i Öresund utan naturligtvis även fartygen runt hela vår kust som ju svarar för en mycket stor del av miljöförstöringen, inte minst när det gäller utsläpp av kväveoxider som är molekyler som skapar övergödning i väldigt stor utsträckning.</textBlock>
    <textBlock id="i-557f45daba58cd8a">Därför är det viktigt att vi kan gå vidare och utveckla ytterligare det system för miljörelaterade hamn- och farledsavgifter vi har, där vi ligger främst i världen. Vi kan dessutom redan nu se att det har givit väldigt goda resultat. Jag tror att det kan vara tilllämpligt även i Öresundstrafiken, om det inte redan är det.</textBlock>
  </contentBlock>
  <contentBlock page="0" id="i-38ec1d0756709413">
    <textBlock id="i-ed97bee86ebfde95">Anf.  130  HARALD NORDLUND (fp):</textBlock>
    <textBlock id="i-7dfa53a7b2985b8b">Fru talman! Även om Öresundsbron skulle komma att innebära något minskad båttrafik står det kvar att detta är ett miljöproblem. Därför är det med tillfredsställelse jag noterar - om jag nu ska uppfatta ministerns svar på det sättet - att staten är beredd att ta initiativ och sätta in renare. Jag har erfarit att rening på en motor kostar en miljon kronor.</textBlock>
    <textBlock id="i-8108d45cdd831da9">Jag har också inhämtat att rederierna här nere levererar till SJ. Rederier som ägs av SJ och av Danmark levererar ca 100 miljoner i vinst till SJ årligen, så här borde också finnas ekonomiskt utrymme för att omedelbart vidta dessa åtgärder.</textBlock>
  </contentBlock>
  <contentBlock page="0" id="i-f5bd6b74a6dd624a">
    <textBlock id="i-b4544d048bf93b95">Anf.  131  Miljöminister KJELL LARS-</textBlock>
    <textBlock id="i-7ce354ba1a31e365">SON (s):</textBlock>
    <textBlock id="i-32d767d6d52d22c3">Fru talman! Det är nog, när jag tänker efter, inte bara så att Harald Nordlund kan tolka mig på det sättet, utan det är så att Sjöfartsverket redan har på gång ett antal åtgärder i denna region i precis den riktning som både Harald Nordlund och jag eftersträvar. Här händer det en hel del.</textBlock>
    <textBlock id="i-0abbe52374a8682b">Låt mig när vi ändå talar om Öresundsbron säga så här: Oavsett vilken uppfattning man har om denna bros värde tror jag att man kan säga att vi genom den hårda miljöprövning som vi lagt på detta brobygge har skapat helt ny kunskap och helt nya förutsättningar för att genomföra en bra miljöprövning av liknande stora projekt också i framtiden, naturligtvis inte bara i</textBlock>
    <textBlock id="i-afcff1acf353c69e">Sverige utan även internationellt. Det tror jag också är en intressant företeelse.</textBlock>
    <textBlock id="i-e8dc4abece7996b0">Förtroendevalda</textBlock>
  </contentBlock>
  <contentBlock page="0" id="i-fcf0e94648a72da4">
    <textBlock id="i-5d58cb5a538122ef">Anf.  132  LENNART VÄRMBY (v):</textBlock>
    <textBlock id="i-50ee1708fa4454d9">Fru talman! Jag skulle vilja fråga Britta Lejon om de senaste siffrorna som har kommit fram när det gäller antalet förtroendevalda. Det har gått stadigt nedåt efter kommunreformer av olika slag, men under</textBlock>
    <textBlock id="i-77dc6d4ab22d6af2">90-talet verkar nedgången ha accelererat. Det är inte färre kommuner - vi har faktiskt haft något fler under senare år på grund av delning - men ändå sjunker antalet förtroendevalda drastiskt.</textBlock>
    <textBlock id="i-ca23ea48f59caf93">Det är i och för sig inte säkert att det innebär en minskad demokrati. Färre förtroendevalda kan möjligtvis fatta klokare, snabbare och många fler beslut.</textBlock>
    <textBlock id="i-900222d455f9281a">Men jag tror ändå att det är en oroväckande utveckling. Jag undrar om det finns några funderingar om vad man kan göra åt detta. En delorsak är väl kommunernas ökade frihet när det gäller att fatta beslut om hur många nämnder och styrelser de ska ha, men jag undrar om det finns några funderingar kring hur man kan motverka detta.</textBlock>
  </contentBlock>
  <contentBlock page="0" id="i-d28f3522f37cc2b6">
    <textBlock id="i-b292295bd447a116">Anf.  133  Statsrådet BRITTA LEJON (s):</textBlock>
    <textBlock id="i-d5e1121a712f4e6e">Fru talman! Jag instämmer med Lennart Värmby.</textBlock>
    <textBlock id="i-44f4400c0f4e74e7">Visserligen kan man kanske inte dra några enkla slutsatser av utvecklingen - av det faktum att vi har tappat ungefär 150 000 förtroendevalda sedan mitten av 50-talet. Men jag tror ändå, precis som frågeställaren, att det är en utveckling som är värd att ta på allvar, och jag ser den som oroväckande. Det har också Demokratiutredningen lyft fram i sina analyser när den har funderat över den demokratiska utvecklingen i vårt land.</textBlock>
    <textBlock id="i-eb74b6297ac31e6d">En del av de orostecken vi ser i dagens samhälle, som vi måste kunna påverka, påverkar vi genom att öka incitamenten för många fler att delta i demokratin och i politiken. Självklart är detta ett område som jag och regeringen har funderat över. Vad kan vi göra för att försöka förändra utvecklingen?</textBlock>
    <textBlock id="i-2a21bed6ac7c8939">En av de saker som jag tror att det är viktigt att titta närmare på är vad vi kan göra för att underlätta för människor att vara förtroendevalda. Alla som sitter i denna kammare och alla som har politisk erfarenhet vet att det finns mycket att förbättra på det området.</textBlock>
  </contentBlock>
  <contentBlock page="0" id="i-72a800c329b6f48f">
    <textBlock id="i-e19aad345d02617f">Anf.  134  LENNART VÄRMBY (v):</textBlock>
    <textBlock id="i-84dcc4ff97693f34">Fru talman! Ett faktum - det är i och för sig inte nytt, men valstatistiken från senaste valet visar detta tydligt - är att valdeltagandet är klart lägre i de områden och valkretsar i Sverige där man har lägst inkomster, lägst utbildning och flest människor som lever på socialhjälp, osv. Det finns sådana samband.</textBlock>
    <textBlock id="i-5badfcfabed509d0">Samtidigt är det, om jag får vara lite partiegoistisk, väldigt troligt att ett ökat valdeltagande just i de områdena skulle ge fler röster åt s och v och kanske garantera oss en egen majoritet. Men det är en parentes.</textBlock>
    <textBlock id="i-9365e2a331522666">Jag undrar om det är några förslag på gång. Tidigare demokratiutredningar har ju haft förslag, men väldigt få har genomförts. Man tillsätter hela tiden nya utredningar, är mitt intryck.</textBlock>
  </contentBlock>
  <contentBlock page="0" id="i-1cfde281fa2a9b62">
    <textBlock id="i-4de0fab2d09b7829">Anf.  135  Statsrådet BRITTA LEJON (s):</textBlock>
    <textBlock id="i-d13c5c6bd97e1f29">Fru talman! Jag vill säga, även om det gäller en utredning, att jag har ansett att en av de mest angelägna frågorna är hur vi ska kunna öka antalet förtroendevalda och bryta den nedåtgående spiral vi nu befinner oss i. Jag tror att det är ett av de absolut viktigaste sätten att öka närheten mellan väljare och valda och också bryta den snedrekrytering till de politiska förtroendeuppdragen som vi ser i dag.</textBlock>
    <textBlock id="i-2c30295460cd95a6">Den kommunaldemokratiska utredningen, som</textBlock>
    <textBlock id="i-76ee926fbac4cd75">Peter Persson leder och som är en parlamentarisk utredning, har som ett av sina absolut viktigaste uppdrag att hitta konkreta åtgärder när det gäller att underlätta för människor att vara förtroendevalda, hur vi ska stimulera och göra det mer meriterande och hur vi ska se till att få in fler invandrare och fler människor med funktionshinder bland de förtroendevalda, just för att bryta snedrekryteringen.</textBlock>
    <textBlock id="i-3a08702aae3868bd">Jag hoppas att vi, när de blir klara nästa vår, har konkreta förslag på bordet som vi kan sätta i sjön.</textBlock>
    <textBlock id="i-aefa3c420c1a0df4">Ministrarnas ansvarsområden</textBlock>
  </contentBlock>
  <contentBlock page="0" id="i-797ed888e3168406">
    <textBlock id="i-a653132cfef3edb7">Anf.  136  YVONNE ANDERSSON (kd):</textBlock>
    <textBlock id="i-5af532da2f5a52ad">Fru talman! Med all respekt för att det behövs en uppdelning av de politiska frågorna vill jag säga att detta ibland kan vålla lite problem. Därför vill jag ställa min fråga till den minister som har ansvar för de allmänpolitiska frågorna här i dag.</textBlock>
    <textBlock id="i-f508697b9e17d082">Det gäller antagningen. I dagarna är det aktuellt med betygssättning på gymnasieskolor och antagning till högre utbildning. Jag skrev en interpellation angående detta till utbildningsministern, som med tydlighet talade om att denna fråga till fullo inte kunde besvaras av honom utan skulle hänvisas till skolministern. En interpellation till skolministern gav samma svar, dvs. att frågan bara delvis kunde belysas av henne och skulle överlämnas till utbildningsministern.</textBlock>
    <textBlock id="i-b4595be4ed34b7a4">Nu skulle jag vilja veta hur man ska förfara när man har frågor som faktiskt hamnar mellan ansvarsområdena i den uppdelning som har gjorts när det gäller de politiska områdena.</textBlock>
  </contentBlock>
  <contentBlock page="0" id="i-ecb688d9335befc9">
    <textBlock id="i-3fec95d1fc7e013d">Anf.  137  Utrikesminister ANNA</textBlock>
    <textBlock id="i-a891c6933f9fb534">LINDH (s):</textBlock>
    <textBlock id="i-e351b3f7bede11d9">Fru talman! Jag tycker att det är en bra fråga. Jag har heller inget gott svar på frågan, mer än att man naturligtvis får försöka att ta två interpellationsdebatter - en med skolministern och en med utbildningsministern - och på det sättet få svar på de olika frågor man har som hör till olika ministrar. Det händer väldigt ofta att frågor gäller flera olika ämnesområden, och då är det nog många riksdagsledamöter som har fått se sig tvingade att ställa olika frågor till olika ministrar för att få svar på ett frågekomplex.</textBlock>
    <textBlock id="i-e16c01431a224912">Men det kanske är en fråga som jag i min tur sedan kan skicka vidare till talmannen, eftersom det gäller riksdagens arbetsformer och hur man kan hantera sådant här.</textBlock>
  </contentBlock>
  <contentBlock page="0" id="i-1f67735f7dbfdeef">
    <textBlock id="i-8e8418feafff7f41">Anf.  138  TALMANNEN:</textBlock>
    <textBlock id="i-c1cae5313037b8c2">Det är regeringen som bestämmer hur man besvarar frågor från riksdagen, så jag vill nog skicka tillbaks frågan med utrikesministern så att regeringen får göra upp det.</textBlock>
  </contentBlock>
  <contentBlock page="0" id="i-8be53294b3106180">
    <textBlock id="i-9accb784f97c3f4a">Anf.  139  YVONNE ANDERSSON (kd):</textBlock>
    <textBlock id="i-a08bcda9140cb1c2">Fru talman! Jag tackar för svaret, men det svaret har jag redan fått av ministrarna. Jag har alltså haft två interpellationsdebatter omkring samma fråga, och därför tyckte jag att det var angeläget att få möjlighet att vid detta tillfälle ta upp frågan. Livet är ju så komplext, så det är inte uppdelat i ansvarsområden för människorna. I dag är frågorna om hur betygssättningen sker och om vilka som blir antagna till sina dröm- och framtidsutbildningar aktuella. Därför tycker jag att det är intressant om vi kan hitta ett svar på hur man söker svaret på de frågor som ställer sig utifrån själva livet.</textBlock>
  </contentBlock>
  <contentBlock page="0" id="i-0ba8bded5f2892b9">
    <textBlock id="i-d38861a035d371c5">Anf.  140  Utrikesminister ANNA</textBlock>
    <textBlock id="i-383d767c7b013c0d">LINDH (s):</textBlock>
    <textBlock id="i-2e150e7d925aba2a">Fru talman! Jag kan med denna fråga som exempel ta tillbaka diskussionen till regeringen. Det kan säkert finnas fler frågor som vi måste kunna ge mer komplexa svar på och som berör flera olika ministrars arbetsområden.</textBlock>
    <textBlock id="i-766a17053f4f46a1">Ozonskiktet</textBlock>
  </contentBlock>
  <contentBlock page="0" id="i-44609f4269f2f410">
    <textBlock id="i-2c6ce502abc08337">Anf.  141  LARS ÅNGSTRÖM (mp):</textBlock>
    <textBlock id="i-fef71dfaeb07a484">Fru talman! Jag är inte riktigt nöjd med det svar som miljöministern gav Miljöpartiets nye språkrör</textBlock>
    <textBlock id="i-a31e0fab5088c758">Matz Hammarström tidigare. Det kanske är många föräldrar som tittar på detta som också undrar lite grann.</textBlock>
    <textBlock id="i-e31204bfa01f330d">Vi vet att industrin och bilismens koldioxidutsläpp bidrar till växthuseffekten. Konsekvenserna av den vältrar vi framför oss till nästa och nästnästa generation. Vad som däremot är nytt är att vårt bilåkande också bidrar till att förtunna ozonskiktet.</textBlock>
    <textBlock id="i-60a33174126180ca">Jag minns att vi, när jag tidigare jobbade som chef för Greenpeace, hade en film som visade just barn som var ute och lekte med skyddskläder på sig för att skydda sig mot ett förtunnat ozonskikt. Greenpeace angreps då för att man på olika sätt använde skrämseltaktik. Men för bara någon vecka sedan hörde vi forskare som uppmanade oss föräldrar att klä barnen i t-shirt och solmössa när de badar i sommar för att minska risken för hudcancer.</textBlock>
    <textBlock id="i-1f5e6ae2fde0c5a1">Jag tycker att det här är ett problem. När vi vuxna hävdar vår rätt att i storstäder åka bil hur mycket som helst och med hur starka motorer som helst inkräktar vi på barnens frihet. Vad blir nästa steg? Jag tyckte att miljöministern svarade tidigare att man inte gör någonting på kort sikt. Men jag vill just ha ett svar på frågan vad miljöministern avser att göra på kort sikt.</textBlock>
  </contentBlock>
  <contentBlock page="0" id="i-e4f1f34e10c0524e">
    <textBlock id="i-1019ffe11a4d0b27">Anf.  142  Miljöminister KJELL LARS-</textBlock>
    <textBlock id="i-d65edaa842d571d3">SON (s):</textBlock>
    <textBlock id="i-14567784a24ecdaa">Fru talman! Det var utmärkt att jag fick frågan en gång till om jag har skapat en sådan missuppfattning med mitt svar.</textBlock>
    <textBlock id="i-5e888586bb2ce854">Vi gör visst saker på kort sikt. Vi har gjort saker under en lång period, långt innan jag var med i den här regeringen. Sverige var det första landet i världen som, redan för tio år sedan, införde en koldioxidskatt.</textBlock>
    <textBlock id="i-dbea77a7664e1438">Det gjordes av precis det här skälet. Vi var pådrivande i det internationella arbetet för att komma åt ozonuttunningen i atmosfären. Vi har fortsättningsvis drivit den frågan hårt, och vi har också gett olika typer av ekonomiskt stöd till olika länder i det här sammanhanget. Vi har arbetat med klimatfrågan mycket aktivt, t.ex. inom de lokala investeringsprogrammen. Vi har minskat koldioxidutsläppen, enligt de beslut som vi hittills har fattat, med i storleksordningen 1,7 miljoner ton.</textBlock>
    <textBlock id="i-56c7c475dbda027d">Jag skulle kunna räkna upp en mängd olika åtgärder, alla våra satsningar på biobränslen osv. Det är förvånande att Lars Ångström verkar vara helt okunnig om de stora satsningar på bred front som vi gör.</textBlock>
    <textBlock id="i-0df816fbab6ef6a3">Sedan är frågan vad vi ska göra mer. Den frågan återkommer jag uppenbarligen till.</textBlock>
  </contentBlock>
  <contentBlock page="0" id="i-902c47e02a0c2ac5">
    <textBlock id="i-8931e8b96d47439f">Anf.  143  LARS ÅNGSTRÖM (mp):</textBlock>
    <textBlock id="i-8eee51264b2ddfb6">Fru talman! Jag är inte alls okunnig om allt det som har gjorts. Det är det som bl.a. Miljöpartiet och</textBlock>
    <textBlock id="i-4467a2e1983cfe9a">Greenpeace har krävt, men min fråga avsåg inte vad som hade gjorts utan vad som kommer att göras.</textBlock>
    <textBlock id="i-4c1e5d82445ed96d">Jag tycker att det är lite märkligt att det är en lång rad män som håller med när OECD:s experter t.ex.</textBlock>
    <textBlock id="i-915229dfe7b3eb37">föreslår att vi ska minska de olika offentliga utgifterna i Sverige men att det står alldeles stilla när</textBlock>
    <textBlock id="i-0b2f2735d7806448">OECD:s experter hävdar att bensinpriset måste höjas för att man ska minska koldioxidutsläppen. Då är det tyst.</textBlock>
    <textBlock id="i-30b0d17577ae755e">Vi vet att industrin i Sverige har undantag från koldioxidskatten. Kjell Larsson föreslog inga åtgärder i det korta perspektivet när det gällde koldioxidskatten. Det går inte riktigt ihop för mig. OECD:s experter hävdar att bensinpriset måste upp till 30 kr per liter för att det ska få effekt och Kjell Larsson säger att man inte gör någonting. Man ignorerar de här uttalandena och de här rapporterna. Det går inte ihop.</textBlock>
    <textBlock id="i-e2d48b04182f3a0a">Min fråga är fortfarande: Vad avser miljöministern att göra i det korta perspektivet för att minska bilåkandet, bensinanvändandet och koldioxidutsläppen i Sverige?</textBlock>
  </contentBlock>
  <contentBlock page="0" id="i-bbba5a9bb030013b">
    <textBlock id="i-2e87f72920b69a7e">Anf.  144  Miljöminister KJELL LARS-</textBlock>
    <textBlock id="i-8afd49ca3ebf9a06">SON (s):</textBlock>
    <textBlock id="i-61660c42e9e7a70e">Fru talman! Det som vi gör går visst ihop, Lars</textBlock>
    <textBlock id="i-8e967ce4e38a65ab">Ångström. Vi har en utredning på 800-900 sidor -</textBlock>
    <textBlock id="i-b126fbf3bdc99ae7">det är ett brett stöd bland riksdagens partier för en mängd åtgärder - som vi arbetar med för närvarande.</textBlock>
    <textBlock id="i-207308f6b421357c">Vi fullföljer jobben på de lokala investeringsprogrammen. Vi arbetar med hela energiprogrammet, som omfattar 9 miljarder kronor, med en hård inriktning på biobränslen och på förnybara bränslen av olika slag. Vi håller på att arbeta med en ny energiskattestruktur.</textBlock>
    <textBlock id="i-3c894f46ea8d1970">Jag har inte sagt att det inte blir några förändringar när det gäller koldioxidskatten för industrin, t.ex.</textBlock>
    <textBlock id="i-ee24249cee6dd604">Jag har sagt att nu kanske inte är den bästa tidpunkten att höja koldioxidskatten för bilister. De har fått betala mer i ökade bensinkostnader än vad Lars Ångström i sin vildaste fantasi kunde föreställa sig att man skulle lägga på dem för ett och ett halvt år sedan.</textBlock>
  </contentBlock>
  <contentBlock page="0" id="i-5b3f28361ed7b273">
    <textBlock id="i-273dcc4b28d55bf6">Anf.  145  TALMANNEN:</textBlock>
    <textBlock id="i-7a1f380729e9cada">Detta fick bli det sista inlägget i dagens frågestund som därmed är avslutad. Jag tackar regeringens och kammarens företrädare för deras bidrag.</textBlock>
  </contentBlock>
  <contentBlock page="0" id="i-0d709151c97bdc0f">
    <textBlock id="i-8ea6f9dd46a498b7">6 §  (forts. från 4 §) Granskning av statsrådens tjänsteutövning och regeringsärendenas handläggning (forts. KU20)</textBlock>
    <textBlock id="i-f3550685cb9147b0">(forts.) Vissa frågor i samband med Telia-Telenoraffären (avsnitt 5)</textBlock>
  </contentBlock>
  <contentBlock page="0" id="i-b62014c45d5dda86">
    <textBlock id="i-e032e8fc2c36f944">Anf.  146  HELENA BARGHOLTZ (fp):</textBlock>
    <textBlock id="i-522f5a508771ecea">Fru talman! Skälet till att folkpartiledaren Lars</textBlock>
    <textBlock id="i-aa16efc447def262">Leijonborg har anmält affären Telia-Telenor till konstitutionsutskottet för granskning är bl.a. att han för framtiden vill få vissa ansvarsfrågor utredda och få en fördjupad granskning av vissa delar av avtalet. Det handlar alltså om en konstitutionell granskning.</textBlock>
    <textBlock id="i-7b13c6cd2b91e062">Det var inte förrän efter styrelsesammanträdet den</textBlock>
    <textBlock id="i-3da3d9e79cdb2399">8 december som Björn Rosengren insåg att den norska sidan hade missuppfattat aktieägaravtalet när det gällde tolkningen av bestämmelserna om vilka beslut som krävde särskild majoritet, detta enligt hans egen utsago vid förhöret i konstitutionsutskottet. Det är ju detta som har fått så tråkiga konsekvenser i form av spruckna förhandlingar. Det har blivit ett riktigt politiskt magplask.</textBlock>
    <textBlock id="i-14eb7a36e87bb3fd">Det är ytterligt anmärkningsvärt att näringsministern säger att han inte kände till det viktigaste problemet kring affären, nämligen det som gällde lokaliseringen av mobiltelefonin, förrän i samband med det ödesdigra decembermötet. Det borde han och den svenska regeringen ha gjort långt innan dess. Många varningsklockor borde ha ringt. Redan våren 1999</textBlock>
    <textBlock id="i-a9cb6c2c888316c4">borde det ha stått klart för honom att det skulle bli stora svårigheter att bilda det svensk-norska bolaget, framför allt när det gällde mobiltelefonin och lokaliseringen av den. Det borde han ha kunnat förutse mycket tidigt.</textBlock>
    <textBlock id="i-3792b6650a321f31">Redan i februari 1999 aktualiserades olika tolkningsfrågor av norrmännen. Den norska uppfattningen i tolkningsfrågan hade också redovisats i ett pressmeddelande i samband med undertecknandet av samgåendeavtalet. Redan innan sammanslagningen godkändes var det alltså uppenbart att svenskarna och norrmännen tolkade detta på olika sätt. Också i det brev som norske ministern Fjaervoll skickade i september till Björn Rosengren framgick den norska tolkningen. Och Teliachefen Jan-Åke Karks uttalande i en norsk tidning visar också att han var medveten om de olika tolkningarna långt före styrelsesammanträdet den 8 december.</textBlock>
    <textBlock id="i-375ab08003646bcd">Så visst har näringsministern och regeringen haft tillgång till information som klart visar att den norska regeringen gjorde en annan tolkning av röstningsbestämmelsernas omfattning än den svenska. Men</textBlock>
    <textBlock id="i-0fabbcfcc94c9f21">Björn Rosengren vidtog inte några åtgärder med anledning av detta. Det lämnades inte någon information om det till riksdagen inför godkännandet av sammanslagningen. Inte heller har det efter vad som har framkommit vid utfrågningarna lämnats några instruktioner till de styrelseledamöter som har nominerats av den svenska ägaren, detta trots att aktieägaravtalet föreskriver att instruktion ska ske när det behövs för att man ska uppfylla det som anges i aktieägaravtalet. Över huvud taget vidtog Björn Rosengren före styrelsemötet den 8 december inte några som helst åtgärder med anledning av den norska tolkningen av aktieägaravtalet. Inte heller försökte han undanröja meningsmotsättningarna mellan den svenska och den norska regeringen när det gällde den här affären.</textBlock>
    <textBlock id="i-265d54d9d29c266d">Fru talman! Tidigare talare i den här frågan - Per</textBlock>
    <textBlock id="i-9c46e2109cebfa5a">Unckel, Ingvar Svensson och Åsa Torstensson - har mycket vältaligt framfört den kritik som vi från den borgerliga sidan har i den här frågan. Jag vill bara instämma och säga att Björn Rosengren i sin egenskap av statsråd och chef för Näringsdepartementet, med ansvar bl.a. för struktur- och ägarfrågor, borde ha vårdat det här aktieägaravtalet. Det kan han verkligen inte sägas ha gjort på ett tillfredsställande sätt.</textBlock>
    <textBlock id="i-907f9f6aa43b6941">Därför instämmer jag i den kritik som de borgerliga</textBlock>
    <textBlock id="i-9185ff1fc1db8d97">KU-ledamöterna riktar mot honom.</textBlock>
  </contentBlock>
  <contentBlock page="0" id="i-55203df3aea1cb97">
    <textBlock id="i-689e5da3ebd62abf">Anf.  147  KENTH HÖGSTRÖM (s):</textBlock>
    <textBlock id="i-cd5e122a2c4341e7">Fru talman! I dag, den 8 juni år 2000, är det exakt sex månader sedan fusionen mellan Telia och Telenor sprack, i varje fall i praktiken. Det dröjde några dagar efter den 8 december till dess att de bägge regeringarna kom överens om att bryta upp det långt gångna fusionsarbetet i det nybildade bolaget.</textBlock>
    <textBlock id="i-96998f52bc483038">Det var just lokaliseringen av affärsområdet mobil telefoni som var anledningen till att fusionsarbetet sprack och som var anledningen till att styrelsemötet den 8 december tog närmare nio timmar i anspråk och t.o.m. föranledde en protokollsanteckning av ganska allvarlig art, dock inte en reservation.</textBlock>
    <textBlock id="i-ebc8a297f9ce586e">Mobiltelefoniförläggningen av affärsområdet hade alltså föregåtts av ett stort antal konsultutredningar som tagits fram av både ledning och styrelse i Telia och Telenor. Marknadsbedömare av skilda slag i</textBlock>
    <textBlock id="i-58d418c69f9593ad">Skandinavien och sådana med mer internationell positionering pekade på att det bara fanns ett ställe att förlägga denna mobila telefoni till och det var  Kista,</textBlock>
    <textBlock id="i-5ccfdfbaef317fea">Stockholm och Sverige, av marknadsskäl, av affärsmässiga skäl.</textBlock>
    <textBlock id="i-45fa38db95eb5a63">Nu är det inte konstitutionsutskottets sak att värdera eller granska de affärsmässiga bedömningar som legat till grund för vare sig fusionsplanerna, fusionsarbetet i sig eller fusionsupplösningen. De bedömningarna har andra instanser haft i uppdrag att göra, dels två nationella regeringar, dels två nationella parlament och dels två nationella utskott med specialinriktning på näringspolitik, för att nu inte tala om alla de juridiska och ekonomiska konsulter som varit inhyrda från bägge håll. De har varit verksamma och aktiva i den här affären och har gjort kvalificerade och affärsmässiga bedömningar.</textBlock>
    <textBlock id="i-e4dd1cd66a55ea22">Nej, det är konstitutionsutskottets sak att granska regeringens och i det här fallet näringsminister Björn</textBlock>
    <textBlock id="i-7e22cf47dec661e8">Rosengrens tjänsteutövning, eftersom Folkpartiets ordförande Lars Leijonborg den 23 december inlämnade en granskningsanmälan till utskottet som handlar om just tjänsteutövning, specifikt Rosengrens kännedom om den norska avtalstolkningen och vilka åtgärder ministern har vidtagit. Dessutom ska utskottet göra en granskning av avtalet med Jan-Åke Kark som arbetande styrelseordförande eller som det kallas på det internationella språket, Chief Corporate Adviser.</textBlock>
    <textBlock id="i-17054e86b101ac0c">Denna granskning har utskottet sannerligen lagt ned stor möda på. Inget ärende i årets granskning har samlat en sådan mängd inläsningsmaterial. Mer än</textBlock>
    <textBlock id="i-96839a01e5a9854f">300 tryckta A4-sidor har legat på vårt bord för inläsning. Endast det ännu inte avslutade Sydafrikaärendet har samlat fler personer till utskottets öppna förhör, bl.a. minister Rosengren själv, departementsrådet Dag</textBlock>
    <textBlock id="i-9673c3d8ae53f44b">Detter, företagsjuristen Gunnar Nord och Telias verkställande direktör Jan-Åke Kark. Jag lovar, fru talman, att vi har gått noggrant och grannlaga till väga i vår granskning.</textBlock>
    <textBlock id="i-ba9e1b0e499e7eca">För min del har jag haft nytta av egna erfarenheter från mer än två decenniers arbete i skilda funktioner i svenskt näringsliv, där jag har varit delaktig i avtalskonstruktioner mellan ägarparter såsom konsortialavtal, aktieägaravtal och kompanjonsavtal. Senast ett förra veckan.</textBlock>
    <textBlock id="i-70fe25d4834f1b08">De erfarenheterna har också lett till att jag inser hur svår en avtalskonstruktion är, oavsett på vilken nivå i näringslivet man befinner sig. Och hur lätt det är att trots att man har kommit överens ändå komma till en punkt där det bränner till, där man inte kan reparera sin oenighet eller man måste gå skilda vägar, vilket ju har belysts i vår granskning.</textBlock>
    <textBlock id="i-672797185969f57c">Vi har för det första fördjupat oss i frågan varför det första försöket att slå samman Telia och Telenor gick om intet vintern 1998. Det samfällda besked vi fått är att det mer berodde på personliga relationsstörningar mellan ledande figurer än på det affärsmässiga innehållet.</textBlock>
    <textBlock id="i-c0f2eb2a4e94d759">För det andra har vi granskat hur minister Rosengren har uppfattat den norska intentionen i samband med att norska regeringen behandlade sin proposition. Vi kan också konstatera att hela den svenska propositionen föranleddes av en noggrann behandling av vårt eget näringsutskott i Sveriges riksdag. Vi har alltså en delaktighet i hur vi tolkade avtalen och intentionerna då.</textBlock>
    <textBlock id="i-0b845707b5a82030">För det tredje har vi granskat integrationsriktlinjerna och hur de processades mellan ägarparterna efter det att respektive riksdag hade fattat sina beslut.</textBlock>
    <textBlock id="i-6c0df9fe2b1bb1df">För det fjärde har vi granskat den relativt omfattande brevväxling som förekommit mellan de inblandade parterna, dvs. mellan de svenska och norska departementen och mellan den svenske och den norske ministern.</textBlock>
    <textBlock id="i-94f4ac6d12f0c489">För det femte har vi särskilt granskat det omskrivna aktieägaravtalet med sin speciellt svårtolkade portalparagraf 4.3.1. Till vår hjälp därvidlag har vi haft en av landets kunnigaste företagsjurister, Gunnar</textBlock>
    <textBlock id="i-dfde7d62025eb928">Nord, anlitad vid ett tiotal tillfällen av olika regeringar i Sverige, borgerliga såväl som socialdemokratiska.</textBlock>
    <textBlock id="i-ff9f45a306375299">Han har varit med och marknadsfört och börsintroducerat statliga bolag. Han har varit med och snickrat ihop komplicerade avtal. Hans entydiga besked är att den särskilda aktieägarparagrafen inte kan tolkas på annat sätt än det som Sveriges näringsminister har gjort, dvs. att begreppet affärsområde inte är föremål för ett särskilt s.k. mer landslagsmässigt omröstningsförfarande. Det är hans ord. Det står i protokollet på ett mycket vältaligt och tydligt sätt.</textBlock>
    <textBlock id="i-c55503e96357798e">Jag kan för min del och jag tror för många som har varit med på förhören i utskottet i vår säga att</textBlock>
    <textBlock id="i-cacdf0a366b43f20">Gunnar Nord kanske gav det starkaste intrycket av att kunna sin sak, av att vara påläst och att ha referenser.</textBlock>
    <textBlock id="i-3fe0fef83563c820">Jag upplevde det så och jag vet att många andra också gjorde det.</textBlock>
    <textBlock id="i-bbc730a51f24c76d">För det sjunde har vi granskat det s.k. händelseförloppet före och under det beramade styrelsemötet den 8 december. Vi kan konstatera att det tog nio timmar i anspråk, och först sedan klubban hade slagits i bordet noterade de norska ledamöterna till protokollet att man gärna hade sett att den s.k. paragrafen</textBlock>
    <textBlock id="i-b88bdaebbff5818a">4.3.1 hade gällt i det fallet. Men man reserverade sig inte. Kom detta ihåg!</textBlock>
    <textBlock id="i-9af522c40d49a9e5">Det var Gunnar Hoffstad, vice ordföranden, som för Jan-Åke Kark på styrelsemötet berättade att de norska ledamöterna hade uppfattningen att portalparagrafen skulle gälla - då, på styrelsemötet, inte före.</textBlock>
    <textBlock id="i-fef95b8105cab254">För det åttonde, slutligen, har vi haft anledning att fundera över varför ägarna inte lyckades reparera de skador som hade uppstått på grund av protokollsanteckningen. Vi kan notera att ingendera parten i det läget kunde ta över bedömningen av var mobil telefoni skulle placeras annat än på affärsmässig grund, eftersom båda ministrarna hade haft uppfattningen att detta var styrelsens sak att besluta, åtminstone fram till styrelsemötet den 8 december.</textBlock>
    <textBlock id="i-2c29985ad858ace9">I det här läget har jag väldigt svårt att förstå delar av den reservation som har riktats mot och som egentligen innehåller kraftig kritik av näringsministern. Han är betraktad som nonchalant av Per Unckel.</textBlock>
    <textBlock id="i-9621126270831e6f">Han är att betrakta som nära nog omdömeslös, om jag förstår det hela rätt, när han inte tidigare hade uppfattat att norrmännen hade en annan åsikt och gjorde en annan tolkning än den svenska uppfattningen.</textBlock>
    <textBlock id="i-4dc5dcdd48084d8c">Men vad är det som säger att vi i Sveriges riksdag, efter att vi har beslutat i ärendet på våren 1999, sedermera ska säga att vår minister har haft fel och</textBlock>
    <textBlock id="i-36a33f1b93fb81af">Norges minister rätt. Jag har väldigt svårt att förstå det.</textBlock>
    <textBlock id="i-181d5e7be048351d">I dag, den 8 juni år 2000, kan vi mycket konkret beskåda en sorts facit över Telias och Telenors åtskilda vägval. Det som för ett halvt år sedan betraktades som ett ödesdigert, nästan pinsamt och mycket kostsamt sammanbrott ser i dag ut som ett ganska lyckosamt vägval för båda de inblandade företagen. De närmast uträknade liken tycks leva i högönsklig välmåga.</textBlock>
    <textBlock id="i-3bc0a46a8ef42514">I går, den 7 juni, kunde vi notera att det norska</textBlock>
    <textBlock id="i-5c3a67e43591fdd2">Telenor sammanvigde sitt stora och välmående dotterbolag Bravida med Sveriges största installationsföretag BPA. Bravida och BPA bildar därmed Nordens största installationsföretag, inte minst viktigt med tanke på den växande marknaden för installation av local area net, alltså bredband i fastigheter.</textBlock>
    <textBlock id="i-b7ce04c26b0fac6d">I kväll, den 8 juni kl. 18, går teckningsrätten ut för att förvärva aktier i det nästa vecka börsintroducerade</textBlock>
    <textBlock id="i-c42416d18e385991">Telia AB. Det är första steget i Nordens största börsintroduktion. I går kväll hade mer än 400 000 svenska medborgare tecknat sig för förvärv. I dag kommer säkerligen 100 000 till att göra det. Lägg därtill att de institutionella placerarna hade tecknat sig långt över kvot redan i måndags. Börsintroduktionen synes likna en succé. Alltså: Telia och Telenor skadades inte, i varje fall alltför mycket, av sammanbrottet i december. Det kanske med en historikers synsätt så småningom kommer att betraktas som en mycket lyckad skilsmässa, vilket vissa skilsmässor är då kärleken mellan parterna har falnat och dött.</textBlock>
    <textBlock id="i-5412e81038bfa73f">Jag yrkar på godkännande av anmälan i konstitutionsutskottets betänkande.</textBlock>
  </contentBlock>
  <contentBlock page="0" id="i-9b4add28561ff6ea">
    <textBlock id="i-ec645b4697ecea57">Anf.  148  PER UNCKEL (m) replik:</textBlock>
    <textBlock id="i-47db4a0d3ac2d076">Fru talman! Hyllningen till privatiseringen av Telia var närmast gripande med tanke på att socialdemokratin under mängder av år har bekämpat exakt den succéhistoria som nu är på väg att breda ut sig.</textBlock>
    <textBlock id="i-199998bc0bf5ca3f">Välkommen i familjen, kära socialdemokrater! Den fråga som anmäler sig är följande: Om detta var det resultat ni eftersträvade, varför i hela friden drev ni igenom fusionen mellan Telia och Telenor in the first place? Men som sagt, gratulerar hem till högerburen!</textBlock>
    <textBlock id="i-1da2f784948d7d58">Kenth Högström har vältaligt beskrivit bakgrunden till Telia-Telenor-affären men sorgfälligt undvikit att tala om saken. Som många av oss har påpekat var det inte vid styrelsemötet den 8 december som man först blev varse att norrmännen ville åberopa den särskilda beslutsregeln. Detta stod klart redan när propositionen om avtalet lades fram i det norska stortinget respektive den svenska riksdagen. Den fråga som återstår, och som Kenth Högström inte har berört, är varför näringsministern inte gjorde någonting åt den uppenbara motsättningen i tolkningen som låg i dagen redan vid undertecknandet? Det är den frågan som konstitutionsutskottet har granskat, och det är på den punkten som det finns anledning att rikta kritik.</textBlock>
    <textBlock id="i-04176211fb5e3317">Rosengren gjorde intet, trots att det var uppenbart att tolkningarna var olika. Det är fullt möjligt, Kenth</textBlock>
    <textBlock id="i-689a4c90bda2114a">Högström, att det sakligt korrekta var att lägga huvudkontoret för mobiltelefoni i Kista. Det har jag ingen kunskap om. Vad jag däremot har kunskap om är att det från början fanns diametralt motsatta uppfattningar om hur beslutet om förläggningen av mobiltelefoni skulle fattas. Det var till slut detta som spräckte fusionen. Varför gjorde Rosengren ingenting i tid? Det är den avgörande fråga som ställs av utskottets minoritet, och det är på denna avgörande punkt som det finns skäl att rikta utomordentligt stark kritik, även om utgången enligt Högström blev så lycklig att det bevisar att det ursprungliga beslutet var felaktigt.</textBlock>
  </contentBlock>
  <contentBlock page="0" id="i-cac7168c8c1316b1">
    <textBlock id="i-873604b9d6060bc0">Anf.  149  KENTH HÖGSTRÖM (s) replik:</textBlock>
    <textBlock id="i-272a6b0748fab95e">Fru talman! Först måste jag, i likhet med Göran</textBlock>
    <textBlock id="i-de06994d3af70ffd">Magnusson tidigare i dag, ställa mig frågan varför Per</textBlock>
    <textBlock id="i-fa88924d0bc585be">Unckel, som ledare för det största oppositionspartiet och som den störste motståndaren till alla tankar på en sammanslagning av Telia och Telenor, ändå försöker in i det sista föra parterna samman till ett lyckosamt bröllop.</textBlock>
    <textBlock id="i-ae0506f2f301350f">Ni har ju hela vägen motsatt er detta. Det har inte vi gjort. Vi har verkligen försökt. En majoritet i kammaren har givit möjligheter att slå samman företagen. Det fanns en stor affärsmässig tanke bakom det. Det skulle bli ett starkt bolag.</textBlock>
    <textBlock id="i-abc874d917aff022">Per Unckel säger att den norska ståndpunkten var känd redan i mars. Är det så säkert? Lyssnade man på</textBlock>
    <textBlock id="i-bbdea7c2d074e016">Gunnar Nord och på andra som var med, var den norska ståndpunkten visserligen tydlig och klar att man ville ha med ett antal saker i § 4.3 i aktieägaravtalet som tillbakavisades av den svenska regeringen och de svenska förhandlarna. Det visade sig att den norska positionen fick krypa tillbaka och fick acceptera en skrivning på engelska som parterna var överens om. I den skrivningen ingick inte begreppet affärsområden. Kommer Per Unckel ihåg den utfrågning vi hade av Gunnar Nord? Den finns med i protokollet.</textBlock>
    <textBlock id="i-35283e21eabb5d9b">Jag kan läsa upp den citat för citat - åtminstone om jag får en chans till.</textBlock>
    <textBlock id="i-2a8a974e9be3b1cd">Sedan önskar Per Unckel mig välkommen in i högerburen. Jag har blivit kallad för både vänster och höger i mina dagar. En börsintroduktion av Telia, delvis eller helt, eller av andra svenska statliga bolag, ska ske efter moget övervägande, efter noggrann prövning av riksdagen och dess utskott, och man ska vara säker på att folket också vill konkurrensutsätta den del av svensk gemensam egendom som det här är fallet.</textBlock>
  </contentBlock>
  <contentBlock page="0" id="i-c7bb2b3ad1c004f6">
    <textBlock id="i-5307dedd8541fef8">Anf.  150  PER UNCKEL (m) replik:</textBlock>
    <textBlock id="i-8593fb656318f5ab">Fru talman! Jag håller absolut med om det senare.</textBlock>
    <textBlock id="i-0650916f4ae6b1a3">Denna kammare ska nogsamt pröva saken. Det kunde vi ha gjort för tre år sedan eller för fem år sedan och därmed inte haft Telia som ett av de sista nationella telebolagen i Europa att gå ut på den konkurrensutsatta marknaden. Nu har Telia tappat fart och tid. Gud bjude att Telia har förmågan att ta igen det. Men om</textBlock>
    <textBlock id="i-015bf2b70b6bad54">Telia inte har det och om Telia blir utkonkurrerad av andra starkare och mer förutseende bolag säg inte till moderaterna att det var moderaterna som sölade. Det var socialdemokratin som inte i tid gav upp sitt motstånd mot att arbeta i detta hänseende på marknadens villkor.</textBlock>
    <textBlock id="i-6d350ba9dc010f60">Så tillbaka till huvudfrågan i granskningen. Det är alldeles entydigt, Kenth Högström, vad som stod i den norska propositionen. I den norska propositionen stod den tolkning av det avtal vi nu talar om som står i direkt strid med den svenska regeringens tolkning.</textBlock>
    <textBlock id="i-3a1e2b8e180fb52f">Den tolkning som stod i den norska propositionen är exakt den som styrelseledamöterna från Norge gjorde vid det beramade styrelsesammanträdet den 8 december, nästan ett år efter det att avtalet var undertecknat.</textBlock>
    <textBlock id="i-16c185c4fe88e53c">Den fråga vi ställer oss - även vi som var emot avtalet från början och som tycker att avtal ska skötas när de väl är ingångna hur dumma de än må vara - är varför Rosengren ingenting gjorde. Varför denna nonchalanta attityd när han själv säger att han såg att det stod en annan tolkning i den norska propositionen än den han hade? Vad gör han som ser? Jo, han drar ned en påse över huvudet och säger att han inte vill veta mer. Så gör inte en ansvarskännande minister. Så gör inte en regering som känner ansvar för det som</textBlock>
    <textBlock id="i-69c08074bc11ed4c">Kenth Högström beskriver som möjligheten till en mycket lyckosam affär. Så gör bara en minister som är nonchalant inför de svårigheter han möter och hoppas att svårigheterna ska gå ifrån honom om han ingenting gör. Sedan fick han stå där med den misslyckade affären när det visade sig att svårigheterna inte försvann med decembermörkret.</textBlock>
  </contentBlock>
  <contentBlock page="0" id="i-945bdd4f7e0be5b2">
    <textBlock id="i-7874b4c781a2d56e">Anf.  151  KENTH HÖGSTRÖM (s) replik:</textBlock>
    <textBlock id="i-2989d749ed437154">Fru talman! Jag går till det första i Per Unckels senaste inlägg, nämligen att socialdemokraterna inte går tillbaka till moderaterna och begråter det som har varit. Det har väl aldrig hänt. Möjligen har vi omfamnat varandra i någon utrikespolitisk fråga med någon säkerhetspolitisk bedömning eller så.</textBlock>
    <textBlock id="i-4f72ecfdc9898bfe">I det här fallet är det en helt annan bedömning som har lett fram till Telias börsintroduktion än den moderaterna gjorde för fem år sedan, när man senast försökte börsintroducera Telia till ett klart undervärde av vad marknaden t.o.m. i dag värderar Telia till. Det hade varit oklokt att följa den moderata utgångspunkten den gången. Det var tur att vi väntade.</textBlock>
    <textBlock id="i-1ad7175f0b9ebb1f">Det var också tur att vi vid två tillfällen försökte äkta samman Sveriges Telia med norskt Telenor -</textBlock>
    <textBlock id="i-410e94490f1b146f">även om det bägge gångerna fanns svårigheter på vägen. Men om det nu var svårigheter av den art vi var överens om, nämligen tolkningssvårigheter, är det så säkert att det är den norska tolkningen som har företräde före den svenska? Om det var så att man strax före styrelsemötet den 8 december blev varse att de norska ledamöterna möjligen hade fått en ägarinstruktion vet vi inte. Det var först efter beslutet den 8</textBlock>
    <textBlock id="i-9cec59efa8e355d6">december som det noterades till protokollet att man hade velat ta upp frågan i enlighet med § 4.3. Vi vet alltså inte hur den norske ministern hade informerat sina ledamöter. I det läget gjorde ministern, enligt mitt sätt att se det, helt rätt. Han sade till sina ledamöter - i varje fall till styrelseordföranden Jan-Åke</textBlock>
    <textBlock id="i-87fa23b4ce762e9f">Kark - att ta frågan som en affärsmässig bedömningsfråga. Det var klokt. Ingenting annat hade, enligt alla bedömare, varit klokt.</textBlock>
    <textBlock id="i-9fa12561d2974df4">Nåväl! Hade det gått att kunnat reparera detta efteråt? Nej, naturligtvis inte. Den norska ståndpunkten var bergfast. Man ville ha mobiltelefoni till Fornebu -</textBlock>
    <textBlock id="i-c8d4f6c9c06562d2">av någon anledning som jag inte begriper.</textBlock>
  </contentBlock>
  <contentBlock page="0" id="i-2bada3dd9827b352">
    <textBlock id="i-7aacf9d14eb855e4">Anf.  152  INGVAR SVENSSON (kd) replik:</textBlock>
    <textBlock id="i-32f27b34279bfd69">Fru talman! Kenth Högström fokuserar på styrelsebeslutet den 8 december. Nästan i triumf utropar han att Telia och Telenor inte har skadats av affären.</textBlock>
    <textBlock id="i-159c883c1e09ef17">Inte är det väl så att Kenth Högström tycker att man som rutin ska uppta människors tid och resurser på fusionsförsök som sedan kraschlandar. Om man tycker så, så à la bonne heure, då kan vi sluta debatten. Jag förmodar att han inte tycker så. Men när det kraschlandar så måste det ju vara någons fel - inser inte Kenth Högström detta?</textBlock>
    <textBlock id="i-2305ce7e354bd728">Jag skulle också vilja ställa den här frågan: Om nu staten ingår ett avtal med en annan stat, t.ex. ett aktieägaravtal, ingår det då inte i tjänsteutövningen att man fullföljer de skyldigheter som framgår av avtalet?</textBlock>
  </contentBlock>
  <contentBlock page="0" id="i-6c3942d74fb6dde0">
    <textBlock id="i-30b996e451c5938e">Anf.  153  KENTH HÖGSTRÖM (s) replik:</textBlock>
    <textBlock id="i-5430c1f42f396023">Fru talman! Jag sade inte att skadan var obefintlig, utan jag sade att Telia och Telenor inte skadades alltför mycket av sammanbrottet i december. Men skadades gjorde de. Det tog månader innan de återfick förtroendet på marknaden. Så visst uppstod en skada - det är självklart.</textBlock>
    <textBlock id="i-e2ad105c1b73f1c0">Men de skadades inte alltför mycket, i varje fall inte så mycket att det omöjliggjorde för de bägge företagen att vara aktörer på denna heta marknad. Det var därför jag sade i mitt anförande att Telenors affär med BPA i går var ett bevis på att det uträknade liket lever. Och kvällens historiska börsinteckning - som alla människor har möjlighet att delta i fram till klockan 18 - är ett bevis på att Telia är livskraftigt och kan överleva.</textBlock>
    <textBlock id="i-fe949540f278f476">När det gäller tolkningen av portalparagrafen och ministerns sätt att hantera den, vill jag läsa högt ur förhöret med Gunnar Nord.</textBlock>
    <textBlock id="i-fbb4bdbc2e7880e2">"Det står här att bestämmelsen handlar om godkännande av Ny AB-koncernens affärsplan, som var planerat att ske vart tredje år, och av koncernbudgeten, som skulle ske årligen varjämte man skulle ha treårsbudget. Sedan står det: inkluderande ändringar i integrationsriktlinjerna, omorganisationer och omstruktureringar."</textBlock>
    <textBlock id="i-d2739f1d10b18e2a">Detta finns nedtecknat i portalparagrafen. Men där står inget om affärsområden, i varje fall inte på engelska och i varje fall inte i den svenska tolkningen.</textBlock>
    <textBlock id="i-e87e605df0ff47f3">Då kan man fundera över om den svenska näringsministern Björn Rosengren gjorde rätt när han ändå sade till sina styrelseledamöter att det måste göras en affärsmässig bedömning i fråga om de 14 affärsområdenas kontorslokalisering. Jag menar att han gjorde det.</textBlock>
  </contentBlock>
  <contentBlock page="0" id="i-82e7f99a0c8ccb74">
    <textBlock id="i-fe249f6bd6ff68e5">Anf.  154  INGVAR SVENSSON (kd) replik:</textBlock>
    <textBlock id="i-da5da5b15a84eb69">Fru talman! Jag har egentligen inte gått in på hur ministern var beredd att instruera styrelsen. Problemet var att han inte instruerade den över huvud taget.</textBlock>
    <textBlock id="i-050a9c2e0bfb3fca">Det intressanta här är att han hade en skyldighet att instruera men inte gjorde det. Det var det min fråga gällde. Ska man inte uppfylla sina skyldigheter enligt de avtal som man ingår?</textBlock>
    <textBlock id="i-5ffbe133bf6e9fbb">Vi kan diskutera det här med information, osv, men jag kan ta ett exempel från ett annat område. En befälhavare skickar väl inte ut sina trupper på minerat område medvetet? Antingen instruerar man trupperna om att det finns minor och uppmanar dem att ta det lugnt och inte gå där, eller så plockar man upp och oskadliggör minorna. Den befälhavare som skickar ut sina trupper på minerat område förtjänar väl kritik?</textBlock>
    <textBlock id="i-022891755d1f9833">Och man kan säga att Björn Rosengren skickade ut styrelseledamöterna på minerat område, oavsett hur slutresultatet skulle bli.</textBlock>
  </contentBlock>
  <contentBlock page="0" id="i-609484a314f5e8c4">
    <textBlock id="i-fe62a1862705cec6">Anf.  155  KENTH HÖGSTRÖM (s) replik:</textBlock>
    <textBlock id="i-b038120c9d033321">Fru talman! Det står i våra förhörsprotokoll att</textBlock>
    <textBlock id="i-5bdca21c683bfb5d">Jan-Åke Kark, Dag Detter och jag tror även Gunnar</textBlock>
    <textBlock id="i-928219add68b5ab9">Lund har sagt ungefär detsamma, dvs. att detta var minerad mark.</textBlock>
    <textBlock id="i-bf84dc99b62b63e2">Men det är inte säkert att minorna bestod av det som Ingvar Svensson tror, nämligen att man hängde upp allt på 4.3-paragrafen och att den så att säga utgjorde minfältet. Jag tror snarare mineringen bestod av att det fanns en uttalad norsk vilja att få mobil telefoni till Fornebu, där man hade satsat miljardbelopp på en ombyggnad av den nya flygplatsen. Man ville fylla teknikbyn och helst med mobil telefoni.</textBlock>
    <textBlock id="i-95d2035f214bed11">Det var detta som ansågs vara minerad mark. Av protokollet framgår också att Jan-Åke Kark så sent som dagen före styrelsemötet frågade Björn Rosengren hur man skulle förhålla sig till möjligheten att frågan kom upp vid styrelsemötet för tredje gången.</textBlock>
    <textBlock id="i-40298ad8d114be47">Då svarade ministern att det var en affärsmässig bedömning som han inte lade sig i.</textBlock>
    <textBlock id="i-7591494750385856">Det är väl ett tillräckligt besked? Det var ett klokt besked visade det sig, åtminstone senare. Det hade i alla fall inte gått att få de olika viljorna att samsas.</textBlock>
    <textBlock id="i-49d3986d11c1fbe9">Det är möjligen däri som tragiken ligger. Det hade inte gått, eftersom man från norsk sida så hett och gärna ville få mobil telefoni till Fornebu.</textBlock>
    <textBlock id="i-735ba866817f2e27">Marknaden och andra bedömare, McKinsey och alla andra som bedömt frågan, ville naturligtvis - för börskursens skull - att den mobila telefonin skulle ligga i Kista. Där jobbar 30 000 människor inom den hetaste av sektorer, telekommunikation.</textBlock>
  </contentBlock>
  <contentBlock page="0" id="i-87124cadb916218d">
    <textBlock id="i-04fcd9749822c19e">Anf.  156  HELENA BARGHOLTZ (fp) replik:</textBlock>
    <textBlock id="i-46ddb22ce4a301fb">Fru talman! Finns det några lyckliga skilsmässor?</textBlock>
    <textBlock id="i-573dd81e56bd69a1">Jag tror inte att det gör det. När Kenth Högström menar att den här skilsmässan fick en ganska lycklig utgång, är jag inte säker på att jag kan dela den uppfattningen. När vi nu ser hur det går för Telia kanske skilsmässan kan sägas vara bra ekonomiskt - men inte känslomässigt.</textBlock>
    <textBlock id="i-c7a03ae51fc62dea">Det finns ju fortfarande en stor bitterhet på den norska sidan gentemot den svenska regeringen och</textBlock>
    <textBlock id="i-a64013926ee6faf5">Björn Rosengren vad gäller hur hela den här affären har behandlats. Senast i dag läste jag en blänkare om detta i Aftonbladet. Så visst sätter den sina spår, den här typen av skilsmässa.</textBlock>
    <textBlock id="i-3ab28d747d59be6e">Jag vill passa på att ta tillfället i akt och också säga någonting om avtalet med Jan-Åke Kark. Jag tog inte upp det i mitt inledningsanförande. Den frågan ingick, precis som Kenth Högström sade, i den anmälan som Folkpartiet har gjort i det här ärendet.</textBlock>
    <textBlock id="i-d239da3cadd4e1d1">Det avtal som Jan-Åke Kark, tillsammans med</textBlock>
    <textBlock id="i-7819f25a716d2b79">Tormund Hermansen fick för att ta hand om sammanslagningen mellan Telia och Telenor var väldigt okonventionellt och mycket generöst. Det stack i ögonen, eftersom det handlade om betydligt mycket mera pengar än en normal svensk verkschef brukar ha. På grund av det här debaclet blev det ju ingenting av det hela. Ett enigt utskott har därför accepterat att inte framföra någon kritik med anledning av avtalet.</textBlock>
  </contentBlock>
  <contentBlock page="0" id="i-bbd65b552106dbad">
    <textBlock id="i-a1f21f5f87798d94">Anf.  157  KENTH HÖGSTRÖM (s) replik:</textBlock>
    <textBlock id="i-e248c49cc2352f4a">Fru talman! Helena Bargholtz och jag var helt ense i samband med att vi kallade in personer till förhör i den här frågan. Vi var helt överens om att kalla just</textBlock>
    <textBlock id="i-ba7d84f7a98c41c9">Gunnar Nord från Företags-Juridik Nord  &amp;  Co AB, och det var ett lyckat val.</textBlock>
    <textBlock id="i-a78ee3325f6e1a76">Det var en utomordentligt kunnig och kapabel herre som kom till vårt utskott och gav oss sin syn, utifrån många års erfarenhet och med oerhörda referenser till portalparagrafen. Vi kunde då konstatera att han hade en syn som även näringsminister Rosengren visade sig ha när vi förhörde honom.</textBlock>
    <textBlock id="i-616d517af431edd9">Helena Bargholtz och jag kan vara överens på en punkt, nämligen att alla skilsmässor har en komplikationsgrad. Det är ingen enkel historia att skiljas. Men om kärleken falnar och dör är det bättre att skiljas åt och gå vidare än att försöka streta ihop med någon typ av katolsk prövningstid.</textBlock>
    <textBlock id="i-b439852114e0774d">Jag tror att det finns skilsmässor inpå oss, som har visat sig vara tillräckligt lyckliga för att parterna inte ska hamna i bitterhet. Volvo och Renault skilde sig åt innan de gifte sig, av olika skäl. Det är ett antal år sedan nu, men helt plötsligt, för bara någon månad sedan, ser vi att Volvo och Renault har ingått ett nytt äktenskap kring en mer begränsad del av verksamheten.</textBlock>
    <textBlock id="i-28501e6374d92e38">Det visar att det går att reparera. Det är inte efter alla skilsmässor som man hamnar i skyttegravar. De flesta skilsmässopar brukar kunna gå vidare med högburet huvud och kanske finna varandra igen i mogen ålder.</textBlock>
  </contentBlock>
  <contentBlock page="0" id="i-3b6d653254534259">
    <textBlock id="i-ce5a0d1422a6c9ba">Anf.  158  HELENA BARGHOLTZ (fp) replik:</textBlock>
    <textBlock id="i-ee34b227a81349c8">Fru talman! Det är möjligt att Telia och Telenor så småningom kan finna varandra igen, och det kanske kan bli ett lyckligt äktenskap. Men jag är absolut övertygad om att förutsättningen är att staten inte har något inflytande. Då ska det vara två fria företag som gemensamt bestämmer sig för att gå samman. Det är den statliga inblandningen som har komplicerat hela affären.</textBlock>
    <textBlock id="i-f679ea1acea05378">Självfallet var jag, Kenth Högström och alla andra ledamöter i KU överens om att vi skulle kalla bl.a.</textBlock>
    <textBlock id="i-c04edde98f7e9445">Gunnar Nord. Vi var överens om alla som vi kallade.</textBlock>
    <textBlock id="i-3f0a7e11387b106d">Det behövdes, eftersom det är en väldigt komplicerad fråga. Det vill jag gärna framhåll.</textBlock>
    <textBlock id="i-39e4977810c99859">Men jag kan fortfarande inte förstå varför Björn</textBlock>
    <textBlock id="i-71980be965dd2845">Rosengren ska ursäktas av att han inte tidigare satte sig in i de komplikationer som det handlade om och som ju var väldigt tydliga väldigt tidigt. Varför har han inte intresserat sig mer för de här frågorna från början? Det är  vad det handlar om.</textBlock>
  </contentBlock>
  <contentBlock page="0" id="i-3fd295f37393f877">
    <textBlock id="i-3e377d7832df0ca4">Anf.  159  KENTH HÖGSTRÖM (s) replik:</textBlock>
    <textBlock id="i-e45788fa4c52c2fe">Fru talman! Hur stort intresse Björn Rosengren har haft för detta återstår för historieskrivare att teckna ned. Uppenbarligen bröt ändå Björn Rosengren ny is. Björn Rosengren tog över en fallen stafettpinne, där den förra regeringen med Anders Sundström i spetsen inte lyckades.</textBlock>
    <textBlock id="i-d9470ed6a5aa7ee6">Trots att Jan Stenberg, SAS-ledaren - en av de skickligaste företagsledare vi har i Sverige, och som jag för övrigt känner ganska väl - tillsammans med</textBlock>
    <textBlock id="i-e73ba22590af4ebd">Lars Berg inte lyckades få den norska parten med sig, lyckades Björn Rosengren och en ny norsk minister öppna upp för förhandlingar. Han har haft ett mycket aktivt deltagande. Man kan naturligtvis säga mycket om Björn Rosengren, och det gör vi nog lite till mans i många avseenden, men i just det här fallet tror jag att han har gjort alldeles rätt, nämligen att hävda en affärsmässig princip och den svenska ståndpunkten.</textBlock>
    <textBlock id="i-32ac6453ed6e0d6f">När det gäller statligt företagande blir jag förvånad över att både Helena Bargholtz, som företrädare för Folkpartiet liberalerna, och Per Unckel som företrädare för Moderata samlingspartiet, åtminstone i sitt inledningsanförande, säger att statlig företagsamhet är av den arten att den misslyckas från början nästan oavsett vad man gör.</textBlock>
    <textBlock id="i-c1ed1a66fa19e14d">Man ska då komma ihåg att alla civiliserade samhällen i hela världen, som vi har att jämföra oss med, har statlig företagsamhet, mest i Japan och Frankrike.</textBlock>
    <textBlock id="i-4021dc53d44ca371">Alla har det. Franska Renault är fortfarande delvis statligt ägt.</textBlock>
    <textBlock id="i-86502dad07fd0c18">Man måste hantera sina ägarpositioner så bra som möjligt och inte ideologisera det förhållandet att varje modern stat har de redskap, företag och institutioner som man fordrar från tid till annan. Man måste göra bästa möjliga av det. Ibland börsintroducerar man.</textBlock>
    <textBlock id="i-24c0983899589520">Ibland deprivatiserar man. Ibland kanske man förstatligar någonting för att det ska bli bättre.</textBlock>
    <textBlock id="i-a54a0840c43f665d">Ha inte en så rigid hållning i den frågan. Det kan också leda fel.</textBlock>
  </contentBlock>
  <contentBlock page="0" id="i-0faaea5fef2f7558">
    <textBlock id="i-ebe0eb67970b7cf7">Anf.  160  KENNETH KVIST (v):</textBlock>
    <textBlock id="i-28afd70cd20f4ca1">Fru talman! Den här debatten avser granskningen av regeringens ämbetsutövning. Granskningens föremål är alltså hur regeringen under lagarna har utövat regeringsmakten. Den är alltså egentligen inte så mycket en innehållslig kritik. Den ska förbehållas den allmänna politikens debatt.</textBlock>
    <textBlock id="i-ac810bbc8b9cfca9">Den rågången har konstitutionsutskottet lyckats hävda ganska väl i det här betänkandet. Med några undantag. De finns tyvärr på reservationernas sidor.</textBlock>
    <textBlock id="i-3412b3c0edd19583">Ett av undantagen är, som också framgår av debatten, kring reservation 4 Vissa frågor i samband med Telia-Telefon-affären.</textBlock>
    <textBlock id="i-1670b5368fc9b565">Vi måste ställa frågan: Vilka författningsmässiga förpliktelser hade ministern? Har han brutit mot några av dem i sitt agerande? Vi kan alltså ha synpunkter på det innehållsliga agerandet åt ena eller andra sidan, men det är faktiskt inte konstitutionsutskottets granskningsuppgift. Det är den allmänna politiska debattens uppgift att granska detta.</textBlock>
    <textBlock id="i-dfc440b4d760961d">Konstitutionsutskottets granskning måste hävda att även om man tycker att en minister har agerat fel kan han ändå ha agerat i enlighet med lagarna och gjort det som han har mandat att göra.</textBlock>
    <textBlock id="i-c2ffd466cda359e9">Låt mig exemplifiera detta med den borgerliga reservationen.</textBlock>
    <textBlock id="i-da67e42ddba13ccb">Man säger: Av de redovisade omständigheterna framgår att Björn Rosengren och regeringen haft tillgång till information som klart visade att den norska regeringen hade en annan uppfattning om röstningsbestämmelsens omfattning än den svenska regeringen redovisat för utskottet. Frågan blir då om</textBlock>
    <textBlock id="i-a59a6a9adcef3643">Björn Rosengren vidtog några åtgärder med anledning av detta.</textBlock>
    <textBlock id="i-cf228e43c9d63619">Björn Rosengren hävdade Sveriges tolkning. Om den norska tolkningen var annorlunda, finns det ingenting i det konstitutionella ansvaret för Sveriges regering att den måste backa för den norska tolkningen, eller kompromissa med den norska tolkningen när det finns en svensk tolkning.</textBlock>
    <textBlock id="i-bcd3e7f48f9c5978">Man kan säga att det är lämpligt eller olämpligt, rätt eller fel att inte backa från den svenska hållningen. Men konstitutionellt sett har Sveriges regering rätt att hävda sin tolkning och inte ändra den.</textBlock>
    <textBlock id="i-18973b848409f164">Sveriges regering har t.o.m. rätt att välja taktiken att låta avtalet stå som det är underskrivet, och hävda att detta är grunden för avtalet - det brukar det ju också vara - och inte vidare beröra frågan. Regeringen har rätt att välja den taktiken. Man må tycka att det är fel taktik, men det är inte en konstitutionell granskningsuppgift att diskutera huruvida detta är rätt eller fel taktik. Det är att missförstå utskottets uppgifter. Det är att förvandla den här konstitutionella debatten till en allmänpolitisk debatt.</textBlock>
    <textBlock id="i-b946f42caae6cab4">Man har många uttryck från den borgerliga sidan.</textBlock>
    <textBlock id="i-7e2a7ec07d382913">Man säger att det är en häpnadsväckande nonchalans att man inte ser att norrmännen har en annan tolkning än svenskarna. Varningsklockor borde ha ringt, säger man, för att man inte skulle notera att norrmännen gjorde en annan tolkning.</textBlock>
    <textBlock id="i-454bb32c3cd06989">Det är mycket möjligt att de skulle ha gjort, men även om de hade ringt har den svenska regeringen konstitutionell rätt att välja olika taktiker. Oavsett om man väljer taktiken att söka en kompromiss med norrmännen eller väljer taktiken att inte kompromissa med norrmännen eller något annat alternativ är man i sin fulla konstitutionella rätt att göra detta val. Det är inget som strider mot formalia i regeringsutövandet.</textBlock>
    <textBlock id="i-e2db309462812ce1">Regeringen har t.o.m. rätt att, om den så vill, ligga lågt, att förhålla sig passiv och inte gå in i förhandling när man märker att en motpart har en annan ståndpunkt eller tolkning än man själv.</textBlock>
    <textBlock id="i-745e7c14a771bc93">Det är en lämplighetsbedömning. Den lämplighetsbedömningen kan man gärna diskutera, nagelfara, kritisera och öppet debattera fram och tillbaka, men det är inte den konstitutionella granskningens uppgift, menar jag, fru talman.</textBlock>
    <textBlock id="i-71e9cd48b6105157">Det står vidare i reservationen från de borgerliga partierna: Enligt vad som framkommit vid utfrågningarna har det inte lämnats några instruktioner till de styrelseledamöter som nominerats av de svenska ägarna. Jo, det har lämnats en instruktion. Man har sagt att frågan om affärsområdena ska skötas enligt affärsmässiga principer. Det är en instruktion. Man kan tycka att det är en allmän instruktion, att det är en dålig instruktion, att den inte är tillräckligt konkret, men det är likväl en instruktion.</textBlock>
    <textBlock id="i-821dcd3614551bd8">Å andra sidan är det ju enligt avtalet så att ägarna i vissa kritiska lägen ska kunna lämna instruktioner.</textBlock>
    <textBlock id="i-cd8b8f2b8f86c3a5">Regeringen är i sin fulla konstitutionella rätt att göra bedömningen att det inte behövs någon ägarinstruktion i det här läget.</textBlock>
    <textBlock id="i-7fbd6c8988d39af2">Även om man inte har gjort någon instruktion har man konstitutionell rätt att inte göra instruktionen.</textBlock>
    <textBlock id="i-c7f2260b9afb84a0">Det kan inte vara föremål för ett konstitutionsutskotts kritik av regeringen. Om den däremot hade agerat på ett sätt som strider mot berednings tvång eller något sådant hade vi kunnat rikta anmärkningar. Men varken att man hävdar svenska intressen, låter bli att kompromissa med norska intressen eller väljer den ena eller andra taktiken kan vara föremål för en konstitutionell kritik. Den kan, och ska naturligtvis också, vara föremål för en öppen, kritisk allmänpolitisk debatt. Men den får man föra i annat sammanhang.</textBlock>
    <textBlock id="i-21b8587fc36ce6f8">Detta fall, och några andra som jag inte ska exemplifiera, visar att den borgerliga sidan inte riktigt alltid behärskar att hålla rågången för vad som är granskningens uppgift och vad som är den allmänna politikens uppgift. Detta är beklagligt, fru talman.</textBlock>
    <textBlock id="i-408aaccfe2b6aba5">Det är nämligen så att man har rätt att göra olika bedömningar i en komplicerad affär när man är i en regering. Man har rätt att låta bli att dansa efter motpartens pipa och man har också rätt att välja att söka en kompromiss - vilket som helst. Inget av alternativen som väljs innebär något konstitutionellt fel.</textBlock>
    <textBlock id="i-f2e3be0ffa4e2c46">Med detta, fru talman, och med instämmande i allt väsentligt i det som Kenth Högström har sagt tidigare yrkar jag på godkännande av utskottsmajoritetens text också i detta avseende, och avslag på reservationerna.</textBlock>
  </contentBlock>
  <contentBlock page="0" id="i-5133b9825bcfe236">
    <textBlock id="i-d9db488ee5cd692c">Anf.  161  INGVAR SVENSSON (kd) replik:</textBlock>
    <textBlock id="i-9d01ca31868faa22">Fru talman! Jag är något förvånad över Kenneth</textBlock>
    <textBlock id="i-8ec1734c00f1cc89">Kvists tolkning av KU:s granskningsfunktioner. Om det nu är så att staten ingår avtal med t.ex. en annan stat - vem är det då som ska granska om regeringen fullföljer statens åtaganden om inte KU?</textBlock>
    <textBlock id="i-a5207a4a173ab76c">Berätta det för mig, Kenneth Kvist! Vem ska göra granskningen, om det inte är konstitutionsutskottet?</textBlock>
    <textBlock id="i-b48fc557ff0c7114">Kenneth Kvist tar upp detta med att det gavs instruktioner. Men när man ställer frågan till alla berörda så förnekar de att instruktioner gavs till styrelsen.</textBlock>
    <textBlock id="i-b87f0bfe48748200">Ändå påstår Kenneth Kvist här att man har lämnat instruktioner. Hur står det till egentligen?</textBlock>
  </contentBlock>
  <contentBlock page="0" id="i-44d408487fafb72d">
    <textBlock id="i-c0e6ac3d80d55651">Anf.  162  KENNETH KVIST (v) replik:</textBlock>
    <textBlock id="i-be0bc2ae78366cbb">Fru talman! Man har gett instruktionen att affärsmässighet ska råda.</textBlock>
    <textBlock id="i-22606fc5f71350fd">Det är klart att man ska granska ur en konstitutionell synpunkt hur Sveriges avtal har gjorts. Det är</textBlock>
    <textBlock id="i-bf330b2bb3b0dea9">KU:s sak att göra det. Det gäller då hur Sverige fullföljer sina avtal. Men när man fullföljer ett avtal och det hela hamnar i en tolkningskonflikt med en motpart så är det naturligtvis en fråga av politisk lämplighetskaraktär vilken taktik man väljer för att hävda</textBlock>
    <textBlock id="i-a40b8e7096e61262">Sveriges intressen och svenska ståndpunkter.</textBlock>
    <textBlock id="i-dba7e572240c4e28">Därvidlag är det inte en konstitutionell fråga om regeringen väljer att säga: Så här ser avtalet ut, och det ska gälla, eller om man väljer att säga: Jaha, ni tolkar avtalet så. Låt oss då se om vi kan finna en genväg och kanske göra något protokoll extra eller något liknande.</textBlock>
    <textBlock id="i-44e8f5cb6b9670b2">Vilken taktik regeringen än väljer så må den göra det. Den har rätt att göra det! Den har haft rätt att ingå ägaravtalet, den har haft rätt att hävda den svenska tolkningen och den har haft rätt att välja den taktik som den har valt för att den har ansett att detta bäst gynnar svenska intressen.</textBlock>
    <textBlock id="i-833957ea60c54586">Sedan kan man ha andra meningar om att detta avtal inte borde ha ingåtts, man kan ha meningen att detta var en helt idiotisk taktik och man kan ha meningen om att regeringen naturligtvis gjorde fel i alla dessa avseenden. Det har man rätt att ha. Men det är icke den konstitutionella granskningens uppgift att diskutera den frågan.</textBlock>
  </contentBlock>
  <contentBlock page="0" id="i-4484499327a7e8b2">
    <textBlock id="i-4e30ec30965b7cc4">Anf.  163  INGVAR SVENSSON (kd) replik:</textBlock>
    <textBlock id="i-b5412ddcc22e21e0">Fru talman! Jag noterar med tacksamhet att Kenneth Kvist nu backar flera meter från vad han upptog större delen av sitt anförande med. Han säger nu: Vi ska granska om de här avtalen fullföljs eller inte.</textBlock>
    <textBlock id="i-9a96cae7c410ce0c">Avtalet innehöll en skyldighet att instruera som icke uppfylldes. Ska då inte någon kritisera den regering som inte uppfyller de skyldigheter som ingår i de avtal som Kenneth Kvist ju säger att man ska granska?</textBlock>
  </contentBlock>
  <contentBlock page="0" id="i-1aab9932bdef2f80">
    <textBlock id="i-d757b493388764fa">Anf.  164  KENNETH KVIST (v) replik:</textBlock>
    <textBlock id="i-a15b944482f05465">Fru talman! Kring detta avtal fanns en tolkningstvist mellan den svenska och norska sidan. Det fanns ingenting i situationen som gör att den s.k.</textBlock>
    <textBlock id="i-4e03929a443cf8b6">informationsskyldigheten skulle vara nödvändig. Det finns ingenting som talar för det. Det har ju också</textBlock>
    <textBlock id="i-8131c71b3342cadf">Kenth Högström visat.</textBlock>
    <textBlock id="i-5135172d5213d495">Däremot hade man ändå gett en allmän instruktion när det gäller affärsområdenas förlängning, nämligen att det skulle ske på affärsmässiga grunder. Detta skulle styrelsen agera efter. Det är ju också att uppfylla avtalet.</textBlock>
    <textBlock id="i-baef6a4cfb6a81e0">Vi kan inte säga till den svenska regeringen att den har skrivit under ett avtal och sedan falskeligen förrått det och behandlat motparten på ett bedrägligt sätt. Vore det så skulle det finnas anledning till en konstitutionell anmärkning. Men vad man har gjort är att hävda en tolkning av avtalet, nämligen sin egen tolkning av avtalet. Man har stått fast vid denna och försökt att på sitt sätt hävda Sveriges nationella intressen. Det har regeringen haft all konstitutionell rätt att göra.</textBlock>
    <textBlock id="i-90efe36c0cfdca1f">Sedan kan man värdera om man hävdade Sveriges intresse bra eller mindre bra, tillräckligt aktivt eller alltför inaktivt. Men detta är icke granskningens, utan den allmänna politiska debattens sak att avgöra och spegla.</textBlock>
  </contentBlock>
  <contentBlock page="0" id="i-4c7562647a7ef105">
    <textBlock id="i-4e550575dbbada4a">Anf.  165  PER UNCKEL (m) replik:</textBlock>
    <textBlock id="i-3877286bead657f3">Fru talman! Ibland har man favören av att i politiska och affärsmässiga skeenden ha facit i sin hand.</textBlock>
    <textBlock id="i-20e1857ece8ea396">Om man följer Kenneth Kvists analys och utgår från att regeringen hade rätt att välja nonchalansen som taktik så vet vi nu att det inte var någon framgångsrik taktik.</textBlock>
    <textBlock id="i-9e85c13c1a0158c7">Vi som företrädare för den ena ägarparten - för det var ju ett statligt bolag trots allt, och det är vi som är de yttersta företrädarna för denna statliga part - har då skäl att ställa frågan i en kritisk granskning huruvida det hade funnits en bättre metod att hävda ägarens intressen.</textBlock>
    <textBlock id="i-3e5cbb5a94214f1c">Då utgår jag fortfarande ifrån att det var en god idé att ingå det avtal som nu har upplösts. Det är från den utgångspunkten som vi är många som säger oss:</textBlock>
    <textBlock id="i-e26744bada1215c5">När man visste med sig från början att man hade ett helt avgörande och olöst problem med sig i bagaget -</textBlock>
    <textBlock id="i-bb1a1f7bc39c1a21">hur i hela friden kan företrädare för den ena ägarparten säga: Det bryr jag mig inte om. Detta gäller då under förutsättning att denna part var intresserad av att avtalet skulle hålla.</textBlock>
    <textBlock id="i-65dbc8e37373a1d5">Får jag därutöver, fru talman, understryka att</textBlock>
    <textBlock id="i-75351721944fdf25">Kenneth Kvist, liksom Kenth Högström för övrigt, hänvisar till att den instruktion som har givits från regeringens sida till styrelsen var att det hela skulle skötas på affärsmässiga grunder. Detta är att bokstavligen säga tulipanaros.</textBlock>
    <textBlock id="i-87536c0700f40706">Affärsmässighet gäller nämligen enligt avtalet såväl om beslut fattas enligt vanlig majoritetsregel som om det fattas i enlighet med den speciella rösträttsregeln. Ty följande sade regeringen i sin instruktion till styrelsen: Följ avtalet, men vi vägrar att ge vägledning om hur ni ska förfara vid röstningstillfället. Det är precis där som regeringens instruktionsskyldighet brast. Ty följande sprack också avtalet. Svårare är det faktiskt inte, Kenneth Kvist. Ungefär så var det som saken utspelade sig. Avtalet brakade sönder därför att en fråga som har legat som en sten i skon sedan avtalet infördes aldrig någonsin löstes upp.</textBlock>
  </contentBlock>
  <contentBlock page="0" id="i-79f280a2e397c50f">
    <textBlock id="i-a03c8ec946ef2a0f">Anf.  166  KENNETH KVIST (v) replik:</textBlock>
    <textBlock id="i-60eed303012e3851">Fru talman! Jag har inte använt nonchalansens taktik. Det har varit utskottets ordförande som två gånger har försökt smeka de allmänna fördomar som finns om vissa regeringsföreträdare medhårs. Jag tycker att vi borde avhålla oss från detta. Tidigare gällde det ett annat uttryck som brukar hänsyfta på statsministerns karaktär, och det här brukar man klistra på näringsministerns karaktär.</textBlock>
    <textBlock id="i-a4b51fae00e5fa72">Om två parter har olika tolkning - vad ska man då göra? Den borgerliga sidan säger och önskar: De borde ha agerat, och de borde ha gjort något! Men vad skulle de ha gjort?</textBlock>
    <textBlock id="i-ab62da1da001077e">Sverige hade en tolkning, och Norge hade en tolkning. Vad skulle då regeringen ha gjort? Det enda som fanns att göra var att kompromissa med den norska tolkningen. Men är det säkert att det hade varit rätt? Är detta en konstitutionell fråga? Det är en lämplighetsfråga. Den kan man ta i den allmänna politiska debatten. Regeringen har rätt att vika för och kompromissa med den norska tolkningen, och den har rätt att inte göra det - vilket som.</textBlock>
    <textBlock id="i-b3a17768cef6808c">När det gäller instruktionen om vilka rösträttsregler som skulle tillämpas är det ju en fråga som inte fanns - det är en icke-fråga, om man får tala EU-</textBlock>
    <textBlock id="i-2393f462cbcf6b34">språk - före det här styrelsesammanträdet. Den väcks inte av den norska parten före det här styrelsesammanträdet. Den uppstod snarast efter det att omröstningen var gjord på styrelsesammanträdet. Man skulle behöva ålägga ministern att ha snarast synska egenskaper för att kunna förutse vad som skulle kunna hända på styrelsemötet. De kraven ställer vi inte ens på socialdemokratiska ministrar.</textBlock>
  </contentBlock>
  <contentBlock page="0" id="i-4d19f8feb70465d4">
    <textBlock id="i-f04f49e5a8b46ec3">Anf.  167  PER UNCKEL (m) replik:</textBlock>
    <textBlock id="i-3b74a216c8ff793a">Fru talman! Vi behöver inte ställa sådana krav.</textBlock>
    <textBlock id="i-c390059f77752303">Däremot bör vi ställa krav på att man kommer ihåg vad man läste för åtta månader sedan. Åtta månader före styrelsesammanträdet står det i den norska regeringens tolkning av avtalet att just de speciella rösträttsreglerna ska gälla för exakt den typ av beslut vi talar om när det gäller styrelsesammanträdet den</textBlock>
    <textBlock id="i-d5c436abb6a5a28f">8 december.</textBlock>
    <textBlock id="i-aa786eeee8a20db9">Då säger vi kritiker av Björn Rosengren - och det är jag som använder begreppet nonchalans, och det gör jag gärna ytterligare en gång - att han var nonchalant i hanterandet av vad han naturligtvis visste var en helt avgörande punkt för framgången i fusionen. Då säger Kenneth Kvist att man inte får ha någon synpunkt på det när man sitter i konstitutionsutskottet. Men, som Ingvar Svensson sade, vem ska annars ha någon synpunkt på det?</textBlock>
    <textBlock id="i-6506a5555418fce0">Vi är företrädare för hälften av ägarna i Telia-</textBlock>
    <textBlock id="i-67698b7d909fbea0">Telenor. Vi är kritiska till att vår företrädare i förhandlingarna har gjort blankt ingenting för att avlägsna det som han och alla andra visste var en avgörande svårighet för att få till stånd ett fungerande företag. Denna nonchalans knäckte så småningom företagsfusionen. Detta är knuten i hela denna diskussion. Vi är kritiska mot Björn Rosengren därför att han visste och ingenting gjorde. Han satt på sin kammare och inväntade nederlaget. Detta är inget bra sätt att vårda en viktig och för landet kanske avgörande fusion med ett stort och värdefullt företag.</textBlock>
  </contentBlock>
  <contentBlock page="0" id="i-652c1b42f192f516">
    <textBlock id="i-bb2bdc74e458017f">Anf.  168  KENNETH KVIST (v) replik:</textBlock>
    <textBlock id="i-8cbe3ef7750140ac">Fru talman! Återigen glider Per Unckel ifrån det som är granskningens uppgift. Per Unckel säger att</textBlock>
    <textBlock id="i-9745e4cd5482f2df">Björn Rosengren borde ha kommit ihåg vad han hade läst åtta månader tidigare, nämligen den norska tolkningen av avtalet. Det är väl inte så säkert att han borde göra det. Han befann sig inte i någon konstitutionell tvångssituation att behöva göra det. Han hävdade avtalet och inte den norska tolkningen. Han hävdade törhända den svenska tolkningen av avtalet och inte den norska. Han var alltså i sin fulla rätt att tro att detta inte var ett problem, eftersom det inte står just någonting i avtalet om att affärsområdesbeslut ska ha några särskilda majoritetsregler.</textBlock>
    <textBlock id="i-6470dc020b814033">Därför är detta en politisk kritik och inte en konstitutionell kritik. Det är självklart att även ledamöter av KU ska delta i den allmänna politiska debatt där vi värderar politiska händelser och det politiska sakinnehållet i hur regeringsföreträdarna uppträder. Men det är en sak. Den konstitutionella granskningen är en annan sak.</textBlock>
  </contentBlock>
  <contentBlock page="0" id="i-7bb2a79dc5e4466c">
    <textBlock id="i-a2ebd9ccf13ce57f">Anf.  169  HELENA BARGHOLTZ (fp) replik:</textBlock>
    <textBlock id="i-09a6eae027f9e8f3">Fru talman! Efter att ha lyssnat på debatten mellan</textBlock>
    <textBlock id="i-ab88c1bdc52d57ba">Kenneth Kvist å ena sidan och Per Unckel och Ingvar</textBlock>
    <textBlock id="i-9764889c53fcb855">Svensson å andra sidan kan man konstatera att Kenneth Kvist har en oerhört rigid tolkning av vad som är konstitutionsutskottets granskningsansvar. Det måste vara en dröm för många statsråd att vi skulle vara så oerhört försiktiga i vår bedömning. Vår uppgift som konstitutionsutskottets ledamöter är att granska hur regeringens företrädare, statsråden, sköter sina jobb helt enkelt. Där måste vi se på det ganska öppet.</textBlock>
    <textBlock id="i-ef53b30a2c965be9">I det här fallet är det så uppenbart att Björn Rosengren inte har skött detta enligt sitt konstitutionella ansvar som statsråd. Det är alldeles självklart för mig att han inte har gjort det. Han borde mycket tidigare har insett de komplikationer som finns i det här ärendet. Han har inte ägnat sig åt att vårda aktieägaravtalet. Det innebär inte att bara se komplikationerna inför sammanträdet den 8 december utan att följa detta mycket komplicerade ärende för att se de minor som fanns och i tid arbeta tillsammans med företrädare för den norska regeringen för att ta bort dessa minor. Det är för mig alldeles självklart att det är på det sättet man måste arbeta.</textBlock>
    <textBlock id="i-e1fb2b8e28a81f28">Kritik kan riktas mot statsråd inte bara för det de gör utan lika mycket för det de inte gör. Det är detta det handlar om i det här fallet.</textBlock>
  </contentBlock>
  <contentBlock page="0" id="i-d996668accf47b83">
    <textBlock id="i-305d059b370f9572">Anf.  170  KENNETH KVIST (v) replik:</textBlock>
    <textBlock id="i-17e36bf791fd59e8">Fru talman! Det är klart att kritik kan riktas både för underlåtenhet och aktivitet såvitt underlåtenheten eller aktiviteten strider mot de regler som styr regeringsarbetet. Men det är någonting annat om kritik riktas mot underlåtenheten eller aktiviteten därför att vi anser att man borde gjort någonting annat. Och det har aldrig sagts vad det var karlen skulle ha gjort, fru talman.</textBlock>
    <textBlock id="i-c958eeccde53dd92">Jag menar att en minister har rätt att ha fel. Han har rätt att göra fel, och han har rätt att underlåta att göra rätt. Men han ska handla i enlighet med konstitutionen, riksdagens beslut och de gränser som gäller för regeringsarbetet när han gör det ena eller andra. I</textBlock>
    <textBlock id="i-d3bcc521c299a00b">granskningen värderar vi inte åsikter. Då skulle granskningen vara någonting annat än vad den är. Vi värderar om man har uppträtt i enlighet med vad man får och inte får göra. Enligt min mening finns det inget påpekande som ni har fört i bevis som säger att ministern inte får göra det han har gjort eller att han inte får underlåta att göra det han har underlåtit att göra. Han har agerat enligt konstitutionen. Då är det en politisk anmärkning som ni vill lämna i reservationen och icke en konstitutionell anmärkning.</textBlock>
    <textBlock id="i-2606c9968219377a">Det är synd att man ska behöva läxa upp hela den borgerliga sidan när det gäller utskottets principiella uppgifter.</textBlock>
  </contentBlock>
  <contentBlock page="0" id="i-a790cc5bb95eedc9">
    <textBlock id="i-e4cc9ff2860cafce">Anf.  171  HELENA BARGHOLTZ (fp) replik:</textBlock>
    <textBlock id="i-ff43b9997331a28c">Fru talman! Jag är inte så ledsen för att Kenneth</textBlock>
    <textBlock id="i-e78b6ce90e6a719d">Kvist läxar upp mig och mina borgerliga kamrater.</textBlock>
    <textBlock id="i-f4e954e2ef388146">Jag känner mig inte särskilt uppläxad. Jag är övertygad om att jag har rätt.</textBlock>
    <textBlock id="i-9df9f472efd168c5">Det handlar också om att ett statsråd inte bara har rättigheter att misslyckas och inte göra så bra ifrån sig. Ett statsråd har skyldighet att göra det allra bästa han eller hon kan av sitt ämbete, och det har inte</textBlock>
    <textBlock id="i-c8f2a5afc41c572e">Björn Rosengren gjort i det här fallet.</textBlock>
  </contentBlock>
  <contentBlock page="0" id="i-06f27b55bcca21fc">
    <textBlock id="i-6a1331158f1ae636">Anf.  172  KENNETH KVIST (v) replik:</textBlock>
    <textBlock id="i-0cad62fed2a9ac63">Fru talman! Han har också skyldighet och rätt att bedöma om det ena eller andra agerandet är det bästa.</textBlock>
    <textBlock id="i-c2d1f7a49c435f54">Jag vill än en gång säga att han har rätten att bedöma det så att han bäst gynnar Sveriges intressen genom att inte falla till föga för en norsk tolkning av ett avtal. Han har rätt att göra den bedömningen. Sedan kan man tycka att det är en dålig bedömning, men det är den allmänpolitiska debattens sak att göra detta.</textBlock>
    <textBlock id="i-a58b510fc0944e16">Det är tråkigt att Helena Bargholtz inte förstår budskapet. Hon har ju vid upprepade tillfällen i utfrågningarna sagt att en av anledningarna till Folkpartiets anmälan i det här ärendet är att man inte gillar att staten ägnar sig åt affärsverksamhet. Därför tar man politiskt chansen att försöka använda KU för att brännmärka regeringen i det här fallet. Det här betänkandet är i övrigt ur den här aspekten nästan oklanderligt. Därför menar jag att det är synd att det ska komma en sådan här reservation som är så innehållslig och icke-konstitutionell.</textBlock>
  </contentBlock>
  <contentBlock page="0" id="i-4ea9dcca95557c4e">
    <textBlock id="i-002a242276f7c2e7">Anf.  173  PER LAGER (mp):</textBlock>
    <textBlock id="i-58c524d2e50f3e34">Fru talman! I Telia-Telenor-affären har utskottet verkligen nagelfarit alla göranden och låtanden in i detalj. Det finns en del ärenden där vi inte har blivit riktigt tillfredsställda, men här tror jag att vi har allt material vi har kunnat tänka oss att få fram.</textBlock>
    <textBlock id="i-f3b4c344a49b4590">Även om jag inte alls, med det material och den genomgång vi har haft i utskottet, har kunnat hävda att näringsmininstern i egenskap av ägarrepresentant och statsråd har brutit mot regler och avtal och för det fått konstitutionell kritik finns det förstås någonstans en brist och någonstans ett ansvar. Man brukar ju säga att konflikter mellan parter aldrig beror enbart på den ena parten. Det går väl att använda i den här misslyckade affären. Jag har i mina överväganden ändå inte kunnat bli övertygad om att Björn Rosengren direkt misskött vården av aktieägaravtalet.</textBlock>
    <textBlock id="i-6ba8fc8b1ca301a8">Däremot vill jag understryka de meningar i majoritetstextens bedömning som pekar på näringsministerns möjligheter att ha vidtagit åtgärder för att överbrygga meningsmotsättningarna under vägen. Information om de tolkningarna fanns faktiskt tillgänglig.</textBlock>
    <textBlock id="i-cb1d4d9f7e464979">En noggrannare genomgång av den norska propositionen skulle uppenbara skillnaden i synen på de särskilda omröstningsreglerna för styrelsen och visa att dessa inte stämde överens med det bilagda aktieägaravtalet. Här fanns underlaget. Det fanns också för oss i riksdagen. Det får vi inte glömma.</textBlock>
    <textBlock id="i-a18f4852abac191a">Jag menar att en affär, fru talman, av det här gigantiska slaget där två grannationer är huvudaktörer i första hand borde bygga på ömsesidigt förtroende och månande om att vara överens, inte på krassa affärsprinciper. Detta är ett gemensamt ansvar. Att styrelsens beslut om lokalisering av affärsområdenas huvudkontor skulle ske på rent affärsmässiga grunder enligt avtalet fritar inte enligt min mening ministern helt från allt ansvar för misslyckandet. Man bör kunna begära av en minister att vara mer förutseende och ta vara på alla chanser att stämma i bäcken vad gäller eventuella oklarheter för att hålla överenskommelsen på högsta möjliga nivå.</textBlock>
    <textBlock id="i-a0660eb3b378ff41">Det är möjligt att vi är ute i gråzonen här, att vi talar om politisk kompetens. Det gör jag också. Jag menar att det här kanske mer visar på bristande kompetens än på något brott mot konstitutionen. Det handlar givetvis om kompetens och näsa för vad som skulle kunna hända och som det sedan visade sig faktist hände - tyvärr.</textBlock>
    <textBlock id="i-2f72cd4aa125e5e0">Utskottets majoritet säger i slutet av bedömningen: "Utskottet vill framhålla vikten av att på alla sätt försöka förvissa sig om att man är helt överens med den andra avtalsparten om avtalsinnehållet innan en affär av detta slag genomförs."</textBlock>
    <textBlock id="i-cc0ea64bd44652b7">Även om detta i sin tur inte direkt leder till någon kritik av näringsmininstern från konstitutionell utgångspunkt säger vi samtidigt indirekt att affären skulle ha kunnat skötas på ett annat sätt, förmodligen också på ett bättre sätt.</textBlock>
    <textBlock id="i-e5eaebf572b6c30c">För min del är den kritiken tydlig. Det var därför jag också kunde ställa mig bakom majoritetstexten när vi hade ändrat den på det här sättet. Att inte göra direkt fel, fru talman, behöver ju inte betyda att man därför gör rätt. Kompetensbrist är ett annat ord, med eller utan filttofflor.</textBlock>
  </contentBlock>
  <contentBlock page="0" id="i-689c2256122e3198">
    <textBlock id="i-566553a49fff3e88">Anf.  174  INGVAR SVENSSON (kd) replik:</textBlock>
    <textBlock id="i-b92102ce68bf846a">Fru talman! Såvitt jag förstår delar Per Lager</textBlock>
    <textBlock id="i-eb185a8cd3470862">Kenneth Kvists åsikt om att det här inte är en konstitutionell fråga. Det är väl förmodligen därför han inte ställde upp bakom reservationen. Det hade ju då blivit en majoritetsskrivning.</textBlock>
    <textBlock id="i-0426b3293e4e0546">Men det är ju faktiskt så att regeringsformens</textBlock>
    <textBlock id="i-d7bf4a0d7a1e0b2e">1 kap. 6 § säger att regeringen styr riket och är ansvarig inför riksdagen. Är det inte så att frågan om hur regeringen styr riket är en fråga för konstitutionsutskottets granskning, Per Lager?</textBlock>
  </contentBlock>
  <contentBlock page="0" id="i-89f9d0aa9978db35">
    <textBlock id="i-0317ba69ae9700bd">Anf.  175  PER LAGER (mp) replik:</textBlock>
    <textBlock id="i-ce7f2a54b3622c00">Fru talman! Precis som Kenneth Kvist tidigare här har sagt måste man göra skillnad på vad som är ett direkt konstitutionellt fel i handlandet av en minister.</textBlock>
    <textBlock id="i-a21c165c478bffa5">Det har ju faktiskt inte reservationen kunnat visa, vad jag förstår.</textBlock>
    <textBlock id="i-0bd69d218c313fd9">Jag tycker att det finns mycket intressanta spörsmål kring det. Vi som har suttit i utskottet har ju diskuterat detta fram och tillbaka, och det finns gråzoner. Men jag menar att här finns också en rågång som vi måste hålla. På den punkten håller jag med Kenneth Kvist. Här går en rågång.</textBlock>
  </contentBlock>
  <contentBlock page="0" id="i-521aa2f0a934232c">
    <textBlock id="i-41f841d80ca0f11e">Anf.  176  INGVAR SVENSSON (kd) replik:</textBlock>
    <textBlock id="i-d7c340cd08422549">Fru talman! Nu är det så att regeringen har ingått ett avtal. I detta avtal står det att regeringen har en skyldighet att instruera sina styrelseledamöter. Anser inte Per Lager att man faktiskt ska uppfylla en sådan skyldighet?</textBlock>
  </contentBlock>
  <contentBlock page="0" id="i-3d0f30d07bc19a7f">
    <textBlock id="i-f74f4f1f91ac9c74">Anf.  177  PER LAGER (mp) replik:</textBlock>
    <textBlock id="i-2e0f902affe73fed">Fru talman! Det gjorde man också, vad jag har förstått av historien. Man har instruerat, men inte den</textBlock>
    <textBlock id="i-da0b59b7b98ec165">8 december. Då fanns det väl ingen möjlighet.</textBlock>
    <textBlock id="i-84fa39d0ac25abd5">Däremot fanns det ju en instruktion om att man skulle bedriva arbetet på affärsmässiga grunder och inte på något annat sätt.</textBlock>
    <textBlock id="i-18dd597f2b71464b">Dessutom är ju aktieägaravtalet inte diskutabelt i sig. Det är faktiskt den ståndpunkt som norrmännen uttrycker i sin proposition som skapar hela besväret.</textBlock>
  </contentBlock>
  <contentBlock page="0" id="i-e84aacd472fdc6c1">
    <textBlock id="i-3d53c0a071c50ab9">Anf.  178  KENTH HÖGSTRÖM (s):</textBlock>
    <textBlock id="i-977d09b17f0299d9">Fru talman! Jag ska inte använda mina två minuter. Jag vill bara till den debatt och den replikväxling som nyss försiggick mellan Kenneth Kvist och företrädare för den borgerliga opposition, och som delvis berörde även mig i mitt tidigare replikskifte med motsvarande debattörer, för kammaren och protokollet klarlägga att det finns ett svar på den fråga av ovisshet som är utslungad, nämligen huruvida ägarinstruktioner gavs eller inte. Det svaret är levererat av verkställande direktör Jan-Åke Kark på s. 402 och</textBlock>
    <textBlock id="i-40091344e3c64f6a">403 i betänkandet på fråga av Kenneth Kvist i utskottsförhöret. Han säger klart och tydligt att man har fått en instruktion. Jag vill att vi till protokollet noterar att det på s. 402, längst ned, och på s. 403, högst upp, på fråga av Kenneth Kvist finns ett svar som skingrar de dimridåer som nu är utlagda.</textBlock>
  </contentBlock>
  <contentBlock page="0" id="i-8f5d42a8f874b851">
    <textBlock id="i-52238f7d33e0c00b">Anf.  179  INGVAR SVENSSON (kd) replik:</textBlock>
    <textBlock id="i-773a2bfe9f784a9a">Fru talman! Jan-Åke Kark fick också frågan om ifall man hade fått en instruktion om de särskilda majoritetsreglerna. På det svarade han klart och tydligt nej. Det hade man inte fått.</textBlock>
  </contentBlock>
  <contentBlock page="0" id="i-6a11be4c2d50c956">
    <textBlock id="i-1c58fc24359c0298">Anf.  180  KENTH HÖGSTRÖM (s) replik:</textBlock>
    <textBlock id="i-468b70abf0addd8c">Fru talman! Ingvar Svensson! Kära du, läs s. 402</textBlock>
    <textBlock id="i-ed5794bb92f5bd73">och 403! Jan-Åke Kark har fått en instruktion. Affärsmässig bedömning ska gälla.</textBlock>
    <textBlock id="i-0f217e409ca8669a">Övriga frågor</textBlock>
  </contentBlock>
  <contentBlock page="0" id="i-801b6048044f5459">
    <textBlock id="i-8d4b060869d89bfa">Anf.  181  KERSTIN KRISTIANSSON</textBlock>
    <textBlock id="i-61bab1db27cab6c9">KARLSTEDT (s):</textBlock>
    <textBlock id="i-0adf767f045f6094">Fru talman! Utskottet har med anledning av flera anmälningar granskat vissa upphandlingar inom Regeringskansliet. Utskottet har granskat förfarande och dokumentation i samband med Näringsdepartementets köp av externa tjänster. Vidare har utskottet också granskat upphandlingar av konsulttjänster med anledning av det s.k. Polenåret och IT-satsningen i</textBlock>
    <textBlock id="i-27ca7114fa8f5ed8">Östersjöregionerna.</textBlock>
    <textBlock id="i-5aeb661142c13766">All offentlig upphandling regleras i lagen om offentlig upphandling. Lagen är i huvudsak en förfarandelag som handlar om olika delar av upphandlingsförfarandet där huvudregeln är att all upphandling ska ske affärsmässigt och i konkurrens.</textBlock>
    <textBlock id="i-482829ee233ac189">Lagen om offentlig upphandling är en relativt sett snårig och svårhanterlig lag. Därför pågår för närvarande en översyn av denna lag. Den översynen görs av en parlamentariskt sammansatt kommitté, den s.k.</textBlock>
    <textBlock id="i-4f41e7adbdb8b341">Upphandlingskommittén.</textBlock>
    <textBlock id="i-761e2f6d00e053dc">I det här ärendet har utskottet hållit en utfrågning med chefsjuristen Hans Sylvén vid Nämnden för offentlig upphandling. Han konstaterade att Regeringskansliets sätt att hantera upphandlingsärenden har stor pedagogisk effekt. Man har inom nämnden konstaterat att upphandlande enheter, kommuner och liknande organ, uppmärksammar hur det går till i</textBlock>
    <textBlock id="i-7327cf07b0678070">Regeringskansliet och anpassar sig till vad som accepterats i Regeringskansliet. Av den anledningen framhöll han vikten av att Regeringskansliet måste ta det säkra före det osäkra när det gäller att tolka och hantera reglerna.</textBlock>
    <textBlock id="i-511493e45c8f8d5e">I de fall där brådska åberopas som skäl är det ofta en på något sätt bristande planering som har skapat situationen, något som man hos tillsynsmyndigheten har mycket svårt att acceptera.</textBlock>
    <textBlock id="i-caaf26a3a01d3877">Utskottet har slumpmässigt valt ut tio upphandlingar av tjänster av olika slag inom Näringsdepartementet för granskning. Med anledning av denna granskning utfrågades näringsminister Björn Rosengren. Även näringsministern underströk vikten av att upphandlingar bör ske i enlighet med regelverket. Om avvikelser görs måste dessa dokumenteras och klargöras.</textBlock>
    <textBlock id="i-d590b8e1df8e3a9b">Upphandlingen av konsulttjänster i samband med</textBlock>
    <textBlock id="i-62b21be369c0a523">Polenåret visar på de svårigheter som finns vid tilllämpning av regelverket när det gäller en svensk utlandsmyndighet som gör en upphandling i ett icke</textBlock>
    <textBlock id="i-e3917d2fe478ceba">EU-land under krav på snabbhet och med många inblandade aktörer.</textBlock>
    <textBlock id="i-3690a979e8e8d35a">Regeringskansliet ser nu över innehållet i och formerna för den utbildning i upphandlingsfrågor som kansliet ansvarar för.</textBlock>
    <textBlock id="i-593b4ba19c6ece8a">Utskottet har också granskat upphandlingen av en konsulttjänst för IT-satsningen i Östersjöregionen inom ramen för den s.k. Östersjömiljarden. Det övergripande skälet till att Swedfund valdes som uppdragstagare är att IT-satsningen betraktades som en form av bistånd till andra stater.</textBlock>
    <textBlock id="i-7d258d1fcce41132">En offentlig utfrågning har även där ägt rum med chefsjurist Bengt Nordqvist vid Regeringskansliets förvaltningsavdelning. Han anger att det inte finns någon uttrycklig rättslig regel som skulle leda till slutsatsen att endast en uppdragstagare var möjlig, men på en praktisk nivå fanns inte någon annan möjlig uppdragstagare.</textBlock>
    <textBlock id="i-5876a38e48b49172">Fru talman! Med anledning av vad som har framkommit vill utskottet understryka vikten av att upphandlingslagens bestämmelser följs inom Regeringskansliet och att detta görs med god marginal till de olika gränser som sätts i lagen. Regeringskansliets roll som föredöme för exempelvis landsting och kommuner gör detta särskilt viktigt. Om man inom</textBlock>
    <textBlock id="i-f095b4f668533941">Regeringskansliet inte klart och tydligt hanterar upphandlingarna med utgångspunkt i de gränser som ges i lagen, riskeras att upphandlingslagens regler urholkas. Detta gäller inte bara inom Regeringskansliet, utan det får också smittoeffekter på övriga myndigheter.</textBlock>
    <textBlock id="i-26e5e81b5a1e61e9">Granskningen har visat att brådska i flera fall åberopats som skäl för att använda regler som egentligen kan anses som undantagsregler. De skäl för brådska som åberopats har som grund omständigheter som</textBlock>
    <textBlock id="i-c5915166bcdd71da">Regeringskansliet i princip kunde ha förfogat över i förväg.</textBlock>
    <textBlock id="i-5bf11a4b6c62acbe">Det som har framkommit under granskningen visar vidare att tjänster i vissa fall har köpts utan att ett regelrätt upphandlingsförfarande genomförts. Otillräcklig dokumentation om vad som förekommit har också medfört att det finns oklarheter som försvårar en bedömning i efterhand. Enligt utskottets mening ger granskningen anledning till kritik mot det sätt som dessa upphandlingar skötts på.</textBlock>
    <textBlock id="i-580f8e45ecb6886e">Jag tycker att det är värt att observera att det är ett enigt utskott som står bakom detta, bl.a. med anledning av en diskussion som förekom på förmiddagen där det sades att vi grävde ned oss i politiska skyttegravar och inte såg objektivt och konstitutionellt på frågorna. Här är det alltså ett enigt utskott som står bakom den kritik som jag har anfört.</textBlock>
    <textBlock id="i-101c794f260015f7">Jag yrkar slutligen, fru talman, på godkännande av utskottets anmälan i denna del.</textBlock>
  </contentBlock>
  <contentBlock page="0" id="i-ef761370a3e3006c">
    <textBlock id="i-be8a141fe758e400">Anf.  182  PER-SAMUEL NISSER (m):</textBlock>
    <textBlock id="i-bc3de55e0c19807d">Fru talman! Granskningsdebatten blir ofta, kanske helt naturligt, mest intensiv kring de frågor som utskottet inte är helt ense om, men det är också betydelsefullt att ta upp sådana frågor som Kerstin Kristiansson Karlstedt berörde och där vi är ense om bedömningen.</textBlock>
    <textBlock id="i-906f200984044ec0">Det område där konstitutionsutskottet har fått flest granskningsanmälningar avser upphandlingsfrågor.</textBlock>
    <textBlock id="i-3d17c6c13311485f">Det har gällt upphandlingsrutiner inom Näringsdepartementet och ett antal upphandlingar i samband med det s.k. Polenåret. En granskningsanmälan gäller</textBlock>
    <textBlock id="i-2ce288cf5b5e375b">Östersjömiljarden och IT-satsningen i Baltikum.</textBlock>
    <textBlock id="i-62b356a1a764754a">Vad gäller Näringsdepartementet har konstitutionsutskottet gjort ett antal stickprovskontroller, där vi har gått igenom hur upphandlingsförfarandet har hanterats i olika fall. Vi har kunnat konstatera att man alltför ofta slarvar i rutinerna och gör direkta felaktigheter, utan att följa de regler som finns i lagen om offentlig upphandling, LOU, och som tydligt visar hur upphandling ska skötas. Vid ett flertal tillfällen där upphandling skett genom s.k. direktupphandling, i stället för som det ska vara en konkurrensutsatt upphandling, hänvisar man till brådska eller synnerligen stor brådska.</textBlock>
    <textBlock id="i-6e71950fa359842b">Om man hänvisar till brådska ska man ha mycket exceptionella skäl, och så har inte varit förhållandet i dessa fall. Om man hänvisar till brådska för att försöka undvika en konkurrensutsatt upphandling, är det direkt felaktigt och allvarligt.</textBlock>
    <textBlock id="i-6e0181ea40dfede9">Vid ett flertal tillfällen har även tilläggsavtal eller tilläggsbeställningar genomförts där beloppen varit så stora att ett nytt regelrätt upphandlingsförfarande skulle ha genomförts.</textBlock>
    <textBlock id="i-a5fa521c7a1ebbdd">Vad beträffar det s.k. Polenåret har vi konstaterat att upphandlingarna vid ett par tillfällen inte skötts på ett riktigt sätt. Tjänster har även där köpts utan att regelrätta upphandlingar har genomförts.</textBlock>
    <textBlock id="i-12fcb83f59e1433e">Vad gäller IT-satsningen i Östersjöområdet, den s.k. Östersjömiljarden, har vi konstaterat att upphandling inte har genomförts. Det gäller ett helägt statligt bolag, Swedfund, som slutit ett avtal utan att något ytterligare bolag fick möjlighet att lämna anbud. Här hänvisar man till att det gällde biståndsprojekt som enbart skulle kunna genomföras av Swedfund. Vi har inte kunnat finna några belägg för att enbart detta bolag skulle komma i fråga. Här skulle en upphandling har genomförts enligt lagen om offentlig upphandling.</textBlock>
    <textBlock id="i-d4f56b46fb337d1c">Det är naturligtvis viktigt att upphandlingslagens bestämmelser följs inom Regeringskansliet. Här ska man inte tänja på gränserna. Regeringen har en oerhört viktig roll som föredöme för andra myndigheter.</textBlock>
    <textBlock id="i-9daffd78e0a80f0b">Sköts inte upphandlingar på ett riktigt sätt av regeringen, ger det signaler till myndigheter och kommuner. Vi vet att detta inom landsting och kommuner på många håll runtom i landet är ett stort problem.</textBlock>
    <textBlock id="i-86d9a43ccec23cd9">Konstitutionsutskottet riktar kritik mot det sätt som dessa upphandlingar har skötts på. Konstitutionsutskottet har i sin granskning av upphandlingsfrågorna varit enigt i sin kritik.</textBlock>
    <textBlock id="i-c774cee2c0f3286a">Fru talman! Jag tycker att det är mycket bra att utskottet är enigt. Det visar att det inom detta område krävs mycket bättre rutiner.</textBlock>
  </contentBlock>
  <contentBlock page="0" id="i-f9d51c98cb2f8912">
    <textBlock id="i-8d0f889202ac1e43">Anf.  183  BENGT-OLA RYTTAR (s):</textBlock>
    <textBlock id="i-6c765222249d5ec6">Fru talman! För andra gången har KU behandlat en anmälan från mig angående kronförsvaret 1992.</textBlock>
    <textBlock id="i-ba265427d744bfac">Jag börjar faktiskt känna mig som något av Don</textBlock>
    <textBlock id="i-d4f9745e4cb081b3">Quijote i den här frågan. Som jag ser det är en grundläggande förutsättning för politiken i en representativ demokrati att ansvar kan utkrävas. Så har inte skett när det gäller kronförsvaret. Det är alldeles uppenbart att kronförsvaret har varit av väldigt stor både ekonomisk och politisk betydelse för den svenska utvecklingen. Det innebar 50 000-60 000 konkurser och att en halv miljon människor gick ut i arbetslöshet. Det innebar kostnader i storleksordningen 100</textBlock>
    <textBlock id="i-bb2561770fc87f15">miljarder.</textBlock>
    <textBlock id="i-b88f79ef56cb8534">Det är svårt att säga hur mycket det handlat om ackumulerat över tiden. Senast i höstas fick jag t.ex.</textBlock>
    <textBlock id="i-daed497e1b0d1243">uppgift om ett företag som hade gått i konkurs som en direkt följd av kronförsvaret.</textBlock>
    <textBlock id="i-9a29cd4005e8058d">Den andra viktiga aspekten av kronförsvaret är lärandet. Dels har vi mycket att lära oss när det gäller allmänt stabiliseringspolitiska slutsatser kring kronförsvaret, dels kan vi dra slutsatser om vad ett ERM-</textBlock>
    <textBlock id="i-2e188f8a1b223eec">medlemskap innebär. Sverige är ju på väg in i EMU.</textBlock>
    <textBlock id="i-506696b6a5eee602">Vad vi gjorde under tiden maj 1991 till november</textBlock>
    <textBlock id="i-5a51dc7fa9e94a4c">1992 var att vi de facto var med i ERM. Vi har alltså provat EMU-konceptet i svensk politik med ett förfärligt resultat. Eftersom vi är på väg att bli medlemmar i EMU tycker jag att det är högst anmärkningsvärt att vi inte får en ordentlig kartläggning av vad kronförsvaret innebar. Kronförsvaret och dess följder var ett av de mest dramatiska ekonomiska förlopp vi hade i Sverige under 1900-talet.</textBlock>
    <textBlock id="i-28ce331866688c6e">Jag är missnöjd med att KU inte gör ett tillkännagivande i den här frågan och beordrar regeringen att gå till botten i frågan. Jag är också mycket missnöjd med tredje statsmakten. Den har verkligen inte borrat i denna fråga. Det måste vara en av mediernas första och största uppgifter att gå till botten, kräva ansvar och kräva klarhet och tydlighet i dessa frågor.</textBlock>
    <textBlock id="i-890b7d1ddfe4b5e1">Jag är medveten om de konstitutionella svårigheterna att gå till rätta med detta. Men jag vill påminna om konstitutionsutskottets möjlighet att ta ett initiativ i den här frågan. När tredje statsmakten inte tar sitt ansvar måste konstitutionsutskottet känna ett ansvar för att vår styrelseform fungerar, är effektiv och kan leva upp till människors förväntningar.</textBlock>
  </contentBlock>
  <contentBlock page="0" id="i-ba270fbf5d3ee3f4">
    <textBlock id="i-8a655547291e8405">Anf.  184  KERSTIN KRISTIANSSON</textBlock>
    <textBlock id="i-c3700b3cb996b879">KARLSTEDT (s):</textBlock>
    <textBlock id="i-a754ec294bc47b4c">Fru talman! Det är naturligtvis en oerhört viktig fråga som Bengt-Ola Ryttar tar upp. Den är oerhört viktig ur allmänpolitisk synvinkel. Kanhända är det så att man ur den vinklingen kan borra lite djupare i frågan. Dessutom kan man tillskansa sig, som också</textBlock>
    <textBlock id="i-4e8f8e3c661f6a04">Bengt-Ola Ryttar själv sade, viktiga slutsatser av just det handlingsförlopp som föregick detta. Rent konstitutionellt har vi gjort vad vi kan i konstitutionsutskottet för att komma vidare. Tyvärr kommer vi inte längre rent konstitutionellt. Men allmänpolitiskt är frågan mycket viktig.</textBlock>
  </contentBlock>
  <contentBlock page="0" id="i-12a4781e47689524">
    <textBlock id="i-c13cdd0f2234d826">Anf.  185  BENGT-OLA RYTTAR (s):</textBlock>
    <textBlock id="i-785d7c9957dfa69b">Fru talman! Jag tackar för det påpekandet. Jag hoppas att den här repliken kan innebära att vi i någon form kan gå vidare och vinna klarhet.</textBlock>
  </contentBlock>
  <contentBlock page="0" id="i-cb5583c692368696">
    <textBlock id="i-02053c5cc26ae881">Överläggningen var härmed avslutad.</textBlock>
    <textBlock id="i-dcd7b606e48dca7d">(Beslut fattades under 9 §.)</textBlock>
  </contentBlock>
  <contentBlock page="0" id="i-0d15fc3f14f718f5">
    <textBlock id="i-267de753b40979b7">7 §  Det framtida domstolsväsendet</textBlock>
  </contentBlock>
  <contentBlock page="0" id="i-b37c23d53138b254">
    <textBlock id="i-7b35922e9f55d7a7">Föredrogs justitieutskottets betänkande 1999/2000:JuU22</textBlock>
    <textBlock id="i-fe1975db7843b270">Det framtida domstolsväsendet (skr. 1999/2000:106).</textBlock>
  </contentBlock>
  <contentBlock page="0" id="i-3da114481662048a">
    <textBlock id="i-bf6bef7d5961af0e">Anf.  186  ANDERS G HÖGMARK (m):</textBlock>
    <textBlock id="i-61464f3f2d5d5b9f">Fru talman! Under större delen av 90-talet har det svenska domstolsväsendets behov av reformer stötts och blötts. Insikten om behovet av reformer har funnits ganska allmänt bland ledande jurister och hos personal i domstolsväsendet över huvud taget. Det hade då varit naturligt att riksdagen efter år av utredande och diskussioner nu hade haft tillfälle att debattera frågan med ett utskottsbetänkande som grund som måhända varit mer samlat än det som nu finns på plats.</textBlock>
    <textBlock id="i-b2432ace91198fb6">Dessa tankar om behovet av en mer långsiktig politik med riktlinjer från regeringen och med en bred uppslutning från riksdagen har uttryckts bl.a. i en artikel i dag i Svenska Dagbladet, en av våra morgontidningar. Där säger presidenten i Göta hovrätt, f.d. generaldirektören för Domstolsverket Bertil Hü-</textBlock>
    <textBlock id="i-2a3d611b3e638366">binette, följande: "Jag föreslår att riksdagen ålägger regeringen att skyndsamt presentera ordentligt utvecklade principer för huvuddragen av domstolsorganisationen samt tidplan, sätt och budget för dess genomförande. Vidare bör regeringen erinras om att domstolarnas verksamhet under reformeringstiden måste garanteras genom tilldelning av medel och chefer."</textBlock>
    <textBlock id="i-9f9411e6c3e4db12">Man kan fråga sig: Varför har vi då inte möjligheter i dag att få en debatt präglad mer av ett underlag och ett betänkande som har sin uppkomst i ett förslag från regeringen med breda principer och riktlinjer?</textBlock>
    <textBlock id="i-47798ccb3819d4fb">Det är en fråga som jag ställer till regeringspartiets och majoritetens företrädare. Det har inte saknats, om man får uttrycka det så, signaler från de fyra huvudreservanterna och partierna att vi var intresserade av en diskussion på bred basis.</textBlock>
    <textBlock id="i-18cdd1187c512e74">Redan för några månader sedan när vi behandlade budgeten i höstas reserverade vi oss till förmån för att vi ville ha de långsiktiga riktlinjerna och principerna.</textBlock>
    <textBlock id="i-b439cae0a3300213">Det kan inte ha varit regeringen främmande att det fanns ett intresse av att diskutera breda lösningar till gagn för det framtida domstolsväsendet. Det hade skapat en stor och kraftfull legitimitet i reformarbetet.</textBlock>
    <textBlock id="i-a1ce062d1495b1fb">Men regeringen har valt en annan linje.</textBlock>
    <textBlock id="i-bc09100a468607bd">Min fråga är följande, och den bör besvaras här.</textBlock>
    <textBlock id="i-96795b6066db0f62">Det tycker jag inte bara för att de fåtaliga här i kammaren - statsrådet är inte här, ser jag - ska höra det, utan också för att hela Domstolssverige ska höra det.</textBlock>
    <textBlock id="i-4f621c4cf642eeba">Varför har socialdemokraterna valt konfrontationens linje? Ni har valt att helt nonchalera de önskemål som finns från huvudreservanterna om riktlinjerna. Ni har valt att nonchalera de önskemål som finns ute i domstolsväsendet om att det bör vara riksdagen som fastlägger långsiktiga principer och riktlinjer.</textBlock>
    <textBlock id="i-d5cdc107e55f8485">Ni har valt en annan linje. Ni har suveräniteten att göra det så länge ni har majoriteten för det. Men det är önskvärt att ni förklarar varför ni har valt det. Det är också viktigt att fråga sig: Varför tycker ni - det är ju konsekvensen av ert ställningstagande - att riksdagen ska ha en så undanskymd roll i processen? Varför tycker ni socialdemokrater - med Ann-Marie Fagerström som talesman här - detta? Varför tycker era två bundsförvanter, Vänstern och Miljöpartiet, detta?</textBlock>
    <textBlock id="i-3859d68f5c76e82a">Det har varit viktigare för regeringspartiet att samverka med dessa två partier än med de fyra andra, som i sina gemensamma reservationer markerar riksdagens roll. Det är en viktig fråga, och det är en viktig frågeställning som det finns all anledning att få belyst här i dag.</textBlock>
    <textBlock id="i-b7d4658ed2795a35">Fru talman! Jag är personligen övertygad om att en huvudanledning till att reformarbetet ser ut som det gör - diskussionerna om reformeringen och de fåtaliga besluten om reformeringen av domstolarnas arbete - är det besparingsdirektiv som 1995 års domstolskommitté fick. Hade inte det direktivet varit medskickat är jag övertygad om att det hade varit mycket lättare att få en konstruktiv dialog och ett antal angelägna reformer till stånd.</textBlock>
    <textBlock id="i-5ccbb112759f4342">Ansvaret för just dessa besparingsdirektiv ligger helt och hållet på den som har skrivit dem, nämligen den socialdemokratiska regeringen. Ska man reformera domstolsväsendet - och vi kommer säkert allihop att här intyga att det behövs i olika avseenden - är det nödvändigt att inse att det också krävs pengar för att klara kompetensförstärkningen, kompetenshöjningen och andra saker som är viktiga. Det gäller inte minst att kunna få in den nya tekniken i domstolsväsendet.</textBlock>
    <textBlock id="i-e17e7e5f2f27764a">Det är lätt att man diskuterar domstolarna som vilken myndighet som helst. Det är viktigt att man i en sådan här debatt markerar domstolarnas absoluta särart i Sverige. Domstolarnas särart och självständighet tillförsäkrades i den tidigare regeringsformen från år 1809 och bekräftades i regeringsformen från år 1974.</textBlock>
    <textBlock id="i-d6070bd989f8db55">Därför är det lite motsägelsefullt när regeringen talar om rättsväsendet som en helhet och samtidigt pekar på domstolarnas och domarnas oberoende och särskilda roll. Om man är en kugge bland alla andra har man inte riktigt den särart som det påstås att domstolarna har, och ska ha, enligt regeringsformen.</textBlock>
    <textBlock id="i-be2ec4d04e63f048">Min och Moderaternas uppfattning är alltså att vi saknar de långsiktiga riktlinjerna, och den avsaknaden av riktlinjer har vi markerat i reservationer till betänkandet.</textBlock>
    <textBlock id="i-02fbe07980361819">Det är också angeläget att reformarbetet genomförs planmässigt, att man inte bara låter reformarbetet rulla på. Det finns de som lite skämtsamt, men säkert med ganska mycket allvar, säger att när någon lagman går i pension eller när någon lagman av annat skäl inte kan fortsätta sin tjänst händer det någonting;</textBlock>
    <textBlock id="i-208ee33f2b984ebb">då blir det fart på omstruktureringen i den landsändan och det länet. Jag tror att det är väldigt olyckligt att ett reformarbete präglas av den uppfattningen. Rätt eller fel, men den bilden är entydig, inte bara bland ett antal opponenter till Socialdemokraterna utan också ute i Domstolssverige och i domstolsväsendet.</textBlock>
    <textBlock id="i-47d14baf5169cccc">Flera inlägg bland höga jurister markerar ogillandet av den här typen av reformarbete.</textBlock>
    <textBlock id="i-45327c7965e6c2f7">Det är alltså viktigt att se till att få långsiktighet, en tidsplan. Det är inte minst viktigt för personalen inom domstolsväsendet, som annars år efter år får leva med osäkerhet om framtiden. Det är också viktigt när man sedan fastställer domkretsar, domsagor, att de ska regleras i lag.</textBlock>
    <textBlock id="i-de24874b1ef16d94">Regeringen har alltså valt en annan linje, och det är möjligt för regeringen att göra så, som har sagts tidigare. I och för sig, fru talman, finns det ju, med anledning av den skrivelse där regeringen berättar vad som har hänt och vad som är på gång, möjlighet för riksdagsledamöter och partier att motionera och ifrågasätta. Men det är uppenbarligen så - jag återkommer till det - att de tre partier som bildar majoritet tycker att riksdagens roll ska vara den lite blygsamma, i efterhand bekräftande och godkännande, inte det kraftfulla organ som anger riktlinjer för framtiden och som regeringen och myndigheten,</textBlock>
    <textBlock id="i-9b01e30782b9ca05">Domstolsverket, sedan har att rätta sig efter.</textBlock>
    <textBlock id="i-4c3a0e2f520cac62">Varför denna inställning till Sveriges riksdag?</textBlock>
    <textBlock id="i-ff1362018dbda5e9">Den är obegriplig för mig, för de partier som har reserverat sig mot detta synsätt och, vågar jag påstå, ute i domstolsväsendet bland höga jurister, bland jurister på mellannivå och bland all personal. Förklara gärna! Vi väntar med stort intresse på att få veta varför riksdagen ska spela denna undanskymda roll.</textBlock>
    <textBlock id="i-5b81ca7cd1206307">Det finns en hel del frågor och riktlinjer som är viktiga att ta upp i det framtida reformarbetet. I ett antal motioner har vi moderater presenterat detta, och jag kan peka på några bitar. Domstolsverkets instruktion bör läggas fast i lag och underställas riksdagen.</textBlock>
    <textBlock id="i-2c8f92a9496ccac1">Tyngdpunkten i den svenska rättsordningen ska ligga i första instans. För att säkerställa kvalitet i dömandet ska vissa mindre tingsrätter administrativt knytas till en större samordnad domstol i en domkrets. Domstolarna ska ges organisatoriska förutsättningar att renodla domarrollen genom beredningsorganisation. De allmänna domstolarna, förvaltningsdomstolarna, ska utveckla ett allt närmare samarbete med den uttalade målsättningen att de två organisationerna på sikt kan slås samman.</textBlock>
    <textBlock id="i-f1ff7747697a25ca">Domstolsverkets roll antyddes i en av dessa punkter och finns också aktualiserad i reservation nr 8. Enkelt uttryckt kan jag säga att vi uppfattar att det är nödvändigt att göra en översyn av Domstolsverkets ställning och funktion i förhållande till domstolarna. Det här tycker vi att regeringen snarast bör utreda.</textBlock>
    <textBlock id="i-b62704b0cfd228bb">Den nuvarande konstruktionen tycker vi ärligt talat ger regeringen via Domstolsverket ett alltför stort inflytande över domstolarna. Man kan på olika sätt, inte minst i budgetprocessen, mycket tydligt styra i det här reformarbetet, som det kallas, som pågår ute i landet.</textBlock>
    <textBlock id="i-bbe4225e448aa2e6">Vi tycker att den modell som finns i Danmark, där servicemyndigheten, Domstolsverket, lyder direkt under riksdagen, är mycket intressant. Vi tycker alltså att regeringen och en utredning som regeringen tillsätter bör ta till sig det och fundera över om det inte också i Sverige vore en lämplig konstruktion. Då säkerställs att Domstolsverket, eller domstolsstyrelsen, lyder under den högsta lagstiftaren, riksdagen, och icke under någon annan. Det markerar rättsväsendets, domstolarnas, särart. Domstolsverket och dess gd är inte som vilken annan myndighet och gd som helst, utan man intar en särställning och har då möjlighet att lyda direkt under riksdagen. Detta önskar vi i reservationen.</textBlock>
    <textBlock id="i-dc0c722afa4e36ae">Det är också viktigt att på det sättet skapa ett förtroende mellan aktörerna i domstolsväsendet. Bertil</textBlock>
    <textBlock id="i-fbb92fc43377705e">Hübinette tar upp just detta i sin artikel, som han har gett rubriken "Sätt press på regeringen i domstolskrisen". Bara rubriken antyder allvaret i läget. Han säger följande:</textBlock>
    <textBlock id="i-dcafd4101e9b9fd4">"Men man bör samtidigt inse, att förtroendet mellan alla aktörer inom domstolsväsendet är en nödvändig förutsättning för ett gott samfällt resultat.</textBlock>
    <textBlock id="i-9090355b0da92ae9">Eftersom tveksamheten inför verkets nya roll i skilda sammanhang numera markerats med eftertryck och av framstående företrädare för domstolarna, bör man enligt min mening föranstalta om en översyn i någon form."</textBlock>
    <textBlock id="i-3f39f9014d74d951">Helt uppenbart går vi på samma linje, en hel del höga jurister och de reservanter som uttrycker en oro för utvecklingen inom Domstolsverket. Det är ingen tvekan om att det arbete som Domstolsverket gör, och säkert med förtjänst försöker göra, riskerar att tappa sin legitimitet om den förtroendekrisen fördjupas. Det är allvarligt.</textBlock>
    <textBlock id="i-5ca500c1e415aba5">Fru talman! Jag vill också säga några ord om det reformarbete som pågår ute i landet. Varje vecka, eller nästan varje dag, kommer oss till handa en lång rad klipp om förändringar ute i Domstolssverige. Det pågår ett intensivt arbete ute i de små tingsrätterna, i dialog även med de större, med att finna former för att säkerställa och utveckla existensen av de nuvarande tingsrätterna i någon form. Det finns en stor öppenhet för att resonera i termer av vidgade domkretsar och samverkan på olika sätt. Men det finns ändå en önskan och en övertygelse om att de som små tingsrätter har en framtid. Jag tror att det är viktigt att ta fasta på denna vilja att stå i allmänhetens tjänst.</textBlock>
    <textBlock id="i-a2b60c700b76cda8">Många av oss är ute och reser och träffar företrädare för tingsrätterna. Jag var för en tid sedan i Sunne i Värmland och kunde konstatera att ett mycket konstruktivt arbete pågick tingsrätterna emellan, där all personal på olika sätt var inbegripen. Men man hyser en stor oro för att man genom de budgetdirektiv och de budgetbeslut som Domstolsverket tar kommer att få svårt att hävda de små tingsrätterna. Det är ingen tvekan om att om planerna på att föra över lokalkostnaderna på de små tingsrätterna kommer till stånd kommer de små tingsrätterna nästan inte att ha någon möjlighet att klara de kostnaderna. Nödvändigheten att där finna lösningar betonades, bl.a. av lagmannen i</textBlock>
    <textBlock id="i-90702a2045868f59">Sunne.</textBlock>
    <textBlock id="i-3c09158c84b97d2e">Det finns också exempel på att man går över länsgränserna, som många gånger uppfattas som heliga. I</textBlock>
    <textBlock id="i-8cba098f7a922ad1">min hemtrakt Ljungby samarbetar man över länsgränsen med Värnamo tingsrätt, för att minska sårbarheten och för att utveckla och säkerställa en framtid för tingsrätterna där. Det är ett exempel på detta.</textBlock>
    <textBlock id="i-f949b2f1e69317d3">Vi moderater har sagt att större domkretsar är ett sätt att hantera det. Bara det nu inte blir så, fru talman, att det blir ett övergående fenomen och att de minsta tingsrätterna ganska snart upptäcker att de inte har möjlighet att leva vidare.</textBlock>
    <textBlock id="i-7939d6eb690a401c">Låt mig avsluta med ett par synpunkter på en reservation som vi från moderat sida inte står bakom och som rör inskrivningsväsendet. Jag vill gärna vara personlig och säga att jag själv har tvekat hur man ska hantera detta. När vi tog beslutet för några månader sedan villkorade ett antal partier detta och sade att endast under förutsättning att regeringen lägger fram långsiktiga riktlinjer för reformeringen av tingsrätterna, domstolsväsendet, är vi beredda att acceptera en nedläggning av inskrivningsverksamheten på varje tingsrätt och koncentrera den till sju orter. Nu föll vår reservation, och det blev regeringens förslag som segrade, ganska väntat. Beslutet blev då att koncentrera all inskrivningsverksamhet till sju orter. Några var händelsevis gamla förbandsorter som hade behov av kompensatoriska åtgärder, om man får uttrycka det så, fru talman.</textBlock>
    <textBlock id="i-52c200adc824625f">Det här börjar man nu få en överblick över. Personalen följer inte med, bara en bråkdel, några procent, följer med. Arkivfrågorna är olösta och skapar stora problem. Det finns anledning att tro att det kommer att bli dyrare. Det kommer att skapa problem bland personalen. Många av dessa personer är över</textBlock>
    <textBlock id="i-b4f1855aecb6a04e">50. Det kommer att bli stora sociala problem för dem.</textBlock>
    <textBlock id="i-f54317adaca09964">Jag må säga att det är med stort intresse vi säkert kommer att få följa hur en fördyring kommer till stånd, hur servicegraden under en ganska lång tid kommer att sjunka. Det är djupt olyckligt. Men vi har ändå från moderat sida landat på att inte riva upp detta. Det var med stor tvekan vi landade där.</textBlock>
    <textBlock id="i-3ebf065f332ebcdb">I reservation 12 om delgivningsförfarandet påpekar vi ett ständigt återkommande ämne, problemet med inställda förhandlingar i våra domstolar. Vi menar att man med mer av privata delgivningsalternativ och auktoriserade stämningsmän skulle öka effektiviteten och därmed minska antalet inställda rättegångar.</textBlock>
    <textBlock id="i-2cd12e5e87cacbc7">Avslutningsvis, fru talman, kan man bara konstatera att vi är alla överens om vikten och nödvändigheten av reformarbete. Jag är alldeles övertygad om att de besparingsdirektiv som Domstolskommittén en gång hade har försenat, försvårat och delvis på vissa håll omöjliggjort detta. Jag är övertygad om att om man ska kunna reformera domstolsväsendet och säkerställa kompetensen måste man se till att de duktigaste juristerna söker sig till domarbanan - för det är, fru talman, mycket viktigt att människor döms och bedöms i domstolarna av skickliga jurister - och inte söker sig till andra yrkesbanor. Det är viktigt att göra domarbanan attraktiv i många bemärkelser - det handlar inte bara om lönen.</textBlock>
    <textBlock id="i-2c7b474688235971">Sammantaget gäller också att domstolsväsendet snabbt måste få in ytterligare modern IT-teknik. Det gör det också möjligt att samverka tingsrätter emellan och skapa förutsättningar för många små tingsrätter att leva vidare. Allt detta, fru talman, kräver mindre tal om besparingar och mer tal om och framför allt handling i form av att nya resurser måste komma till domstolsväsendet. Det finns tecken på detta i den treårsplan som är lagd. Jag vet ledamöter som aktivt i</textBlock>
    <textBlock id="i-d7506b6e518ace6e">Domstolsverkets styrelse har drivit upp anslagsäskandenivån. Jag tycker att det är glädjande att de har lyckats. Sammantaget måste domstolsväsendet med sin karaktär av självständighet också från lagstiftaren, riksdagen, tillförsäkras resurser så att man får ett domstolsväsende som erbjuder det yppersta av juridisk kompetens med långsiktig utveckling.</textBlock>
    <textBlock id="i-2226eb3675d2fe16">Med detta, fru talman, vill jag markera att jag står bakom alla de reservationer som det finns moderata namn på men för tids vinnande, som vi brukar uttrycka det i kammaren, yrkar jag bifall bara till reservation 1.</textBlock>
    <textBlock id="i-63be6a5662187045">(forts. 10 §)</textBlock>
    <textBlock id="i-7a737096f7260005">Ajournering</textBlock>
  </contentBlock>
  <contentBlock page="0" id="i-f323d08d6243d93d">
    <textBlock id="i-ca736957eac09b00">Kammaren beslutade kl. 16.53 på förslag av andre vice talmannen att ajournera förhandlingarna till kl. 17.00 då dagens votering skulle äga rum.</textBlock>
    <textBlock id="i-8c1eb1633df80b2b">Återupptagna förhandlingar</textBlock>
  </contentBlock>
  <contentBlock page="0" id="i-1b6b607e83b73f3f">
    <textBlock id="i-91ef2b0894bfaf68">Förhandlingarna återupptogs kl. 17.00.</textBlock>
  </contentBlock>
  <contentBlock page="0" id="i-63ba56c101d17f35">
    <textBlock id="i-3b539a11d4c0f460">8 §  Beslut om utskottsbetänkande som slutdebatterats den 7 juni</textBlock>
  </contentBlock>
  <contentBlock page="0" id="i-d64e42d735fced9a">
    <textBlock id="i-cde0fd525303b77d">MJU17 Jaktens villkor</textBlock>
    <textBlock id="i-f23f49d37701d18e">Mom. 2 (förutsättningar för bildande av viltvårdsområden m.m.)</textBlock>
    <textBlock id="i-849cc1f6da41acc6">1. utskottet</textBlock>
    <textBlock id="i-564aae38340507db">2. res. 1 (m)</textBlock>
    <textBlock id="i-fb4a96e5a0d5a211">3. res. 2 i motsvarande del  (kd)</textBlock>
    <textBlock id="i-d5146d39a60609cf">4. res. 3 (mp, fp)</textBlock>
    <textBlock id="i-70fda52f8b1a6788">Förberedande votering 1:</textBlock>
    <textBlock id="i-2db0981086ce53c2">34 för res. 2</textBlock>
    <textBlock id="i-10b856f1437e64e9">24 för res. 3</textBlock>
    <textBlock id="i-940359a2b9ee9168">226 avstod</textBlock>
    <textBlock id="i-bfcea6935713f483">65 frånvarande</textBlock>
    <textBlock id="i-ad3e4a94325ae73c">Förberedande votering 2:</textBlock>
    <textBlock id="i-7079ea0894f1bb0a">68 för res. 1</textBlock>
    <textBlock id="i-8752c3f6f2f56d75">35 för res. 2</textBlock>
    <textBlock id="i-177337397faf225e">181 avstod</textBlock>
    <textBlock id="i-018a0b8eab57c712">65 frånvarande</textBlock>
    <textBlock id="i-732955adecea9448">Kammaren biträdde res. 1.</textBlock>
    <textBlock id="i-d38bc8add714e236">Huvudvotering:</textBlock>
    <textBlock id="i-b3ad7403de49b3de">158 för utskottet</textBlock>
    <textBlock id="i-57587f2cc8fe5a2a">68 för res. 1</textBlock>
    <textBlock id="i-94a3c57f30862154">60 avstod</textBlock>
    <textBlock id="i-2f031ab06be97509">63 frånvarande</textBlock>
    <textBlock id="i-ae8b1941402c5d47">Kammaren biföll utskottets hemställan.</textBlock>
    <textBlock id="i-35fd7efd2527bb00">Partivis fördelning av rösterna:</textBlock>
    <textBlock id="i-ddadcc406d9bc25a">För utskottet:  113 s, 32 v, 11 c, 2 fp</textBlock>
    <textBlock id="i-c01d063c9a3d4873">För res. 1:     68 m</textBlock>
    <textBlock id="i-5062c49d0a318e76">Avstod: 35 kd, 1 c, 10 fp, 14 mp</textBlock>
    <textBlock id="i-00a3664e370ef7a1">Frånvarande:    18 s, 14 m, 11 v, 7 kd, 6 c, 5 fp, 2 mp</textBlock>
  </contentBlock>
  <contentBlock page="0" id="i-169224ac5ea8a442">
    <textBlock id="i-e922194a72aba1a4">Mom. 3 (utredning om äganderätten)</textBlock>
    <textBlock id="i-08a17a46ccdd9bb4">1. utskottet</textBlock>
    <textBlock id="i-790085f56be5eafb">2. res. 2 i motsvarande del  (kd)</textBlock>
    <textBlock id="i-6426e41cb1b93c06">Votering:</textBlock>
    <textBlock id="i-d3779b8b800c8251">252 för utskottet</textBlock>
    <textBlock id="i-c7ef204950e824f4">35 för res. 2</textBlock>
    <textBlock id="i-28534673ed7ce344">62 frånvarande</textBlock>
    <textBlock id="i-f3765941ec888a29">Kammaren biföll utskottets hemställan.</textBlock>
    <textBlock id="i-8c62d46e632890f8">Partivis fördelning av rösterna:</textBlock>
    <textBlock id="i-00c0c8773699d082">För utskottet:  113 s, 69 m, 32 v, 12 c, 12 fp, 14 mp</textBlock>
    <textBlock id="i-44d92c2dfa39505b">För res. 2:     35 kd</textBlock>
    <textBlock id="i-1cf26149f59aa0e8">Frånvarande:    18 s, 13 m, 11 v, 7 kd, 6 c, 5 fp, 2 mp</textBlock>
  </contentBlock>
  <contentBlock page="0" id="i-071f8b4755bd6fed">
    <textBlock id="i-b37247ea9eab4827">Mom. 5 (krav på tillstånd för avtal om jakträttsupplåtelse)</textBlock>
    <textBlock id="i-59aaf0ea34d90dc5">1. utskottet</textBlock>
    <textBlock id="i-7cafbf4c3b29319b">2. res. 4 (fp)</textBlock>
    <textBlock id="i-37c782087791ce60">Votering:</textBlock>
    <textBlock id="i-e15640b0456c2d4c">Kammaren biföll utskottets hemställan genom uppresning.</textBlock>
  </contentBlock>
  <contentBlock page="0" id="i-f160084887bc6ba4">
    <textBlock id="i-62961648da670d56">Mom. 15 (Svenska Jägareförbundets uppdrag att leda delar av viltvården och jakten)</textBlock>
    <textBlock id="i-beaf4f2a70a434eb">1. utskottet</textBlock>
    <textBlock id="i-0fd4ae6e097c7aaf">2. res. 8 (kd, fp)</textBlock>
    <textBlock id="i-cd2f1afb24b2cd59">Kammaren biföll utskottets hemställan med acklamation.</textBlock>
  </contentBlock>
  <contentBlock page="0" id="i-c8f255a94adc8c2f">
    <textBlock id="i-0dc90162e02fef84">Mom. 16 (styrningen av det allmänna uppdraget)</textBlock>
    <textBlock id="i-891a71e13c9c01f7">1. utskottet</textBlock>
    <textBlock id="i-c6a04967c1572ad4">2. res. 9 (m, c, fp)</textBlock>
    <textBlock id="i-e71e556044ecdd5d">Votering:</textBlock>
    <textBlock id="i-7c2c82bd64008ac4">194 för utskottet</textBlock>
    <textBlock id="i-43ef4a4dfae405f0">92 för res. 9</textBlock>
    <textBlock id="i-5ffc27a1a4d283d0">63 frånvarande</textBlock>
    <textBlock id="i-2c8b2c363f366b91">Kammaren biföll utskottets hemställan.</textBlock>
    <textBlock id="i-2ebcb9e322af5fb2">Partivis fördelning av rösterna:</textBlock>
    <textBlock id="i-41106b6b33cb683f">För utskottet:  113 s, 32 v, 34 kd, 1 c, 14 mp</textBlock>
    <textBlock id="i-952fa8b81c19d0b8">För res. 9:     69 m, 11 c, 12 fp</textBlock>
    <textBlock id="i-40bd0efe72e2b7df">Frånvarande:    18 s, 13 m, 11 v, 8 kd, 6 c, 5 fp, 2 mp</textBlock>
  </contentBlock>
  <contentBlock page="0" id="i-65ace2cf431a3046">
    <textBlock id="i-bd2aa6cda412767c">Mom. 19 (viltforskning)</textBlock>
    <textBlock id="i-a1e4a02c8316a320">1. utskottet</textBlock>
    <textBlock id="i-a148b8bf7eb9649f">2. res. 12 (c)</textBlock>
    <textBlock id="i-582f0a86f0419ca3">Votering:</textBlock>
    <textBlock id="i-979ed7fefd3b8534">275 för utskottet</textBlock>
    <textBlock id="i-2d50d08b599a028b">12 för res. 12</textBlock>
    <textBlock id="i-cbccf1b7fb0f5b12">62 frånvarande</textBlock>
    <textBlock id="i-d7ccf840677323b8">Kammaren biföll utskottets hemställan.</textBlock>
    <textBlock id="i-cfdeeb2d28a02978">Partivis fördelning av rösterna:</textBlock>
    <textBlock id="i-4a4fc1978e8150ba">För utskottet:  113 s, 69 m, 32 v, 35 kd, 12 fp, 14 mp</textBlock>
    <textBlock id="i-9c624ba28c05196d">För res. 12:    12 c</textBlock>
    <textBlock id="i-2a6dc79734b2ad2d">Frånvarande:    18 s, 13 m, 11 v, 7 kd, 6 c, 5 fp, 2 mp</textBlock>
  </contentBlock>
  <contentBlock page="0" id="i-04e2c164a6cf533f">
    <textBlock id="i-d53365dc7e11cdf8">Mom. 20 (användning av medel)</textBlock>
    <textBlock id="i-902c3cd258ee360f">1. utskottet</textBlock>
    <textBlock id="i-460334f9cce3a834">2. res. 13 (m, c)</textBlock>
    <textBlock id="i-ba9cec80120f6dee">Votering:</textBlock>
    <textBlock id="i-2ef72f6d1d003972">210 för utskottet</textBlock>
    <textBlock id="i-229e18d8fae19a28">78 för res. 13</textBlock>
    <textBlock id="i-33531b577d3e2edc">61 frånvarande</textBlock>
    <textBlock id="i-f7cc0b38e11e6613">Kammaren biföll utskottets hemställan.</textBlock>
    <textBlock id="i-40f644478e343ba1">Partivis fördelning av rösterna:</textBlock>
    <textBlock id="i-7234a08fee3db61b">För utskottet:  113 s, 4 m, 32 v, 35 kd, 12 fp, 14 mp</textBlock>
    <textBlock id="i-25c4c81b10d69441">För res. 13:    66 m, 12 c</textBlock>
    <textBlock id="i-7a9653e359e1a23d">Frånvarande:    18 s, 12 m, 11 v, 7 kd, 6 c, 5 fp, 2 mp</textBlock>
  </contentBlock>
  <contentBlock page="0" id="i-8f0a74520767cb2a">
    <textBlock id="i-ac46241d049f1eff">Mom. 21 (länsviltnämnderna)</textBlock>
    <textBlock id="i-dd76362ce879f3c1">1. utskottet</textBlock>
    <textBlock id="i-159fcdd697b255c0">2. res. 14 (m, c, fp)</textBlock>
    <textBlock id="i-ba204b16b8a7428b">Votering:</textBlock>
    <textBlock id="i-29cb2c9d4c6934e5">Kammaren biföll utskottets hemställan genom uppresning.</textBlock>
  </contentBlock>
  <contentBlock page="0" id="i-752fc1ced988aff9">
    <textBlock id="i-28c6e773b626a8ee">Mom. 28 (jakt på säl)</textBlock>
    <textBlock id="i-4f801fd0c87fe821">1. utskottet</textBlock>
    <textBlock id="i-2c1eae312d3ae666">2. res. 16 (v)</textBlock>
    <textBlock id="i-6279253c63f5c7dc">3. res. 17 (mp)</textBlock>
    <textBlock id="i-1953fd2e05b4b682">Förberedande votering:</textBlock>
    <textBlock id="i-e42db67841eadab5">34 för res. 16</textBlock>
    <textBlock id="i-7da002bd2694ab6a">14 för res. 17</textBlock>
    <textBlock id="i-f1d7e6389f2efcf1">240 avstod</textBlock>
    <textBlock id="i-3bb4f3af0d6e314d">61 frånvarande</textBlock>
    <textBlock id="i-5175d61866a38237">Kammaren biträdde res. 16.</textBlock>
    <textBlock id="i-93c34be1f75685a9">Huvudvotering:</textBlock>
    <textBlock id="i-6ef5820620ab1ecf">240 för utskottet</textBlock>
    <textBlock id="i-528b0ab150b9fab1">32 för res. 16</textBlock>
    <textBlock id="i-8c04a5a308eafb89">14 avstod</textBlock>
    <textBlock id="i-b1e7cf5928097639">63 frånvarande</textBlock>
    <textBlock id="i-5e05455c1fbcc526">Kammaren biföll utskottets hemställan.</textBlock>
    <textBlock id="i-edc1d1fb5457df75">Partivis fördelning av rösterna:</textBlock>
    <textBlock id="i-fcf0e363e49bc328">För utskottet:  113 s, 69 m, 35 kd, 12 c, 11 fp</textBlock>
    <textBlock id="i-76c11f76a577aa0f">För res. 16:    32 v</textBlock>
    <textBlock id="i-10e0b68235b8af89">Avstod: 14 mp</textBlock>
    <textBlock id="i-2be69168ceb92c53">Frånvarande:    18 s, 13 m, 11 v, 7 kd, 6 c, 6 fp, 2 mp</textBlock>
  </contentBlock>
  <contentBlock page="0" id="i-8f160c1668d39634">
    <textBlock id="i-63bd342c1204ed5a">Mom. 44 (jakttiden på mindre markområden)</textBlock>
    <textBlock id="i-6100a4525da5fda0">1. utskottet</textBlock>
    <textBlock id="i-004f9dc627aa771e">2. res. 20 (kd)</textBlock>
    <textBlock id="i-a465d1f84739664e">Votering:</textBlock>
    <textBlock id="i-f0d5c68b07d21466">252 för utskottet</textBlock>
    <textBlock id="i-939ff53cf062fe67">35 för res. 20</textBlock>
    <textBlock id="i-f6d8b2ed928d59cf">1 avstod</textBlock>
    <textBlock id="i-8c79203dfd56dfc5">61 frånvarande</textBlock>
    <textBlock id="i-751a93e4b51eb587">Kammaren biföll utskottets hemställan.</textBlock>
    <textBlock id="i-3023244ef51f224a">Partivis fördelning av rösterna:</textBlock>
    <textBlock id="i-f3149506fe5869e1">För utskottet:  113 s, 70 m, 32 v, 12 c, 12 fp, 13 mp</textBlock>
    <textBlock id="i-1113b4212a25ff74">För res. 20:    35 kd</textBlock>
    <textBlock id="i-4a40f34825eae967">Avstod: 1 mp</textBlock>
    <textBlock id="i-38ce2d16c09a66fd">Frånvarande:    18 s, 12 m, 11 v, 7 kd, 6 c, 5 fp, 2 mp</textBlock>
  </contentBlock>
  <contentBlock page="0" id="i-a2650e995950682d">
    <textBlock id="i-c1a873203e3d522f">Mom. 48 (decentraliserad rovdjursförvaltning)</textBlock>
    <textBlock id="i-dc4995ada5b84b5c">1. utskottet</textBlock>
    <textBlock id="i-f2c7228e28bf3789">2. res. 22 (c)</textBlock>
    <textBlock id="i-e60a666d28166cc1">Votering:</textBlock>
    <textBlock id="i-ed91ac80f700d24b">274 för utskottet</textBlock>
    <textBlock id="i-c4cde75d686034bb">14 för res. 22</textBlock>
    <textBlock id="i-ad2ad9e46ffba6ac">61 frånvarande</textBlock>
    <textBlock id="i-c4ef492d4e7fe0cf">Kammaren biföll utskottets hemställan.</textBlock>
    <textBlock id="i-48607e6a2be87944">Partivis fördelning av rösterna:</textBlock>
    <textBlock id="i-a75b8e8fad15ecd4">För utskottet:  113 s, 70 m, 32 v, 35 kd, 10 fp, 14 mp</textBlock>
    <textBlock id="i-785d9a6bff43ff0d">För res. 22:    12 c, 2 fp</textBlock>
    <textBlock id="i-5cda92d54584300f">Frånvarande:    18 s, 12 m, 11 v, 7 kd, 6 c, 5 fp, 2 mp</textBlock>
  </contentBlock>
  <contentBlock page="0" id="i-3ae566ff313c5240">
    <textBlock id="i-10c28472e4b825a4">Mom. 53 (upplåtelsesystem för småviltsjakt ovan odlingsgränsen och i renbetesfjällen)</textBlock>
    <textBlock id="i-bdc693d35ed5cf74">1. utskottet</textBlock>
    <textBlock id="i-6cba1b7b5262bce8">2. res. 25 (mp)</textBlock>
    <textBlock id="i-8b342001c25d51ff">Votering:</textBlock>
    <textBlock id="i-161b7c1c9f0d941c">273 för utskottet</textBlock>
    <textBlock id="i-6ce3d006a674f7c7">14 för res. 25</textBlock>
    <textBlock id="i-b4aa124bcd9e11f9">1 avstod</textBlock>
    <textBlock id="i-458091f93adc5d3c">61 frånvarande</textBlock>
    <textBlock id="i-52a117aafbadd40a">Kammaren biföll utskottets hemställan.</textBlock>
    <textBlock id="i-8311e1b420598a27">Partivis fördelning av rösterna:</textBlock>
    <textBlock id="i-ff96d9e8d47e8458">För utskottet:  113 s, 70 m, 32 v, 35 kd, 12 c, 11 fp</textBlock>
    <textBlock id="i-35a85a55a1da7e86">För res. 25:    14 mp</textBlock>
    <textBlock id="i-7dce3882b174288e">Avstod: 1 fp</textBlock>
    <textBlock id="i-8434b0171fe35b1d">Frånvarande:    18 s, 12 m, 11 v, 7 kd, 6 c, 5 fp, 2 mp</textBlock>
  </contentBlock>
  <contentBlock page="0" id="i-85b1c19d69290447">
    <textBlock id="i-1ed2b9676886a9f7">Övriga moment</textBlock>
    <textBlock id="i-fb08916a0193dc2b">Kammaren biföll utskottets hemställan.</textBlock>
  </contentBlock>
  <contentBlock page="0" id="i-5f4d9fd85795eadb">
    <textBlock id="i-5d509919f97db0e6">9 §  Beslut om utskottsbetänkande som slutdebatterats vid dagens sammanträde</textBlock>
  </contentBlock>
  <contentBlock page="0" id="i-0e89333ad606e014">
    <textBlock id="i-f924da5b2e99104e">KU20 Granskning av statsrådens tjänsteutövning och regeringsärendenas handläggning</textBlock>
    <textBlock id="i-f79b99aecba9c387">Propositioner ställdes först beträffande envar av de frågor som berördes i de reservationer som fogats till betänkandet, därefter i ett sammanhang på övriga upptagna frågor.</textBlock>
    <textBlock id="i-e31172b354258594">Regeringens skyldighet att överlägga med Utrikesnämnden (avsnitt 1.1)</textBlock>
    <textBlock id="i-023e4f6a4670adf0">Godkännande av</textBlock>
    <textBlock id="i-57b063cd5314a0d5">1. utskottets anmälan</textBlock>
    <textBlock id="i-5b82f326c3a1ae20">2. anmälan i res. 1 (m, kd, c, fp)</textBlock>
    <textBlock id="i-0a6789947a0434dc">Votering:</textBlock>
    <textBlock id="i-68a8f9d956220ff2">158 för utskottet</textBlock>
    <textBlock id="i-9a4bae723a7ffd09">129 för res. 1</textBlock>
    <textBlock id="i-3833480554dfd81a">62 frånvarande</textBlock>
    <textBlock id="i-033be7e2db99a35d">Kammaren godkände utskottets anmälan.</textBlock>
    <textBlock id="i-4a2bbd2b3564ae2f">Partivis fördelning av rösterna:</textBlock>
    <textBlock id="i-6d534b190f6a0146">För utskottet:  112 s, 32 v, 14 mp</textBlock>
    <textBlock id="i-7744df7503705711">För res. 1:     70 m, 35 kd, 12 c, 12 fp</textBlock>
    <textBlock id="i-39ea7a0e15062e89">Frånvarande:    19 s, 12 m, 11 v, 7 kd, 6 c, 5 fp, 2 mp</textBlock>
  </contentBlock>
  <contentBlock page="0" id="i-75a9c4c7e1ac7d1f">
    <textBlock id="i-10aba45b1e9158b3">Regeringens utövande av utnämningsmakten och ansvar för chefstillsättningar (avsnitt 3.2)</textBlock>
    <textBlock id="i-b8e3c0802a64d4b3">Godkännande av</textBlock>
    <textBlock id="i-75d4246248da6bc6">1. utskottets anmälan</textBlock>
    <textBlock id="i-8fea1d5efed73e68">2. anmälan i res. 3 (m)</textBlock>
    <textBlock id="i-b84ce55ffad00ed4">Votering:</textBlock>
    <textBlock id="i-91f76db9d6c936a6">215 för utskottet</textBlock>
    <textBlock id="i-895bf3165ee94942">70 för i res. 3</textBlock>
    <textBlock id="i-c37e21c83740ad64">64 frånvarande</textBlock>
    <textBlock id="i-4a55d117fbf1783e">Kammaren godkände utskottets anmälan.</textBlock>
    <textBlock id="i-e9cc930c6cbbdbbc">Partivis fördelning av rösterna:</textBlock>
    <textBlock id="i-616841115d0114dc">För utskottet: 1 v, 34 kd, 12 c, 12 fp, 14 mp</textBlock>
    <textBlock id="i-130891fb057887cd">För res. 3:     70 m</textBlock>
    <textBlock id="i-9cf4f8aecc4cc007">Frånvarande:    19 s, 12 m, 12 v, 8 kd, 6 c, 5 fp, 2 mp</textBlock>
  </contentBlock>
  <contentBlock page="0" id="i-a71b4f601aeebd48">
    <textBlock id="i-7a1ffc70837d99ee">Vissa frågor i samband med Telia-Telenor-affären</textBlock>
    <textBlock id="i-3d2b62594aa68e2c">(avsnitt 5)</textBlock>
    <textBlock id="i-3ca2974a8000b6aa">Godkännande av</textBlock>
    <textBlock id="i-bb2e95997639b70d">1. utskottets anmälan</textBlock>
    <textBlock id="i-7001d42313a6537a">2. anmälan i res. 1 (m, kd, c, fp)</textBlock>
    <textBlock id="i-da9b106e502f2ba7">Votering:</textBlock>
    <textBlock id="i-44117ed953ad352f">158 för utskottet</textBlock>
    <textBlock id="i-0d75ae9a34f915fa">128 för i res. 4</textBlock>
    <textBlock id="i-548791994b9b4801">63 frånvarande</textBlock>
    <textBlock id="i-f8b8da85cede517c">Kammaren godkände utskottets anmälan.</textBlock>
    <textBlock id="i-97656ef576c37240">Partivis fördelning av rösterna:</textBlock>
    <textBlock id="i-d76c77332e4f2373">För utskottet:  113 s, 32 v, 13 mp</textBlock>
    <textBlock id="i-e9e8ed0367691bcb">För res. 4:     69 m, 35 kd, 12 c, 12 fp</textBlock>
    <textBlock id="i-644f043ff2b4628d">Frånvarande:    18 s, 13 m, 11 v, 7 kd, 6 c, 5 fp, 3 mp</textBlock>
  </contentBlock>
  <contentBlock page="0" id="i-ebf04a52e00895d0">
    <textBlock id="i-fe4a479531656435">Övriga i betänkandet upptagna frågor</textBlock>
    <textBlock id="i-2537b1033e4ec6be">Kammaren godkände utskottets anmälan.</textBlock>
  </contentBlock>
  <contentBlock page="0" id="i-a15cc7430c805124">
    <textBlock id="i-7a455706f40dd5cc">Utskottets genom fattade beslut godkända anmälan lades till handlingarna.</textBlock>
  </contentBlock>
  <contentBlock page="0" id="i-687e16bc8f02d0e1">
    <textBlock id="i-bb0f319b91c6d38d">10 §  (forts. från 7 §) Det framtida domstolsväsendet (forts. JuU22)</textBlock>
  </contentBlock>
  <contentBlock page="0" id="i-a5aaa19e009cc857">
    <textBlock id="i-08fe7543e16c2a21">Anf.  187  ROLF ÅBJÖRNSSON (kd):</textBlock>
    <textBlock id="i-04e55aaffd100f99">Fru talman! Vi ska nu fortsätta att diskutera regeringens skrivelse om det framtida domstolsväsendet.</textBlock>
    <textBlock id="i-f3f1b1bdb2540b1c">Vi kristdemokrater yrkar bifall till reservation 3 under mom. 3. Vi står också bakom våra övriga reservationer men för tids vinnande yrkar vi bara bifall till reservation 3.</textBlock>
    <textBlock id="i-4a45ff94e5166522">Det här med det svenska domstolsväsendet har det möjligen gått lite troll i. Det är egentligen märkvärdigt att vi här i kammaren diskuterar en så väsentlig del i vårt samhälle och vår rättsordning som domstolsväsendet är i form av en skrivelse från regeringen.</textBlock>
    <textBlock id="i-35646b32ba861151">Domstolarna är något utomordentligt centralt och viktigt, det är vi alla överens om. Dess särart och värdet av dess oberoende är vi också överens om.</textBlock>
    <textBlock id="i-7e6f5141be16300c">På sin tid tillsattes Domstolskommittén för att se över domstolsväsendet. Vi vet också att  kommittén misslyckades med sitt arbete i den meningen att man parlamentariskt inte kunde komma överrens om en nedskärning av antalet tingsrätter. Det här hängdes upp lite grann på att man hade ett besparingsbeting.</textBlock>
    <textBlock id="i-16459261120aefea">Det kunde man liksom inte leva upp till.</textBlock>
    <textBlock id="i-c42767fd4e62b401">Men bakom detta låg också en ganska utbredd uppfattning om värdet av att behålla i stort sett den domstolsstruktur som vi har. Då tänker jag kanske särskilt på de små tingsrätterna. Även den borgerliga regeringen gjorde ju på sin tid försök att minska antalet tingsrätter, men det gick inte så bra. Och Domstolskommittén lyckades som sagt var inte heller.</textBlock>
    <textBlock id="i-7f4d2778a0540553">Då skulle man möjligen kunna tänka sig att den här frågan fick bero, eller i vart fall att den angreps på något annat sätt. Men regeringen har valt en annan väg, en som jag uppfattar det ganska udda väg.</textBlock>
    <textBlock id="i-451398017080dfaf">Först skulle jag bara vilja konstatera att man kan ifrågasätta reformbehovet. Låt oss säga att man nu är överens om att vi inte ska göra några besparingar på de allmänna tingsrätterna - det är ju uttalat nu att det är fråga om kvalitet.</textBlock>
    <textBlock id="i-995d02ecf3c00738">Är det då något problem med kvaliteten på de domar som vi får från tingsrätterna? Såvitt jag vet, fru talman, så finns det inte någon utredning om detta, åtminstone inte någon som har presenterats här i kammaren. Tvärtom har jag genom åren tagit del av olika genomgångar av dessa ting. De visar inte annat än att tingsrätterna håller en ganska hygglig kvalitet.</textBlock>
    <textBlock id="i-37a77127b7d6bec1">Och många gånger är det så att de mindre tingsrätternas domar är bättre än övriga. Min erfarenhet är att det ofta är så att ju större domstolen är, desto mer bekymmer har man. Och de största bekymren har man i Stockholms tingsrätt. Då tänker jag framför allt på långa handläggningstider och över huvud taget en opersonlig, byråkratisk och trist handläggningsform, medan de små tingsrätterna präglas mer av en stor tillgänglighet, en stor omsorg och ett mycket grannlaga angreppssätt på de problem som man har.</textBlock>
    <textBlock id="i-6cf30a0879cd124e">Man kan alltså fundera över om det verkligen finns något reformbehov. Jag ifrågasätter det.</textBlock>
    <textBlock id="i-3929ba5b10c05e56">Tingsrätten, den lokala domstolen, är navet kring vilket det lokala rättslivet rör sig i bygden. Så har det varit i alla tider, och jag tror att det är ett omistligt värde att ha det på det sättet. Tyvärr har vi under den tid som jag har varit i justitieutskottet, under den förra mandatperioden, sett en kontinuerlig centralisering av åklagarväsendet, polisen och då indirekt av advokater och även kronofogdemyndigheter. Hela rättsväsendet har alltså centraliserats. Det är i och för sig ett egendomligt fenomen under den tid då Centerpartiet var det parti som stödde regeringen. Men så har det i alla fall blivit. Och grundtanken var nu att man på något sätt även skulle minska antalet små tingsrätter. Men det blev ju stopp där. Så nu har man fått en obalans.</textBlock>
    <textBlock id="i-a88afebf80c9b16a">Om man ska ha ett levande lokalt rättsliv så måste man ha en tingsrätt. Och jag tror att man så att säga kan gå ganska långt ned. Men som tumregel borde tingsrätten ha arbete för tre-fem ordinarie domare.</textBlock>
    <textBlock id="i-04106a18617c23e4">Vill man då ha ett lokalt rättsliv får man se till att domstolen får erforderligt arbete. Det kan man göra genom ändrade domkretsar, genom ändrad måltilldelning mellan den allmänna tingsrätten och de allmänna förvaltningsdomstolarna och i viss mån faktiskt genom ett fungerande rättsliv. Vi får ju inte glömma att rättsväsendet är inne i en utomordentlig svacka. Vi har ju inte ett polisväsende som fungerar. Åklagarna börjar komma i gång. Det är väl möjligt att vi om några år faktiskt får ett fungerande rättsväsende, och då behövs domstolarna även på lokal nivå.</textBlock>
    <textBlock id="i-978736d92977ac0c">Jag skulle rent allmänt vilja säga att domstolen ska ha så att säga en egen identitet. Den ska vara som en avgränsad institution inom sitt område.</textBlock>
    <textBlock id="i-55209dfe8bc13330">Vad är det som nu har hänt? Jo, nu har regeringen via Domstolsverket börjat med olika projekt och börjat greja och dona ute bland domstolarna. Och detta är naturligtvis i mångt och mycket för oss som har varit med ett tag ett nästan artfrämmande sätt att närma sig den här delen av rättslivet. Och det är ju ingen tvekan om att stämningen ute på domstolarna inte är särskilt god, och i viss mån med all rätt, tycker jag därför att även om man inte motsätter sig förändringar så tycker man att det sätt på vilket man arbetar är djupt otillfredsställande.</textBlock>
    <textBlock id="i-786b12ea6d195a0d">Egentligen skulle Domstolsverket vara en central serviceorganisation för domstolarna. Men det håller på att bli något slags huggmejsel som regeringen använder för att stöpa om inom detta område. Jag tycker att det är så mycket mer anmärkningsvärt när man har haft sådana problem att i vanlig demokratisk ordning förankra sådana förändringar.</textBlock>
    <textBlock id="i-3638c609657692b5">En annan metodik som man använder sig av är att söndra och härska. På något sätt hackar man sönder den här frågan, och sedan spiller man ut det lite grann från tid till annan här i kammaren, och kontinuerligt läggs den ena tingsrätten efter den andra ned utan att det så att säga blir något samlat grepp. Det är också utomordentligt olyckligt. Tidigare var nästan alla partier mot nedläggning av tingsrätter. Någon enstaka kunde man möjligen tänka sig, men i princip ville man bevara tingsrätterna. Men på något sätt har regeringen nu lyckats med konststycket att få igenom nedläggningar av tingsrätter med en hyggligt ökande hastighet.</textBlock>
    <textBlock id="i-051d19752dfc52e4">Jag ska också säga något om kvalitet. Man kan naturligtvis tänka sig att man tar en domstol med en enda domare. Det är inte så lyckat. Det går att ordna ett målflöde. Men man ska naturligtvis inte också ta bort inregistrering av bouppteckningar och inskrivningsverksamheten som är två väl fungerande verksamheter som man nu river ut. Det är också egentligen obegripligt. Jag har aldrig varit med om att det har varit något problem med den verksamheten. Vi har alltid varit mycket nöjda med domstolarnas sätt att hantera dessa frågor. Det har blivit något slags renodlingshysteri, så att man ska riva upp det som fungerar mycket bra. Dessutom skänker det en väldig tilltro till den hantering som domstolarna där har ägnat sig åt. Men det hade också varit bra att bevara ett underlag för rimligt lokalt förankrade domstolar.</textBlock>
    <textBlock id="i-98bf9465978cbd48">Beträffande Domstolsverkets roll får jag väl inskränka mig till att säga att det måste ske någon form av förändring. Man kan inte ha det på detta sätt med någon gammal Gustav Vasa-modell, ett fogdevälde, inom domstolarna där de far omkring i grupper från en central myndighet och rotar i enskilda tingsrätter.</textBlock>
    <textBlock id="i-7c88a001aaeeb6ed">Vi måste väl kanske titta på det danska systemet där man har institutionaliserat detta under riksdagen. Och det sker på ett sådant sätt att domstolens integritet inte är i fara.</textBlock>
    <textBlock id="i-e2a4e8c05c71dc8b">Ett exempel är att Högsta domstolen förhandlar med Domstolsverket om sina anslag. Det är ju egentligen ganska egendomligt att landets högsta domstol sitter i en vanlig förhandlingssituation om sin ekonomi med regeringen, alltså landets verkställande organ.</textBlock>
    <textBlock id="i-f4a062f2aa47a465">Det är alltså något konstitutionellt fel. Det har också visat sig att Domstolsverket använder anslagstilldelningen som ett sätt att dräpa vissa domstolar. Det är lätt att sedan komma och säga att domstolen går med på att bli nedlagd, eftersom man inte har några resurser och ingen verksamhet är möjlig att upprätthålla.</textBlock>
    <textBlock id="i-0b5ac20b444f1d14">Då är det ju bättre att den blir nedlagd. Men inledningen var ju att man inte fick några pengar.</textBlock>
    <textBlock id="i-b4cccbc2a6663a31">För att avgränsa detta något ska jag bara säga att vi har sagt av vi skulle ha en lag om domkretsar och en lag om tingsrätter.</textBlock>
    <textBlock id="i-b5f9280ce925b865">Det är faktiskt naturligt att de här delarna regleras i lag. Vi lagstiftar egentligen om det mesta här. Men att en så central historia som landets domstolsindelning inte ligger hos riksdagen måste vara fel. Vi är helt överens om detta inom oppositionen.</textBlock>
    <textBlock id="i-d5edcb1ad0b5720b">Vi har också synpunkter på det här att allmänna tingsrätter och förvaltningsdomstolar på sikt bör läggas ihop. Som ett exempel kan jag nämna att Regeringsrätten häromdagen kom med en dom som strider mot Högsta domstolens praxis. Vi har två högsta domstolar, som alltså dömer olika. Så kan man ju inte ha det.</textBlock>
    <textBlock id="i-744a4805cf2cbddf">Inskrivning av bouppteckningar jag sagt att vi ska ha kvar. Telefon och video har jag pratat om tidigare.</textBlock>
    <textBlock id="i-916e45aa389ae912">Vi tycker nog att man ska vara mycket varlig med att ta in för mycket teknik i våra domstolar.</textBlock>
    <textBlock id="i-9f865f4777295d03">Jag kan inte låta bli att säga någonting om delgivning, vårt älsklingsämne, som jag tror att vi har avhandlat här ett antal gånger varje år. Nu senast kommer jag ihåg att Kia Andreasson var uppe och pläderade för saken. Det finns en positiv skrivning om detta, men bara i anden. I sak är det ganska märkvärdigt att man fortfarande trevar sig fram i betänkandet och inte har sjösatt det här med privat stämningsmannadelgivning.</textBlock>
    <textBlock id="i-9e5318e9743a253d">Alla nämndemän och vem man än talar med är synnerligen uppbragta över alla dessa inställda förhandlingar och det trassel i maskineriet som bristande delgivning har inneburit. Därför tycker jag att man ska ta sig samman nu och sjösätta detta, så att vi får den biten att fungera.</textBlock>
    <textBlock id="i-802313c4315553c2">Jag ser att min tid är ute och ber att få tacka för mig, fru talman.</textBlock>
  </contentBlock>
  <contentBlock page="0" id="i-984157daf5c56557">
    <textBlock id="i-54e1ad170a64891e">Anf.  188  GUNNEL WALLIN (c):</textBlock>
    <textBlock id="i-47e68c0f56b1c926">Fru talman! Rättsväsendets uppdragsgivare är landets medborgare. Vårt krav på domstolsväsendet är att det är organiserat för att kunna avgöra ärenden och mål rättsenligt, snabbt och med hög kvalitet samt att det är lättillgängligt för uppdragsgivarna, alltså medborgarna.</textBlock>
    <textBlock id="i-281092092499bfea">Detta är kärnan i synen på domstolsväsendet, och det perspektivet borde vara den primära och yttersta utgångspunkten för alla reformer av domstolsorganisationen. Detta borde ha fått större genomslag i argumenteringen i handlingsplanen.</textBlock>
    <textBlock id="i-8a6e29e1e917d722">Detta medborgarperspektiv är enligt Centerpartiet av helt avgörande betydelse för att man ska kunna slå vakt om närheten och tillgängligheten till hela rättsväsendet, inklusive domstolarna.</textBlock>
    <textBlock id="i-6d46fe0616517f7b">Tingsrätternas lokala förankring har århundradenas hävd och en stor betydelse för rättskipningens anseende och genomslagskraft bland medborgarna.</textBlock>
    <textBlock id="i-3ade0691e0529fef">Lokalt förankrat dömande är av betydande värde för rättskipningen, inte minst med hänsyn till den personoch ortkännedom som sådana domstolar besitter. I ett mer centraliserat domstolsväsende riskerar man att äventyra detta vitala inslag i vår rättskipning.</textBlock>
    <textBlock id="i-e579bfd7abaf529e">Den handlingsplan som föreligger speglar inte helhetstänkandet utan förespråkar tyvärr nedläggning av ett antal tingsrätter runtom i landet. Det är Socialdemokraterna som med Vänsterns och Miljöpartiets hjälp står bakom detta. Jag uppehåller mig särskilt vid</textBlock>
    <textBlock id="i-28a00dfde76a7611">Miljöpartiet, som i en partimotion tidigare har sagt sig värna om lokal och folklig förankring. Jag är verkligen förvånad.</textBlock>
    <textBlock id="i-ed8302cd3fb91095">Domstolarnas unika ställning i jämförelse med andra samhällsorgan uttrycks i regeringsformen och bekräftas i Europakonventionen om de mänskliga rättigheterna och de grundläggande friheterna, liksom i FN:s stadga om de mänskliga rättigheterna. Domstolarna är medborgarnas yttersta garanter för rättssäkerhet och rättstrygghet. Oberoende och oavhängiga domstolar är en fundamental princip i en demokratisk rättsstat.</textBlock>
    <textBlock id="i-89f73ddd075ce771">Det är därför angeläget att det pågående förändringsarbetet inom domstolsväsendet och det sätt på vilket det bedrivs av Domstolsverket inte på något sätt urholkar domstolarnas oberoende och oavhängiga ställning.</textBlock>
    <textBlock id="i-96cd47e0c10eef64">Domstolarnas ställning har aldrig varit svagare än i dag. Det kunde vi läsa i dagens press, och det ligger mycket i det. Regeringen säger att man vill ha ett starkt, oberoende svenskt domstolsväsende. Det måste man dock ifrågasätta, och därför håller jag med om att det verkligen behövs en översyn.</textBlock>
    <textBlock id="i-548373daa0a291da">I den här viktiga frågan om vårt domstolsväsende kommer det en skrivelse till riksdagen med information. Det kommer inte någon proposition med ställningstagande till varje enskild tingsrätt. Jag noterar också att om det här verkligen hade varit en viktig fråga för regeringen så hade vi kunnat se justitieministern här i denna viktiga debatt.</textBlock>
    <textBlock id="i-d8c615f02221d846">Den fortsatta utvecklingen och förändringsarbetet måste emellertid byggas underifrån. Man får använda sig av de domstolsanställdas kunskaper, erfarenheter och engagemang snarare än att driva på uppifrån. De domstolsanställda måste i större utsträckning än vad som nu är fallet få inflytande över och känna delaktighet i förändringsprocessen.</textBlock>
    <textBlock id="i-7d713e03ccec1693">Centerpartiet instämmer i att domstolsväsendet behöver både reformeras och moderniseras. Samhällets komplexitet ökar hela tiden, samtidigt som flera av de yttre faktorerna som påverkar domstolsväsendet förändras i allt snabbare takt. Att domstolsväsendet fungerar i en föränderlig värld är emellertid inte någon nyhet. Det nya är den dramatiska ökningen av förändringstakten.</textBlock>
    <textBlock id="i-61e4e43587bc3804">Den säkerligen viktigaste orsaken till denna dramatiska ökning av förändringstakten i samhällslivet är genombrottet för informationstekniken. Jag anser att informationstekniken gör det möjligt att bibehålla ett decentraliserat domstolsväsende, eftersom den erbjuder avancerade arbetsredskap för att kunna följa med i rättsutvecklingen och ha en bred och effektiv samverkan i hela vårt rättsväsende.</textBlock>
    <textBlock id="i-a5a7665b2b9c7d09">Centerpartiet är berett att ta sitt ansvar för en modernisering av domstolsväsendet. Men förändringarna måste ta fasta på det goda i dagens domstolsorganisation och därmed utgå från ett decentraliserat rättsväsende.</textBlock>
    <textBlock id="i-7f4931ac028f14e8">Domstolsorganisationen måste få en bred politisk förankring, och varje förändring av domstolsorganisationen ska föregås av ett riksdagsbeslut, precis som vi sagt här tidigare i debatten. Denna ordning bör komma uttryck i lagtext.</textBlock>
    <textBlock id="i-8843c06ddb08969b">Det är alltså otillräckligt och långt ifrån tillfredsställande att regeringen fortlöpande informerar riksdagen om pågående och planerade reformer. Riksdagen måste kunna påverka och ha inflytande över reformarbetet. Inte minst måste riksdagen kunna stå till svars inför sina uppdragsgivare, det svenska folket. Intill dess att riksdagen har återtagit rätten att besluta om sådana förändringar, bör det inte vara möjligt för regeringen att lägga ned någon tingsrätt.</textBlock>
    <textBlock id="i-621c908f3d51f4a0">Hur påtagliga eller omfattande konsekvenserna av omvärldsförändringarna och de krav som dessa genererat gentemot domstolsväsendet är, t.ex. vad gäller kraven på specialisering och kompetensutveckling, kan man ju diskutera. Sedan en lång tid tillbaka har målen i domstolarna blivit långt mer komplicerade och tunga att handlägga. Den ökade internationaliseringen och antalet mål med EG-rättslig anknytning har dock hittills inte satt några tydliga spår i målen eller tillflödet av mål. I det längre perspektivet finns det ändå goda grunder för att anta att den situationen kommer att förändra arbetet i domstolarna.</textBlock>
    <textBlock id="i-3841de7ca93b4f70">Det är viktigt att domstolsorganisationen då håller en hög beredskap och står väl rustad för en sådan utveckling. För att domarbanan ska ha attraktionskraft och underlätta rekrytering är det dessutom angeläget att möjligheter till specialisering kan erbjudas. Men man kan inte sätta likhetstecken mellan specialisering och centralisering.</textBlock>
    <textBlock id="i-ae035d8ee04c0a60">Påståendet att det skulle vara svårt för de små tingsrätterna att tillgodose allmänhetens krav på service saknar förankring i verkligheten. Regeringen utgår, utan att ha några belägg för sin åsikt, på förhand från att större domstolar ger bättre förutsättningar för en förbättrad verksamhet i domstolarna.</textBlock>
    <textBlock id="i-afb8bbb24e292750">Handläggningen kan förbättras vad gäller kvalitet, och servicegraden kan öka. Dessutom kan domstolens service till allmänheten förbättras liksom säkerheten.</textBlock>
    <textBlock id="i-a063532971077457">Så framhölls det i skrivelsen.</textBlock>
    <textBlock id="i-9cc1432a5a223abd">Vi hörde ju nyss tidigare talare säga: ju större domstol desto större bekymmer.</textBlock>
    <textBlock id="i-9774bea5976f22ee">Jag vill instämma i att det är iögonfallande att frågan om vilken storlek den mest effektiva domstolen bör ha liksom nackdelar med stora samorganiserade domstolsorganisationer inte har diskuterats på något sätt i denna handlingsplan.</textBlock>
    <textBlock id="i-9d3c8c107c0fae2f">Det hade varit värdefullt med en analys av de svårigheter, inte minst utifrån medborgarperspektivet, som en stor samlokaliserad domstol brottas med. Det är svårt att inse att kvaliteten i den dömande verksamheten skulle förbättras endast av det skälet att fler domstolsanställda vistas i samma tingshus, om det nu är det som avses.</textBlock>
    <textBlock id="i-4ba5b0d04386a9a0">Centerpartiet ser med oro på de sparkrav som domstolarna har varit utsatta för. Vi har befarat att sparkravet kommer att gå ut över de mindre tingsrätterna och leda till en centraliserad tingsrättsorganisation.</textBlock>
    <textBlock id="i-1a97f9b58a8067c5">Den pågående utvecklingen i dagens domstolsväsende och regeringens skrivelse förstärker tyvärr våra farhågor att den utveckling och förnyelse av domstolsväsendet som är nödvändig och påkallad går i en ensidigt centraliserad riktning. Den sker på bekostnad av en decentraliserad domstolsorganisation. Detta ser vi från Centerpartiet som mycket olyckligt.</textBlock>
    <textBlock id="i-ee58cd5bd2b4648d">Centerpartiet anser att de mindre tingsrätterna ger närhet, tillgänglighet och korta handläggningstider.</textBlock>
    <textBlock id="i-317b1f19fe0caf75">Det finns person- och lokalkännedom. Det är ett lokalt dömande. Allt detta motverkar anonymitet och ger offentlighetsprincipen ett konkret innehåll.</textBlock>
    <textBlock id="i-a75ace50a22dbd35">Jag har flera gånger i tankarna jämfört domstolsorganisationen med centraliseringen i sjukvården. Jag tycker att man kan dra lärdom av det som händer.</textBlock>
    <textBlock id="i-13194381f6acbc4a">Vi har tidigare diskuterat centralisering inom åklagarväsendet. Riksåklagarens rådgivande nämnd var på besök i åklagarkammaren i Helsingborg förra veckan. Där hade man planer på att dela åklagarkammaren.</textBlock>
    <textBlock id="i-fc2d7a82ac108fea">Jag tycker att vi bör vara försiktiga med centraliseringen och de stora enheterna och verkligen analysera innan man tar sådana steg.</textBlock>
    <textBlock id="i-c12f0beebf920cf9">Tidigare i debatten om inskrivningsmyndigheten krävde vi att man skulle ta allt på en gång och ha en plan över det hela så att vi verkligen kan se hur man på bästa sätt kan arbeta inom domstolsorganisationen.</textBlock>
    <textBlock id="i-c0165329e0d26c80">När man nu studerar vad som är på gång finner man att det verkligen är en stor kompetens som går förlorad. Det har vi inte råd med i den situation vi befinner oss. Det är svårt att hitta den kompetensen någon annanstans; för att inte tala om den stora kostnadsökning det innebär. Det har vi tydligt sett.</textBlock>
    <textBlock id="i-ee05379963e8b031">Denna fråga lyfte också Anders Högmark fram.</textBlock>
    <textBlock id="i-57bbc12f014c7a07">Samtidigt som resursförstärkningar nu måste komma domstolsväsendet till del, för att inte kvaliteten i verksamheten ska äventyras, är det viktigt att den påbörjade reformeringen och moderniseringen inte avstannar. Att ytterligare ompröva och vid behov förändra arbetsformer, organisation och regler är nödvändigt. Det är ett ännu oavslutat arbete. Detta gäller inte minst domarutbildningen.</textBlock>
    <textBlock id="i-62d8c8c7f01a75e3">Centerpartiet är positivt till att domstolsväsendet anammar teknikutvecklingen och de möjligheter denna medför, men vill i sammanhanget betona nödvändigheten av en helhetssyn på rättsväsendets teknikanvändning.</textBlock>
    <textBlock id="i-b2910b18c39898ba">Det är angeläget att rättsväsendets olika aktörer -</textBlock>
    <textBlock id="i-bf0a602beb1f4bc1">domstolarna, polisen, åklagarna, advokaterna etc. -</textBlock>
    <textBlock id="i-cf82a412419b20fc">på ett effektivt och säkert sätt kan utnyttja tekniken.</textBlock>
    <textBlock id="i-cafcf10080448d99">De moderna tekniska hjälpmedlen inom rättsväsendet måste kunna samordnas för att effektivt kunna utnyttjas.</textBlock>
    <textBlock id="i-e699132670f20c82">Det är angeläget att de enskilda domstolarna har möjlighet att efter sina lokala förutsättningar utforma sin beredningsorganisation. Behoven av en beredningsorganisation varierar bl.a. beroende på domstolarnas storlek och läge.</textBlock>
    <textBlock id="i-9500575bf2e64f4c">Centerpartiet är positivt till en renodlad domarroll och därför positivt till att regeringen avser att föra över sjöfartsregistret och inskrivningar om företagshypotek till andra myndigheter. Likaså ställer vi oss positiva till att domstolarna i högre utsträckning rekryterar specialister i bl.a. administrativa frågor och på IT-området från andra personalkategorier än den traditionella domstolspersonalen. Det har vi sett tydliga exempel på i de andra organen inom rättsväsendet.</textBlock>
    <textBlock id="i-0c000c34a8a7dac6">En ökad rörlighet och yrkesväxling inom rättsväsendet är av stort värde enligt vår mening. Att öppna domarbanan för andra yrken inom rättsväsendet är därför mycket angeläget. Rättsväsendet berikas av att erfarenheter från olika myndigheter utväxlas och korsbefruktas.</textBlock>
    <textBlock id="i-ba09c423abb44dc1">Jag vill nämna notarietjänstgöringen. Vi har även tidigare menat att det är angeläget att uppdra åt Domstolsverket att göra en översyn av antagningen till notarietjänstgöringen och sambanden med juristutbildningen. I dag antas 30 % av studenterna till notarietjänstgöring. Urvalskriterierna hänför sig enbart till studiemeriter. Det har skapat en väldig betygshets och en dålig arbetsmiljö.</textBlock>
    <textBlock id="i-2d2c76ef68d57032">Högskoleverket har kommit med en rapport som också kräver den här översynen. Det har kommit så långt att det antagligen kommer att anammas. För min och Centerpartiets del är det viktigaste att det händer något på det här området och att man kommer åt åtgärden. Jag har inget emot prestigeförlusten.</textBlock>
    <textBlock id="i-a59fea0744bbd611">Till sist vill jag nämna nämndemannaväsendet.</textBlock>
    <textBlock id="i-5176ae5a0e890967">Jag välkomnar att det ska skapas en utredning när det gäller nämndemännens situation. Det är en otroligt viktig demokratisk del av den dömande verksamheten, men den måste fungera på ett bättre sätt. Jag välkomnar verkligen den utredningen.</textBlock>
    <textBlock id="i-c4daead7e7deffa2">Fru talman! Jag står bakom alla Centerpartiets reservationer, men för tids vinnande yrkar jag endast bifall till reservation 2, om lokal förankring. Tack.</textBlock>
    <textBlock id="i-b8f100d782f66e12">(forts.)</textBlock>
    <textBlock id="i-79e531bf83cd0a19">Ajournering</textBlock>
  </contentBlock>
  <contentBlock page="0" id="i-29bed6cfe8be4591">
    <textBlock id="i-2d3159b191da0765">Kammaren beslutade kl. 18.00 på förslag av tredje vice talmannen att ajournera förhandlingarna till kl. 19.00 för middagsuppehåll.</textBlock>
    <textBlock id="i-26396a8ed0b4f862">Återupptagna förhandlingar</textBlock>
  </contentBlock>
  <contentBlock page="0" id="i-3a7b266401ff48f6">
    <textBlock id="i-9ab432d448d2e356">Förhandlingarna återupptogs kl. 19.00.</textBlock>
  </contentBlock>
  <contentBlock page="0" id="i-ba0175828e07eba8">
    <textBlock id="i-1a8ce5caaaf92414">10 §  (forts.) Det framtida domstolsväsendet</textBlock>
    <textBlock id="i-c47294450708b6ab">(forts. JuU22)</textBlock>
  </contentBlock>
  <contentBlock page="0" id="i-a4250c924504e401">
    <textBlock id="i-b9cf04839887a0d2">Anf.  189  ROLF ÅBJÖRNSSON (kd) replik:</textBlock>
    <textBlock id="i-d211e1a314d127c3">Herr talman! Jag skulle vilja höra en sak. Gunnel</textBlock>
    <textBlock id="i-df620fe6a88aede4">Wallin har talat länge, vackert och övertygande om värdet av ett lokalt rättsliv och de små tingsrätterna.</textBlock>
    <textBlock id="i-cde0bb8ba6075971">Jag undrar varför inte Centerpartiet då biträder vår reservation om att bevara inskrivningsväsendet med avseende på fastigheter och bouppteckningsverksamhet vid tingsrätterna.</textBlock>
  </contentBlock>
  <contentBlock page="0" id="i-6bae7edc4d4ba9e9">
    <textBlock id="i-2f63318d3a7043e0">Anf.  190  GUNNEL WALLIN (c) replik:</textBlock>
    <textBlock id="i-1a6d5a4813b723ba">Herr talman! Vid den debatten, när det ärendet var upp i kammaren, reserverade vi oss i frågan. Eftersom detta är ett fattat beslut får man enligt demokratiska former finna sig i det. Det är läget.</textBlock>
  </contentBlock>
  <contentBlock page="0" id="i-94f4bf6a97d1fcaf">
    <textBlock id="i-4ac038de165ee3af">Anf.  191  ROLF ÅBJÖRNSSON (kd) replik:</textBlock>
    <textBlock id="i-db133dfff884e66a">Herr talman! Det ligger mycket i det, men å andra sidan kan vi konstatera att detta på intet sätt har verkställts. Det ligger lite på framtiden. Möjligheten finns fortfarande att riva upp beslutet. I den meningen skulle väl inte demokratin störas av att vi markerade att man skulle tänka om i den här delen.</textBlock>
  </contentBlock>
  <contentBlock page="0" id="i-c544c1c635c4dfe2">
    <textBlock id="i-e1ff1da38dff2c1e">Anf.  192  GUNNEL WALLIN (c) replik:</textBlock>
    <textBlock id="i-08313f1da8b5d451">Herr talman! Jag kan förstå resonemanget. Jag har noga följt detta, och det var därför jag också kunde säga att det är en otroligt stor kompetensförlust när denna personal inte följer med. Vi har också kunnat se i äskandena vilka stora kostnader detta medför. Det är inte omöjligt att vi kommer tillbaka utifrån det läget, men i nuläget har jag inte den ståndpunkten.</textBlock>
  </contentBlock>
  <contentBlock page="0" id="i-0d05e74bccb52f52">
    <textBlock id="i-125ce36818d8ee21">Anf.  193  SIW PERSSON (fp):</textBlock>
    <textBlock id="i-579570273f88a7d3">Herr talman! För att upprätthålla lagen finns bara en säker metod, och det är fria och självständiga domstolar. Regeringen påpekar i sin skrivelse att det är utmärkande för en demokratisk rättsstat att den dömande makten utövas under lagarna. Den ordningen förutsätter oberoende och oavhängiga domstolar.</textBlock>
    <textBlock id="i-74e6ccfa18b8c7ba">Den nu gällande regeringsformen från 1974 slår fast att:</textBlock>
    <textBlock id="i-bd3350a3f6694baa">"Den offentliga makten utövas under lagarna."</textBlock>
    <textBlock id="i-1db5fe39caaa590e">Således ska all offentlig makt, och inte bara den dömande, utövas under lagarna. Såväl riksdag som regering är alltså bundna av lagarna. Det är framför allt detta faktum som kräver både oberoende och oavhängiga domstolar.</textBlock>
    <textBlock id="i-7e363607a9a7684f">Sverige har knutits allt närmare den europeiska rättstraditionen i och med att vi har trätt in i EU, och i och med att vi också har gått med i Europakonventionen om skydd för de mänskliga rättigheterna och de grundläggande friheterna i svensk lag.</textBlock>
    <textBlock id="i-7774ae85bcfb82f3">I artikel 6 i Europakonventionen om skyddet för de mänskliga rättigheterna och de grundläggande friheterna slås det fast att var och en är berättigad till en rättvis och offentlig förhandling. Det ska ske inom skälig tid, och det ska vara inför en oavhängig och opartisk domstol som upprättas genom lag.</textBlock>
    <textBlock id="i-76f651584b0d36ea">De svenska domstolarnas oberoende och oavhängighet skyddas alltså av både svenska och europeiska rättsregler. Detta gör att man bör ha en viss försiktighet vid allt fattande av beslut som rör domstolar, inte minst när det gäller de förändringar som är aktuella just nu.</textBlock>
    <textBlock id="i-113e810cfecadacd">Domstolarnas ställning i vårt samhälle har en stark konstitutionell prägel. Samtidigt som regeringen i sin skrivelse betonar domstolarnas speciella roll i samhället så menar man att rättsväsendet ska fungera som en helhet där samverkan och sambanden mellan myndigheterna måste poängteras.</textBlock>
    <textBlock id="i-b96c8a46913d5045">Regeringen skriver vidare att samverkan mellan rättsväsendets olika verksamhetsgrenar ska fördjupas och utvecklas.</textBlock>
    <textBlock id="i-649aec9cb6ec7ce4">Regeringen åberopar här motstridiga principer beroende på vilka åtgärder den just för tillfället vill driva igenom. Man kan inte både behandla rättsväsendet som en helhet och samtidigt hävda domstolarnas och domarnas oberoende och särskilda roll i samhället.</textBlock>
    <textBlock id="i-eb8b38c266ea9c86">Vi i Folkpartiet välkomnar det reformarbete som pågår inom domstolsväsendet. En reformering av domstolsväsendet är nödvändig för att kunna möta den nya tiden med nya krav även på domstolarna.</textBlock>
    <textBlock id="i-1af0f86dc4a6304d">Men det olyckliga är att dessa förändringar nu genomförs utan att vi i riksdagen får vara med.</textBlock>
    <textBlock id="i-847191dc4f3e81ca">Domstolarna ska upprätthålla lagen i Sverige. Det borde därför vara självklart att domstolarna inte kan läggas ned eller slås samman utan att riksdagen, dvs.</textBlock>
    <textBlock id="i-c720f38399828c2f">den lagstiftande församlingen, deltagit i beslutet.</textBlock>
    <textBlock id="i-273f4f683ecef734">Domstolarnas särställning i regeringsformen kräver att förändringar genomförs, som det står, varsamt och med beaktande av behovet av stabilitet över tiden. För att inte rubba allmänhetens förtroende för vare sig enskilda domstolar eller för domstolsväsendet i dess helhet krävs det att reformeringen sker med hög grad av konsekvens och principbundenhet, där de självständiga domstolarna under överskådlig tid på ett rättssäkert sätt kan skipa rätt och slita tvister.</textBlock>
    <textBlock id="i-35c811206b78a7ab">Mot denna bakgrund är det särskilt olyckligt att regeringen nu genomdriver omfattande förändringar utan att först tydligt redovisa de principer som ska ligga till grund för de åtgärder som man föreslagit.</textBlock>
    <textBlock id="i-227fefae1915869a">Domstolar läggs ned och domkretsar slås ihop så fort tillfälle ges. Det pågående reformarbetet lider en uppenbar brist på likformighet och förutsägbarhet.</textBlock>
    <textBlock id="i-452a9a22eeade9a2">Tillfälligheter, såsom att lagmän går i pension eller avlider, styr vilka projekt som kommer i gång.</textBlock>
    <textBlock id="i-3e9d033996576408">Samordning och kontroll saknas och kortsiktiga överväganden styr.</textBlock>
    <textBlock id="i-960044c966b26bac">Att fortsätta att driva förändringsarbete på det sätt som nu sker är inte hållbart i ett längre perspektiv, och kan knappast leda fram till en över tiden varaktig domstolsorganisation.</textBlock>
    <textBlock id="i-d38efcf29f6ce0d8">Det är svårt för både allmänheten och domstolspersonalen att veta hur regeringen och Domstolsverket kommer att göra nästa gång, och vilken typ av förändring som är att vänta just vid deras domstol.</textBlock>
    <textBlock id="i-cf04fd79e571b150">Frånvaron av en samhällsekonomisk konsekvensanalys gör att de misstag som begicks t.ex.</textBlock>
    <textBlock id="i-d5cbb8981398e619">när inskrivningsmyndigheten omorganiserades kan återupprepas.</textBlock>
    <textBlock id="i-ffa134333ec04c5d">Det är svårt att nå en långsiktig lösning utan att först låta riksdagen besluta om vilka riktlinjer och principer som bör ligga till grund för en så omfattande reformering av domstolsväsendet som regeringen skisserar i skrivelsen.</textBlock>
    <textBlock id="i-232e37d691563527">Vi i Folkpartiet vill erinra om att den pågående processen utgör ett avsteg från den ordning som användes vid den förra stora reformeringen av domstolarna som ägde rum 1973. Då inhämtade regeringen riksdagens godkännande av de riktlinjer och principer den avsåg att använda sig av. Justitieutskottet uttalade efter att ha godkänt regeringens riktlinjer att:</textBlock>
    <textBlock id="i-a5a19ce0886daaa9">Om ändring i ovan angivna riktlinjer framdeles finnes motiverade bör frågan härom underställas riksdagens prövning.</textBlock>
    <textBlock id="i-8c5f198a6df2b5d2">Mot bakgrund av vad som ovan anförts bör regeringen inte gå förbi riksdagen i den här viktiga frågan.</textBlock>
    <textBlock id="i-fa68ab9d03d9916b">Därför begär vi i Folkpartiet att regeringen snarast inhämtar riksdagens godkännande för vilka principer som ska ligga till grund för den framtida domstolsorganisationen. Riksdagen kan därefter uppdra åt regeringen att genomföra en reformering av domstolsväsendet efter dessa principer.</textBlock>
    <textBlock id="i-8912e701f8500355">I konsekvens med detta bör regeringen inte genomföra några av de förändringar som läggs fram i skrivelsen innan riksdagen gett sitt godkännande för de riktlinjer som regeringen vill lägga till grund för domstolsväsendets framtida organisation.</textBlock>
    <textBlock id="i-246bf8f8ec3ff022">Folkpartiet anser också att en del av det dömande som i dag sker i länsrätterna ska kunna flyttas över till tingsrätterna. På det sättet skulle de mindre tingsrätterna få ett större målunderlag. Det är någonting, som i enlighet med huvuddragen i regeringens skrivelse, också skulle kunna leda till en specialisering. Totalt sett skulle en sådan ordning kunna innebära att fler domstolar kan bevaras, vilket också skulle gagna den lokala förankringen i rättskipningen.</textBlock>
    <textBlock id="i-95d3f92b596de618">På längre sikt anser vi i Folkpartiet att de båda domstolsslagen ska slås ihop. Vi anser att en sådan ordning skulle medverka till att domstolsväsendet uppfattas mer enhetligt. Vi menar att regeringen också bör beakta detta inom ramen för det fortsatta reformarbetet.</textBlock>
    <textBlock id="i-5898feab30806c80">Herr talman! Så vill jag säga några ord om den centrala domstolsadministrationen. Vi i Folkpartiet anser att den centrala domstolsadministrationen inte bör utformas på ett sådant sätt att den riskerar att äventyra intresset av ett oberoende domstolsväsende.</textBlock>
    <textBlock id="i-03a40c1d09adc432">Den nuvarande konstruktionen ger regeringen ett starkt grepp om domstolsorganisationen, bl.a. genom att regeringen utser generaldirektören och att man tidsbegränsar förordnandet. Dessutom kan Domstolsverket genom fördelningen av domstolsväsendets anslag styra reformarbetet.</textBlock>
    <textBlock id="i-d28943fb9bca6e72">Vi i Folkpartiet anser att det verkligen finns skäl att överväga en annan ordning. Domstolarnas självständighet skulle kunna garanteras med ett självständigt serviceorgan. I t.ex. Danmark finns det en myndighet som ligger under riksdagen och vars verksamhet regleras i lag.</textBlock>
    <textBlock id="i-1d7ed3a0500bdd09">Vi i Folkpartiet vill peka på att det presenterade förändringsarbetet visar att Domstolsverkets nuvarande ställning inte är acceptabel. Den roll som Domstolsverket har i det aktuella reformarbetet framstår som mindre väl förenlig med den grundläggande uppgiften för verket, nämligen att vara en servicemyndighet. Det verkar som om en inte oväsentlig del av verkets resurser används för att ta fram underlag för en reformering av domstolsväsendet.</textBlock>
    <textBlock id="i-772043e2acbe6a65">Även om detta är en angelägen uppgift, är det inte en uppgift för Domstolsverket. Tilltron till de slutsatser som presenteras hade varit större om man anlitat utomstående för att ta fram det här underlaget. Därför anser vi i Folkpartiet att regeringen bör få i uppdrag att utreda frågan om Domstolsverkets ställning och funktion i förhållande till domstolarna.</textBlock>
    <textBlock id="i-64a94e25bef26c28">Herr talman! Folkpartiet står bakom reservationerna 1, 3, 4 och 8. Men för tids vinnande yrkar jag bifall bara till reservation 8.</textBlock>
  </contentBlock>
  <contentBlock page="0" id="i-2e3b29cd5e7e570e">
    <textBlock id="i-2621976048482818">Anf.  194  KIA ANDREASSON (mp):</textBlock>
    <textBlock id="i-d1a420dc1fe8c722">Herr talman! I skrivelsen redovisar regeringen planerade förändringar av tingsrättsorganisationen.</textBlock>
    <textBlock id="i-2a50404512acc4ed">Men man säger också att regeringen hädanefter även ska återkomma till riksdagen om hur förändringsarbetet utvecklas.</textBlock>
    <textBlock id="i-bc259afe90c4d8c6">Efter att själv som ledamot ha deltagit i 1995 års domstolskommitté har jag kunnat tränga in i problematiken som gäller förändringspotentialen inom domstolarna i första instans. De direktiv som kommittén fick kunde inte omsättas i praktiken. Det är kanske svårt för justitieutskottets ledamöter att förstå de här turerna. Men efter att ha deltagit i det här arbetet tycker jag ändå att regeringens förhållningssätt är det bästa.</textBlock>
    <textBlock id="i-3a45cd980710a8d8">Med mitt arbete som utgångspunkt skulle jag vilja säga att det inte går att lägga en mall för hur tingsrätterna ska utvecklas i hela landet. Sverige ser så hemskt olika ut geografiskt och befolkningsmässigt.</textBlock>
    <textBlock id="i-a1df221daf1690a8">Jag tycker att jag hör detta också i den samstämmiga kritiken från oppositionen. Jag tycker alltså att förhållningssättet är bra.</textBlock>
    <textBlock id="i-92c501852ce34f83">Man säger att förändringar är nödvändiga. Det är ett genomgående tema. Men sedan tycker jag att det är väldigt otydligt. Vilka förändringar är det man vill ha? Det var ännu mer otydligt i Domstolskommittén där alla partier hade var sin representant. Det oppositionen nu efterfrågar gjordes där. Diskussionen fördes och förslagen till förändringar framställdes. Men det hände ingenting.</textBlock>
    <textBlock id="i-d7d9800e29d522da">Visserligen kunde man väl enas någorlunda om att de allmänna domstolarna och förvaltningsdomstolarna skulle kunna närma sig varandra, och det har ju framförts här i dag också. Jag tycker att regeringen har sagt det också i skrivelsen. Man börjar med administrativt samarbete och tänker gå längre, men det är inte så lätt att slå ihop dem plötsligt. Det visade sig i</textBlock>
    <textBlock id="i-695e2b2f2425495d">Domstolskommitténs arbete att man över huvud taget inte kan göra snabba förändringar. De här olika rätterna i första instans är så pass olika att man får gå varsamt fram. På lång sikt finns det möjligheter, men det är inte så enkelt att slå ihop dessa domstolar i dag.</textBlock>
    <textBlock id="i-fdadb6640f356cc0">Vi har ju uppvaktats i utskottet av företrädare för förvaltningsdomstolens jurister som säger att det inte går att göra så i dagsläget. Vi har diskuterat det här problemet förut.</textBlock>
    <textBlock id="i-d4c28097aa3b1124">Sedan säger man att det finns en avsaknad av riktlinjer och att vi inte har diskuterat detta. Men jag säger att det har diskuterats i Domstolskommittén. Vi diskuterade i flera år. Det var ingen som kunde se att man skulle kunna lägga ned så många tingsrätter som var föreslaget. Men att inte göra någonting och inte föra samman till större enheter över huvud taget hade vi också olika synpunkter på.</textBlock>
    <textBlock id="i-ad371d31965c4d6f">Jag tycker att Rolf Åbjörnsson är lite vag i sin åsikt om detta. Först säger han att små tingsrätter är bra och har argument för det. I en annan mening tycker jag mig höra att man inte kan ha mindre än tre-fem domare. Vad är små tingsrätter? Vilken är definitionen på det?</textBlock>
    <textBlock id="i-22779f1ce72058ae">I direktiven till kommittén stod det att domstolsstorleken skulle vara åtta-tio domare. Det var ingen som kunde tycka att det var bra i hela landet. Men där det går, där avstånden är små, är det självklart att man kan slå ihop domstolar och att en domare inte är det ideala. Det var nästan ingenting som kom fram som tydde på att det var bra med en domare i dag. Det är inte heller fel att göra det när lagmannen blir pensionerad. En domare kan ju inte sägas upp. Han är oavsättlig. Då är det väl naturligt och bra att man väntar tills den domaren pensioneras. Jag tycker att det är utmärkt.</textBlock>
    <textBlock id="i-ce4efca1e59af0b1">Sedan har vi detta med lokal förankring. Det är precis det som sker. Det är väldigt intressant att se att det som föreslogs i en proposition 1969, och som refereras till i betänkandet, faktiskt är hållbart än i dag. Då slog man fast att riksdagen skulle godkänna riktlinjerna om att domkretsarna inte borde vara mindre än att de gav arbetsunderlag för minst tre domare. Det är ett ganska bra genomsnitt. Avstånd och kommunikationsmöjligheter skulle beaktas i det särskilda fallet. Det är precis det vi kom fram till i kommittén. I norra Sverige är avstånden enorma.</textBlock>
    <textBlock id="i-58feb81a15ba9425">Eftersom jag är från södra Sverige blev jag väldigt förvånad att det kunde vara sådana avstånd. Naturligtvis måste vi göra skillnader för befolkningen som bor där.</textBlock>
    <textBlock id="i-973de52ae7616c79">Vidare innebar riktlinjerna att reformen skulle ske successivt av hänsyn till uppkomna personal- och lokalproblem. Det tar man också hänsyn till i resonemanget i den här skrivelsen. Man ska inte lägga en mall ovanifrån och säga att så här ska det vara. Det har ju visat sig att det förhållningssättet aldrig blir bra. Nu tar man hänsyn och gör det långsamt.</textBlock>
    <textBlock id="i-8e591e36fb3c6581">Slutligen anfördes i propositionen från 1969 att särskilda utredningar skulle göras beträffande de lokala förhållandena och bygdens struktur och behov inom de domkretsar som berördes av en förändring.</textBlock>
    <textBlock id="i-becae182ca895f05">Det är precis det som oppositionen här har efterlyst.</textBlock>
    <textBlock id="i-e09fd9476d6ba8f1">Den nuvarande inriktningen på förändringsarbetet och den yttre organisationen utgår från regionala skillnader och från att domstolarna tillsammans med</textBlock>
    <textBlock id="i-ab661d339351ef6a">Domstolsverket ska göra analyser och samråda om hur förändringsarbetet ska ske. Så gjordes det inte när närpolisorganisationen skulle sättas i sjön. Det kom mer uppifrån. Man sade: Nu gör ni så här! Vi vet vad som hände. Det här är ett mycket bättre förhållningssätt.</textBlock>
    <textBlock id="i-16ff936787e13b46">Visserligen är jag väl medveten om att Domstolsverket i vissa fall utgör en press på de domstolar som bör förändras. Men, som sagt, andra organisationsförändringar har gått till på ett betydligt sämre sätt.</textBlock>
    <textBlock id="i-1fffdc2429a211ed">Vad vill då oppositionen göra annorlunda? Som jag förstår vill man tydligen ha en mall, det som jag säger inte fungerar. Allt ska också ske samtidigt i stället för successivt.</textBlock>
    <textBlock id="i-6e4a3e17e9d10e79">Så en fråga till Centerpartiet. Varför kan tingsrätterna inte behållas precis som de är nu? Varför behövs det en förändring? Man säger själv att en förändring behövs. Men jag förstår inte riktigt hur den ska gå till, mer än just att IT ska användas. Men vad hjälper det i det stora hela?</textBlock>
    <textBlock id="i-7500b7d43805c4ee">Skälen för en förändring anges också. Brotten och målen blir mer komplicerade och kräver mer specialisering, alltså större enheter där man kan specialisera sig.</textBlock>
    <textBlock id="i-6405e00a7747dd40">När det gäller krav på effektivitet och samordning är det klart att ekonomin också spelar roll. Man kan ju inte bara låta domstolarna vara i fred. Skattebetalarnas pengar måste användas så effektivt som möjligt i alla myndigheter och organisationer.</textBlock>
    <textBlock id="i-79c8b2eef5351311">Så till utnyttjande av moderna kontorstekniska hjälpmedel och inte minst rationellare arbetsfördelning bland personalen. Det jag kom fram till när jag arbetade med den här frågan var just arbetsfördelningen. Det är ett otroligt ålderdomligt system i våra domstolar med utbildningsplatser. Det har jag utvecklat här i kammaren flera gånger. Arbetskraften utgörs av människor som ska gå domarutbildning och notarier som försvinner efter en kort tid. Det kan inte vara effektivt och rationellt.</textBlock>
    <textBlock id="i-9bc1b295b4d7201a">Det är den inre organisationen snarare än den yttre som jag tycker är det främsta skälet till att göra en förändring. Det pågår också olika modeller för att förändra det inre arbetet som har utvärderats men som ändå måste gå vidare. Vi ska hädanefter få en redogörelse för hur det arbetet kommer att ske. Det är ju inte heller något som man bara kan bestämma teoretiskt på papperet, utan det måste prövas praktiskt för att man ska se.</textBlock>
    <textBlock id="i-69624cbcc08465a4">Till detta betänkande har jag bara en reservation.</textBlock>
    <textBlock id="i-14d33935673069e0">Den yrkar jag bifall till, herr talman. Det är reservation 7, som gäller notariesystemet.</textBlock>
    <textBlock id="i-7545f2a30827e7e2">Det har jag här flera gånger pratat om, men tyvärr får jag inte med mig majoriteten. Centerpartiet har också uppmärksammat frågan om notarier och sett att det inte är bra. Men annars har majoriteten sagt: Det är bra som det är. Vi ska ha det så. Vi ska ha fler notarier. Det har man uttalat här.</textBlock>
    <textBlock id="i-e9ffab168553048a">Men det visar sig att det inte är bra. Det fungerar inte. Det har ju nu Högskoleverket bekräftat. Det är ett gammalmodigt system som inte fungerar i dagens samhälle.</textBlock>
    <textBlock id="i-445bde77130dbe96">Jag kan väl upprepa mina argument eftersom jag har en reservation, så att man får höra det en gång till.</textBlock>
    <textBlock id="i-fa5aaca9f38ec223">Det är ju det som är det politiska arbetet. Man får gång på gång upprepa och långsamt mala samma argument för att till slut kanske kunna få en förändring.</textBlock>
    <textBlock id="i-142c2aa77a063e9d">Endast 30 % av de juridikstuderande får en plats.</textBlock>
    <textBlock id="i-7ca9889aebfe7f51">Många utesluts från vissa yrken. Det är cyniskt när det gäller de yrken som notarieutbildningen ursprungligen skulle utgöra ett villkor för. Det gäller dem som vill bli domare, åklagare eller arbeta inom</textBlock>
    <textBlock id="i-62be58c23732cf79">Kronofogdemyndigheten. Många ungdomar som vill ägna sig åt detta kan aldrig göra det därför att de inte får någon notarieplats. Det går nämligen enbart på betygen.</textBlock>
    <textBlock id="i-8cd892a2bf41d61a">Den här betygshetsen inom utbildningen är enorm. Det är en långsam genomströmning i utbildningen. Många lämnar in blanka skrivningar och skjuter på sin utbildning bara därför att de vet att de måste ha jättehöga betyg. De blir stressade och får dåliga omständigheter under sin studietid - allt detta för notarieutbildningen, eftersom det är ett så trångt nålsöga att komma igenom.</textBlock>
    <textBlock id="i-e8e2b53d0374d39c">Dessutom är examensordningen lite konstig. Det står där att en utbildning till juris kandidat ska ge sådana kunskaper som behövs för att komma i fråga för anställning som domare och för verksamhet som advokat. Någon annan möjlig yrkesverksamhet nämns inte. Det är också underligt i dagens läge när samhället behöver jurister av allehanda slag. För att få dessa anställningar måste man normalt genomgå notarietjänstgöring.</textBlock>
    <textBlock id="i-3be11eb8d1d80e40">I stället borde vi informera studenterna om möjligheterna att söka sig utanför rättsväsendet. Generellt har utbildningarna slagsida mot traditionella juristyrken och vidgar sig långsamt. Det är endast i Stockholm och Göteborg som man har uppmärksammat detta. Endast på vissa orter erbjuds praktiktjänstgöring kopplat till ett examensarbete. Praktiktjänstgöringen leder naturligtvis på ett naturligt sätt till kontakter med olika arbetsplatser. Inte minst informeras arbetsgivare om den juridikstuderandes kompetens.</textBlock>
    <textBlock id="i-6a431860949d7aab">Miljöpartiet har länge förespråkat att en obligatorisk praktiktid ska innefattas i juristutbildningen och att denna praktik också ska innefatta domstolarna.</textBlock>
    <textBlock id="i-0ab254a66086c06f">Sedan kan man i domstolarna se vilka ungdomar som har fallenhet för att gå vidare. Det är ju absolut det bästa.</textBlock>
    <textBlock id="i-7b651e11b6bb2086">Sedan har jag också åsikter om domarutbildningen. Men jag tar inte dem här i dag. I skrivningen från regeringen finns det nämligen en öppenhet och det står att man ska se över och ändra, så jag hoppas mycket på det.</textBlock>
    <textBlock id="i-80acc4c99076e872">Slutligen, när det gäller juristutbildningen, är den manligt dominerad i professorskåren. Den består till</textBlock>
    <textBlock id="i-0330a725cffbb6bb">80 % av män. Det tar tid att ändra det. Därför blir den också präglad av ett visst synsätt som jag tycker skulle ändras.</textBlock>
    <textBlock id="i-790fbeeb3f1b7df4">Det som är mest allvarligt är Domstolsverkets synpunkter på utvärderingen. Man konstaterar att de problem som aktualiseras genom den genomförda utvärderingen av Högskoleverket är kända sedan flera decennier. Man tycker att det ska vara på det viset.</textBlock>
    <textBlock id="i-4d8169a9779abc9f">Därför tycker inte jag och Miljöpartiet, som Högskoleverket föreslår, att Domstolsverket ska vara med och samarbeta om att se över notariesystemet. Jag tror inte att man kan tillföra något. Man verkar vilja ha det som det är. Jag tycker att det är andra som ska ingå i uppdraget för en översyn och att uppdraget ska vara så fritt att det även skulle kunna gå att föreslå en skrotning av notariesystemet.</textBlock>
    <textBlock id="i-fe8ce305ac7617ee">Jag ordar så mycket om detta därför att det så intimt hänger samman med hur beredningsorganisationen i domstolarna ska utformas. Alla kan väl instämma i att en renodling av domarrollen är önskvärd.</textBlock>
    <textBlock id="i-13f72a37991a3cbb">Och då måste det ske en förändring av beredningsorganisationen.</textBlock>
    <textBlock id="i-481db71e2362d095">Som sagt, försöksverksamhet med olika modeller pågår. Jag blev emellertid förvånad när ett försöksprojekt med beredningsjurister i Malmö tingsrätt gällande brottmål avbröts efter endast tre månader för att det inte gav några vinster. Det skulle ju krävas längre tid än så. Och det finns många andra faktorer som förklarar varför det inte gav det resultat man trodde.</textBlock>
    <textBlock id="i-f5c0aef10b85654a">Eksjö och Uppsala tingsrätter har också testat beredningsjurister med betydligt bättre resultat. Jag vill ersätta notarierna med fast anställda beredningsjurister.</textBlock>
    <textBlock id="i-50800ab41baa7d9c">Herr talman! Några ytterligare kommentarer till det som har sagts här tidigare.</textBlock>
    <textBlock id="i-60a6b886e237c302">Anders G Högmark gick våldsamt fram här. Vi har tyvärr flera gånger blivit avbrutna i den här debatten, men han efterlyste breda principer och diskussioner. Jag tycker att jag har svarat på detta, och jag hoppas att vi är klara med det.</textBlock>
    <textBlock id="i-75f529d64b600d6b">Långsiktiga principer och breda lösningar hade vi verkligen tillfälle att diskutera i Domstolskommittén, men det fanns inte så många idéer i den.</textBlock>
    <textBlock id="i-0862b36e4fdad8ec">Jag blir inte riktigt klok på vad moderaterna egentligen vill, men jag har antecknat att ni avslutade hela den här diskussionen med att som vanligt konstatera att det behövs mer pengar. Ja visst, det behövs i nästan hela rättsväsendet, men man måste också titta på andra förslag.</textBlock>
    <textBlock id="i-b52d617255889f66">Jag tycker inte heller att vi har nonchalerat reservanterna. Det som föreslås är väl motiverat. Jag tycker dessutom inte att riksdagens roll undervärderas. De principer som förs fram i skrivningen kan motiveras.</textBlock>
    <textBlock id="i-f246cbfecd3f8b16">Jag finner summa summarum inte att den kritik som förs fram i oppositionens reservationer och diskussioner är riktigt adekvat. Jag tycker att regeringen har lyckats bra med ett förändringsarbete i den anda som jag har givit uttryck för här.</textBlock>
  </contentBlock>
  <contentBlock page="0" id="i-585044816bded85c">
    <textBlock id="i-99137ced26627ea6">Anf.  195  GUNNEL WALLIN (c) replik:</textBlock>
    <textBlock id="i-c885328356c2efdf">Herr talman! Jag skulle vilja ställa några korta frågor. Är Miljöpartiet när det gäller vår demokratiskt så viktiga domstolsorganisation nöjt med att bli informerat? Vill ni inte få upp besluten beträffande varje tingsrätt på riksdagens bord?</textBlock>
    <textBlock id="i-13a57945a650e79e">Kia Andreasson nämner här en mall. Detta är något som inte har nämnts tidigare i debatten. Det är väl viktigt att förslagen kommer underifrån och att de som kan verksamheten får säga sitt. Så har det inte varit, utan man har fått sig påtryckt ett förslag uppifrån. Det är kanske endast chefen som har fått vara med. Är det så man ska gå till väga? Det finns ett alternativ, nämligen nätverk, som man mycket väl skulle kunna använda.</textBlock>
    <textBlock id="i-34874680dee0fb2e">Jag skulle också vilja fråga vad som är ett acceptabelt avstånd till en tingsrätt. Vad gör man vidare när specialisten slutar? Detta var mina frågor.</textBlock>
  </contentBlock>
  <contentBlock page="0" id="i-d289387dcb974254">
    <textBlock id="i-3d9ce70102738c63">Anf.  196  KIA ANDREASSON (mp) replik:</textBlock>
    <textBlock id="i-e2fb1b0227808b9d">Herr talman! Jag tycker att svaret på frågan om ett acceptabelt avstånd kan sammanfattas så, att man kan ta sig till och från en tingsrätt med allmänna kommunikationer. Det gäller dock inte i norra Sverige, eftersom avstånden där är extrema. Där befolkningsunderlaget är någorlunda stort tycker jag ändå att den sammanfattningen gäller.</textBlock>
    <textBlock id="i-d04ebf0a1ab77d88">Vad avser att förslagen ska komma underifrån vill jag säga att det är detta som Domstolsverket, som här får en sådan väldig kritik, försöker åstadkomma. Man sätter sig ned och diskuterar olika modeller och förslag.</textBlock>
    <textBlock id="i-942af7fea739fdb1">Jag vet inte hur det skulle kunna fungera bättre med nätverk. Gunnel Wallin får tala om exakt hur det skulle gå till för att jag ska kunna jämföra alternativen. Jag kan inte finna en bättre modell i detta avseende.</textBlock>
    <textBlock id="i-6644782ecb5cd04f">Jag vet inte riktigt vilka specialister som skulle försvinna. Jag skulle vilja veta vilka de är.</textBlock>
  </contentBlock>
  <contentBlock page="0" id="i-253e73473ca79562">
    <textBlock id="i-142d3ba6ceac9cc9">Anf.  197  GUNNEL WALLIN (c) replik:</textBlock>
    <textBlock id="i-80c483c4487aeef2">Herr talman! Jag ska precisera mina frågor. Vad gäller acceptabelt avstånd vill jag säga att man kan ta sig fram långa sträckor med allmänna kommunikationer. Man kan t.ex. åka från Helsingborg till Stockholm med allmänna kommunikationer. Jag ser inte det som ett mått.</textBlock>
    <textBlock id="i-17b2c19d6ce01af4">När det gäller nätverk vill jag peka på att man från verksamheten i Värmland har föreslagit en samverkan i nätverk där både större och mindre tingsrätter ingår och där man kan ha en bred samverkan.</textBlock>
    <textBlock id="i-ccdf7b10a4c647ab">Vad beträffar specialister menar Kia Andreasson att det måste till större domstolar för att dessa ska kunna anställa specialister. Vi har redan i dag specialister, och det fungerar bra, men man är ju inte säker på att en specialist som man har sitter kvar på samma ställe hela tiden. Kanske flyttar vederbörande till ett annat område, och då har man ändå inte något specialiserat kunnande.</textBlock>
    <textBlock id="i-7a1f387f0ca4b8c9">Man har i dag kunnat klara tillgången till specialister med användande av tekniska möjligheter. På det sättet kan man få ett utbyte ändå. Det är alltså inte ett skäl till att inrätta större domstolar.</textBlock>
  </contentBlock>
  <contentBlock page="0" id="i-d4a97d23cd890b02">
    <textBlock id="i-7e04fcaa9b21b89e">Anf.  198  KIA ANDREASSON (mp) replik:</textBlock>
    <textBlock id="i-af8b8380f519004e">Herr talman! Om domstolen har endast en eller två domare, blir den mer sårbar om en domare söker sig bort eller blir sjuk. Att i dag vara generalist är svårt. Det är mycket mer komplicerat än tidigare.</textBlock>
    <textBlock id="i-64bd0c082e0b3ef7">Visst kan man upprätta nätverk av den modell som Gunnel beskriver, men jag tror säkert att de aktuella domstolarna också kan diskutera med Domstolsverket och nå resultat på den vägen. Jag är helt övertygad om att man är öppen för förslag som då eventuellt kommer fram.</textBlock>
  </contentBlock>
  <contentBlock page="0" id="i-e4423a032a4f274a">
    <textBlock id="i-f6640f221e2ae58a">Anf.  199  ANDERS G HÖGMARK (m) replik:</textBlock>
    <textBlock id="i-2e0d75d5264adbbe">Herr talman! Jag har lite svårt att förstå att jag gick våldsamt fram, som Kia Andreasson uttryckte det. Att argumenten var skarpa kan jag inse, men i övrigt tyckte jag att tonfallet var tämligen moderat.</textBlock>
    <textBlock id="i-2ce4c81cab9eb7cd">Det är ganska roligt att lyssna på Kia Andreasson i hennes egenskap av - låt mig uttrycka mig så -</textBlock>
    <textBlock id="i-b2efceaa977d9ab1">ärrad ledamot av Domstolskommittén. Hon säger att det var så svårt där, och det var så mycket komplikationer. Det tror jag säkert. Det är svårt för oss övriga i justitieutskottet att förstå detta - ungefär så föll orden. Slutsatsen av detta blir att det liksom inte är någon idé att jobba med parlamentariska utredningar.</textBlock>
    <textBlock id="i-92999dd78bf25a14">En ganska rimlig förklaring till att man inte kom någon vart i den här utredningen är att man med omöjliga direktiv näppeligen får några politiska lösningar. Man får då inga politiskt hållbara majoriteter.</textBlock>
    <textBlock id="i-62cc41889c15e1ba">Trots att det gavs tilläggsdirektiv lyckades man ju inte. Man tvangs skicka en skrivelse till regeringen där man sade: Gånge denna kalk ifrån oss!</textBlock>
    <textBlock id="i-8f7ded8d3a950a91">Ordföranden fick samla ihop resterna, som bestod av ganska många hundra sidor, och överlämna dem till Domstolsverket och regeringen. Något tänkvärt gods hade man ju ändå producerat. Det måste man ge en så ärrad kämpe som Kia Andreasson en eloge för, för också hon var väl med i kommitténs arbete.</textBlock>
    <textBlock id="i-529f6c0cb0d9bf89">Slutsatsen av allt detta blir att eftersom man inte klarar detta på parlamentarisk väg, med parlamentariker som har olika uppfattningar, låt hellre någon stark kraft - regeringen eller regeringen tillsammans med något verk eller någon myndighet - jobba med detta.</textBlock>
    <textBlock id="i-ca1cc09f9cff2dcc">Jag återkommer då till den fråga som jag ställde i mitt inledningsanförande: Vilken syn på riksdagens roll avspeglar detta när det gäller reformeringen av domstolsväsendet? Är det en så svår fråga att riksdagen inte bör syssla med den?</textBlock>
    <textBlock id="i-281e49dce7727fee">Detta är en ganska skrämmande bild. Man får lätt det intrycket att det här är för svårt för parlamentariker. Min fråga är: Är Kia Andreasson nöjd med riksdagens mycket blygsamma roll i det angelägna arbetet med reformering av domstolsväsendet?</textBlock>
  </contentBlock>
  <contentBlock page="0" id="i-c0db9a475fd0bcb1">
    <textBlock id="i-8a7342bc1850153c">Anf.  200  KIA ANDREASSON (mp) replik:</textBlock>
    <textBlock id="i-ee1fa9904fc028e4">Herr talman! Jag ser det ändå så att riksdagen var inkopplad, eftersom man hade möjlighet att få med riksdagsledamöter i denna kommitté. Där kunde man diskutera djupgående, på ett sätt som vi aldrig kan göra på justitieutskottets sammanträden. Där finns det inte tid för sådana djupgående diskussioner. Anders G</textBlock>
    <textBlock id="i-ef5ffe1ee6e56bcb">Högmark låtsas att vi har den tiden, men så är det inte, utan diskussionerna måste föras i ett särskilt organ. Därför satt Domstolskommittén i flera år och diskuterade endast denna fråga.</textBlock>
    <textBlock id="i-d991b960e0b70340">Även om direktiven var utformade på det sättet att vi inte kunde följa dem, fanns det utrymme för tankar och utvecklingsarbete i denna kommitté.</textBlock>
    <textBlock id="i-5537e519564a4d90">De chanserna anser jag att man inte tog tillräckligt till vara. För att kunna göra en sådan djupgående analys här i riksdagen i justitieutskottet får vi lägga om våra arbetsrutiner. Det som ändå enade oss, men som inte kommer fram här i dag, var att de flesta tyckte att man inte kan, ska eller bör lägga ned tingsrätter såsom direktiven var satta. Där var vi eniga.</textBlock>
    <textBlock id="i-9bc2f2c6c4a211d4">Den kanske lämpligaste domarstorleken var trefem domare. Men några partier sade absolut nej även till det. De ville ha det precis som det var. Att nu säga att alla är öppna för en förändring är lite underligt, för så sades det inte där. Det kan jag svara på frågan om riksdagens roll och den parlamentariska kraften.</textBlock>
    <textBlock id="i-d77a06865104726b">Det vi i kommittén kom fram till, och det som nu regeringen föreslår med stöd av Vänstern och Miljöpartiet, var den väg som var den lämpligaste att gå.</textBlock>
    <textBlock id="i-96ad09d734a5b43e">Det kan Anders G Högmark själv titta efter i utredningens betänkande.</textBlock>
  </contentBlock>
  <contentBlock page="0" id="i-25d44f21ea8cb249">
    <textBlock id="i-bd6de2e417baaf5f">Anf.  201  ANDERS G HÖGMARK (m) replik:</textBlock>
    <textBlock id="i-0b30460fd4d5b742">Herr talman! Här får man väl ändå konstatera att</textBlock>
    <textBlock id="i-ac5ea2c8891b57d5">Sveriges mindre tingsrätter, och de är ganska många, får vara väldigt tacksamma för att ni kom fram till resultatet att ni inte skulle anordna masslakt på de mindre tingsrätterna, som direktiven var. Lite credit ska den gamla ledamoten i kommittén ha. Men med sådana besparingsbeting som 200 miljoner åstadkommer man givetvis inte mycket.</textBlock>
    <textBlock id="i-89b5b4cdcc6c918e">Tycker Kia Andreasson rent allmänt sett att förfaringssättet att riksdagen i skrivelse informeras om vad som har varit, vad som är på gång och vad som kanske är på gång är bra? Är det ett vettigt sätt rent konstitutionellt? Vi vet i allmänhet nästan mindre än vad man vet inom Domstolsverket och regeringen. Är det inte rimligt att riksdagen spelar en central roll?</textBlock>
    <textBlock id="i-b9532ecc654b0005">Utifrån moderata utgångspunkter är domstolarnas position och särart i samhället så viktigt att vi t.o.m.</textBlock>
    <textBlock id="i-a73f5e1fc34384d6">har antytt i vår motion att behandlingen av domstolsfrågor skulle lyda under konstitutionsutskottet. Nu har den frågan av formella skäl inte fått behandlas i samband med vår motion. Vi ser inte bara detta som en allmän lämplighetsåtgärd utan vi ser det konstitutionellt principiella.</textBlock>
    <textBlock id="i-47086f6830886a2c">Jag tycker att det är anmärkningsvärt att intresset från regeringens sida är så litet för en debatt om domstolarnas framtid att den inte orkar vara här. Jag vill gärna upprepa detta, och jag kommer att göra det flera gånger i kväll, i den mån jag får ha repliker.</textBlock>
    <textBlock id="i-a785cb415143e685">Eller är det så, Kia Andreasson, och jag kommer säkert att komma tillbaka till det, att man upplever att regeringens skrivelse betyder så lite att det inte är värt att avsätta tid för någon i departementet att vara här?</textBlock>
    <textBlock id="i-21221d37d36e54fb">Nu är det inte Kia Andreasson som ansvarar för detta.</textBlock>
    <textBlock id="i-758ca39eeb3d5db8">Det finns de som närmast ska svara på det. Men det är på något sätt symtomatiskt.</textBlock>
    <textBlock id="i-ed875b94be6263d3">Regeringen har valt Kia Andreassons parti som samarbetspartner för att få igenom och få legitimitet åt förfaringssättet att inte behöva gå till riksdagen mer än via skrivelser. Kia Andreasson kunde i sin slutreplik säga: I grunden tycker jag att detta är fel. Jag skulle ha velat ha ett synsätt som mer återspeglas i</textBlock>
    <textBlock id="i-fc8f2f6149ccabd1">Moderaternas och de andra borgerliga partiernas reservation.</textBlock>
  </contentBlock>
  <contentBlock page="0" id="i-ca3b01de71cd64a9">
    <textBlock id="i-fe4b74f4114d06aa">Anf.  202  KIA ANDREASSON (mp) replik:</textBlock>
    <textBlock id="i-fcef28b9646ef82b">Herr talman! Det enda jag kan hålla med Anders</textBlock>
    <textBlock id="i-ec963248cb88cb3b">G Högmark om är att också jag gärna hade sett justitieministern här i dag. Vi i Miljöpartiet tycker också att domstolsväsendet har oerhört stor betydelse för ett land och att det är viktigt med ett väl fungerande rättsväsende i hela vårt land. Men det uppnås bäst om olikheterna synliggörs och beaktas.</textBlock>
    <textBlock id="i-909569364070f82d">På grund av dessa olikheter kan man inte vid ett tillfälle säga: Så här ska det vara, utan det måste prövas. De olika försöksverksamheterna måste pågå.</textBlock>
    <textBlock id="i-274974b113a603b5">Man måste pröva och testa sig fram, göra det i samklang med personalen och titta på olikheterna. Det är precis som regeringen säger i skrivningen och som vi instämmer i från Miljöpartiets sida.</textBlock>
    <textBlock id="i-382e0a268c1944f1">Det är så här vi går fram. Skrivningen har resulterat i väldigt små justeringar av tingsrätterna. De flesta är kvar. Det är väldigt få som slås samman och görs större. Det har man gjort tillsammans med den domstolspersonal som befinner sig i skeendet.</textBlock>
    <textBlock id="i-e5f76a728defeaf3">Jag förstår inte kritiken. Jag har inte det synsättet utan ett helt annat betraktelsesätt.</textBlock>
  </contentBlock>
  <contentBlock page="0" id="i-234d63dfb244589e">
    <textBlock id="i-cbfb8140228667da">Anf.  203  ROLF ÅBJÖRNSSON (kd) replik:</textBlock>
    <textBlock id="i-e7eee1d1d91ce326">Herr talman! Kia Andreasson har gett uttryck för en utomordentlig förändringsbenägenhet när det gäller domstolarna på alla de sätt. Hon har också talat om att hon har en lång erfarenhet av verksamheten i</textBlock>
    <textBlock id="i-ddbd54005fa3824c">Domstolskommittén.</textBlock>
    <textBlock id="i-d3c1284bf371891a">Jag skulle vilja fråga Kia Andreasson om man i kommittéarbetet fick underlag som stöd för att de mindre tingsrätterna hade dålig kvalitet i sin dömande verksamhet.</textBlock>
  </contentBlock>
  <contentBlock page="0" id="i-3fdfadf1f481a640">
    <textBlock id="i-24223b7d346a3889">Anf.  204  KIA ANDREASSON (mp) replik:</textBlock>
    <textBlock id="i-b9ef99d828697feb">Herr talman! Nej, det fick vi inte. Dessa små tingsrätter jobbar väldigt bra. Men det finns andra problem, t.ex. att målunderlaget sviktar. En domare i en liten tingsrätt anmälde själv att tingsrätten inte hade någon bärighet.</textBlock>
    <textBlock id="i-2e429a355bddcdb8">Det kan också finnas andra problem som gör att det behövs en förändring. Det gäller inte minst det jag talade om, nämligen den inre beredningsorganisationen. Visst fungerar de mindre tingsrätterna oftast väldigt bra, och de har väldigt låg sjukfrånvaro. Men trots detta är de ändå sårbara i vissa aspekter.</textBlock>
  </contentBlock>
  <contentBlock page="0" id="i-f17f935634091eb7">
    <textBlock id="i-4cc6831b05a92ce4">Anf.  205  ROLF ÅBJÖRNSSON (kd) replik:</textBlock>
    <textBlock id="i-35b1ca1f153ca336">Herr talman! Jag har en annan fråga. Känner Kia</textBlock>
    <textBlock id="i-16925137885ec229">Andreasson till att Domstolsverket genom sina anslag till domstolarna har så att säga styrt domstolarnas möjligheter att överleva?</textBlock>
  </contentBlock>
  <contentBlock page="0" id="i-e7367c850d20b971">
    <textBlock id="i-1e8db05d8e1a520a">Anf.  206  KIA ANDREASSON (mp) replik:</textBlock>
    <textBlock id="i-ca8f7dd091fbb33e">Herr talman! Bakgrunden till det, Rolf Åbjörnsson, är att Domstolsverket var tvunget - jag tror att jag kan använda det ordet - att gå med på att höja domarnas löner. Det skulle ske inom ramen för anslaget. Eftersom de höjningarna var ganska stora - jag tror det var 10 % eller ännu mer - måste man försöka få andra förändringar till stånd för att pengarna skulle räcka till det. Man borde djupt ha diskuterat vad det skulle innebära för själva myndigheten och strukturen.</textBlock>
  </contentBlock>
  <contentBlock page="0" id="i-8413b02c42a9c7bb">
    <textBlock id="i-7ee4d5c0ad301bd3">Anf.  207  ANN-MARIE FAGER-</textBlock>
    <textBlock id="i-c1f486bad919fdd8">STRÖM (s):</textBlock>
    <textBlock id="i-7dcad4a353346914">Herr talman! Äntligen! Det utropet har jag mötts av vid flera tillfällen den senaste tiden. Det avser den skrivelse som ligger till grund för det betänkande som vi behandlar här i dag om reformeringen av domstolsväsendet.</textBlock>
    <textBlock id="i-de6a2300960c13b6">Vi socialdemokrater i utskottet välkomnar den handlingsplan som ligger till grund för betänkandet.</textBlock>
    <textBlock id="i-c2760f4248b7c179">Jag var ledamot i 1995 års domstolsutredning. Där gavs det utrymme till att ge förslag till övergripande principer för domstolsväsendets framtida organisation. Redan då insåg jag att det inte skulle bli så enkelt att komma fram till ett förslag om en väl fungerande domstolsorganisation.</textBlock>
    <textBlock id="i-86f4b0e50a801f5b">Med det menar jag en organisation med kvalitet och rättssäkerhet, en organisation som ska möta en gränsöverskridande brottslighet eller ett alltmer komplicerat affärsliv där frågor med ett internationellt perspektiv om arbetsrätt, familjerätt och sociala förmåner kan antas bli alltfler.</textBlock>
    <textBlock id="i-6c3d1630c6f9a680">Jag blir något överraskad av den helomvändning som har inträffat i synen på de här frågorna. Jag minns att när jag i utredningen var ute i organisationen så möttes jag mest av kritik och av en väldigt liten förståelse för förändringar.</textBlock>
    <textBlock id="i-fc435a2130e746e7">Besparingskravet var förmodligen en bidragande orsak till att vi inte nådde fram till ett förslag om den yttre organisationen. Direktiven skrevs om så att utredningen i stället lämnade ett betänkande om den inre organisationen.</textBlock>
    <textBlock id="i-5b7f967dc5f45a93">När utredningen hade lagt fram sitt förslag - där alltså den yttre organisationen hade lämnats utanför -</textBlock>
    <textBlock id="i-8492e4e0879da584">kom samma människor som tidigare visat liten förståelse för förändringar och var besvikna över att vi inte kunnat enas om ett förslag till förändringar.</textBlock>
    <textBlock id="i-f46501716f28fc08">Jag fick flera påstötningar om att regeringen måste presentera ett förslag med det innehåll som finns i den skrivelse som vi behandlar i det här betänkandet.</textBlock>
    <textBlock id="i-d3fbd1465296f3e5">Jag har också uppfattat det som att Moderaterna har ändrat uppfattning, vilket överraskar mig. Jag har haft intrycket att Moderaternas företrädare i utredningen och moderater här i riksdagen har varit starkt kritiska till regeringens planer på ett reformerat domstolsväsende. Det gäller särskilt de små tingsrätternas överlevnad.</textBlock>
    <textBlock id="i-5f96239517361cbe">Jag uppfattade det som att Moderaterna ansåg att den yttre organisationen inte behöver förändras, men såvitt jag förstår har partiet åtminstone delvis ändrat åsikt.</textBlock>
    <textBlock id="i-d3ef0c1c6658ab07">I reservationen tillsammans med de övriga borgerliga partierna skriver Moderaterna nämligen att de delar regeringens åsikt att domstolsväsendet behöver reformeras för att det ska kunna möta framtidens krav i ett antal avseenden. Men det är enligt reservationen viktigt att regeringen inför riksdagen på ett mer genomtänkt sätt redovisar sina analyser och överväganden samt förslag om reformeringen.</textBlock>
    <textBlock id="i-0e4887329da44223">Herr talman! Jag vill fråga Moderaternas företrädare: Är det rätt uppfattat att ni moderater har ändrat uppfattning sedan utredningen tillsattes 1995? Har ni i likhet med oss socialdemokrater och majoriteten insett att också den yttre organisationen måste förändras?</textBlock>
    <textBlock id="i-ca32b042512c9181">Jag vill också fråga vilken uppfattning Centerpartiet har. Jag uppfattar reservationen som att också</textBlock>
    <textBlock id="i-f420617acb2f26f8">Centern välkomnar en förändring. Samtidigt tillstyrker de i en reservation de motioner där man vill behålla de små tingsrätterna. Samma åsikt har framförts i debattartiklar som jag har läst.</textBlock>
    <textBlock id="i-48a4c5e5a3ea2a2e">Jag har svårt att få det här att gå ihop. Vad anser egentligen Centerpartiet?</textBlock>
    <textBlock id="i-ec7a25fcafd4325d">Herr talman! Som jag sade inledningsvis är det delade meningar om den omfattande reformering av domstolsväsendet som regeringen inledde för några år sedan.</textBlock>
    <textBlock id="i-0e18a4062171b39e">Vi socialdemokrater i utskottet välkomnar regeringens skrivelse, där det redogörs för det pågående reformarbetet och planerna för det fortsatta arbetet.</textBlock>
    <textBlock id="i-aef3da50be15fe81">Redovisningen tar framför allt sikte på underrättsorganisationen och på domstolarnas inre arbetsorganisation. Man redovisar bl.a. behovet av administrativt och judiciellt bärkraftiga domstolar. I</textBlock>
    <textBlock id="i-754cc15809bc9041">skrivelsen tas också upp planerade förändringar av tingsrättsorganisationen.</textBlock>
    <textBlock id="i-9cd52d7818ed7bcd">Det är meningen att hela landet ska ha tillgång till domstolar med hög kompetens. Domstolarnas uppgifter ska renodlas. Domarna ska i ökad grad kunna få specialisera sig på olika typer av mål och koncentrera sig på den dömande verksamheten.</textBlock>
    <textBlock id="i-43faaf7ad1b28a36">För att domarnas roll ska kunna renodlas måste en slagkraftigare beredningsorganisation byggas upp i domstolarna. Det pågår försöksverksamhet kring detta. Efter att ha tagit del av den är jag övertygad om att det kommer att ske en positiv utveckling som gör verksamheten mer effektiv och slagkraftig.</textBlock>
    <textBlock id="i-80434ebc1b6f47cd">Domstolarna måste vara så attraktiva arbetsplatser att de mest kvalificerade juristerna söker sig till domarbanan. För att det ska lyckas vill regeringen göra domkretsarna större så att de omfattar flera domstolsenheter. På så sätt kan komplicerade mål avhandlas där specialistkompetens finns för just den typen av ärenden.</textBlock>
    <textBlock id="i-d38af727220c5954">I handlingsplanen föreslår regeringen en gemensam domkrets för Blekinge län med den dömande verksamheten förlagd till Karlskrona och Karlshamn.</textBlock>
    <textBlock id="i-948c9cef734d741f">Vidare föreslås att de nuvarande tingsrätterna i Västmanlands län bildar en tingsrätt med kansliorter i</textBlock>
    <textBlock id="i-ed13cc41443d4812">Köping, Sala och Västerås. Linköping, Motala och</textBlock>
    <textBlock id="i-ca1d2fa4dd26c356">Mjölby läggs samman till en domkrets med Linköping och Motala som kansliorter. Dessutom föreslås att Hallsberg och Örebro slås ihop till Örebro tingsrätt. Hudiksvalls och Ljusdals tingsrätter föreslås också slås ihop och förläggas till Hudiksvall.</textBlock>
    <textBlock id="i-0530c2a114870745">I handlingsplanen redovisas ytterligare projekt där</textBlock>
    <textBlock id="i-dc8dbe27d493e3b9">Domstolsverket tillsammans med berörda domstolar ser över den framtida organisationen. Regeringen återkommer till riksdagen med redovisning av de domkretsförändringar som kan bli aktuella. Jag vill understryka det som står i skrivelsen om att varje förändring ska utgå från de lokala förutsättningarna.</textBlock>
    <textBlock id="i-39bb95d252c8c333">Därför, herr talman, är det särskilt viktigt att förslagen till förändringar kommer underifrån, att försöksverksamheter ligger till grund för de förslag som tas upp i skrivelsen och att det pågår ett fortsatt arbete ute i organisationen som säkerligen kommer att vara avgörande för fortsatt reformering.</textBlock>
    <textBlock id="i-5ef3a7c2f7f8eee8">Herr talman! Jag ska kommentera några av de reservationer som har lagts, först reservation nr 3. I den anser de borgerliga partierna att domkretsindelningen bör göras genom lag. De säger att en sådan ordning skulle ligga mer i linje med regeringsformens krav på att huvuddragen i domstolsorganisationen ska anges i lag och med de krav Europakonventionen ställer på att domstolar ska vara upprättade enligt lag. De menar att en lagreglering skulle bidra till ett ökat skydd för de enskilda domstolarnas självständighet.</textBlock>
    <textBlock id="i-aaed1375742d0a1a">Herr talman! Jag har svårt att se att en sådan lagändring behövs. Som utskottsmajoriteten framhåller har regeringen utfäst sig att också i fortsättningen informera om förändringar. Jag anser att det är fullt tillräckligt att regeringen i riksdagen anmäler planerade organisationsförändringar. Dessutom får riksdagen fälla avgörandet om regeringen föreslår nedläggningar av tingsrätter.</textBlock>
    <textBlock id="i-beb3c3ff1645bbc5">Vad beträffar reservation 5 angående inrättande av handelsrätter är det inte första gången som Kristdemokraterna har framfört denna önskan. Vår inställning, dvs. Socialdemokraternas, är att specialdomstolar utanför de bägge domstolsslagen bör undvikas.</textBlock>
    <textBlock id="i-135598d0f2d7e8ce">Dock pågår beredningen av Skiljedomsutredningens slutbetänkande i Regeringskansliet. Därför anser jag att det är lämpligt att avvakta detta arbete innan vi beslutar omkring något annat.</textBlock>
    <textBlock id="i-3ba48f54ef8084ed">Vad beträffar notariemeritering begär Centerpartiet en översyn av bl.a. antagningskriterierna. Miljöpartiet hävdar att notarierna bör ersättas med fast anställda beredningsjurister och att en ny form av praktik bör erbjudas alla som studerat juridik.</textBlock>
    <textBlock id="i-831c550180a7985d">Vi socialdemokrater anser att det är viktigt att notariesystemet bevaras och utvecklas. I likhet med vad som står i skrivelsen anser jag att notariekåren kommer att vara en värdefull resurs i den förändrade beredningsorganisationen. Efter att ha tagit del av de försöksprojekt som pågår ute i organisationen känner jag ett förtroende för framtiden.</textBlock>
    <textBlock id="i-c90f45779bae515c">Jag tycker också att det är positivt att domstolssekreterarnas roll lyfts fram i skrivelsen. Detta är en grupp som kommer att vara av betydelse i beredningsarbetet. För att vi också i framtiden ska kunna rekrytera människor med hög kompetens måste arbetsuppgifterna för sekreterarna vara så pass kvalitativa och ansvarsfulla att också den anställningen blir attraktiv.</textBlock>
    <textBlock id="i-bdc66b4f0e4b90d9">Vad beträffar Domstolsverkets ställning förstår jag inte riktigt kritiken. Domstolsverkets uppgift är att tillhandahålla kvalificerad service åt domstolarna i administrativa frågor. Att verket har sammanfattat och fortsättningsvis jobbar med det material som domstolarna själva har inkommit med vad gäller reformarbetet och lämnat vidare till regeringen för att kunna göra en slutlig bedömning tycker jag är bra.</textBlock>
    <textBlock id="i-13b72ff254a0f20d">Nämndemännens ersättning och sammansättning har varit ett aktuellt ämne under flera år. 1999 togs taket på 1 000 kr bort och ersattes av en ersättning på den faktiska inkomstförlusten. Detta är bra, men det finns mer att göra, bl.a. vad gäller rekryteringen.</textBlock>
    <textBlock id="i-618f76ee17ee8f2f">Därför ser man nu över helheten och återkommer med ett förslag.</textBlock>
    <textBlock id="i-d5afe057427b69d7">Herr talman! Vad beträffar Kristdemokraternas inställning till ny teknik tycker jag att det är märkligt att partiet inte kan inse vikten av dess betydelse. Givetvis är det rätt att tekniken inte får inkräkta på rättssäkerheten. Det är det inte heller fråga om här; tvärtom ska den vara ett redskap att använda för att effektivisera och kvalitativt förstärka. Och enligt vad vi socialdemokrater erfar ser man positivt på detta medel ute i organisationen där försök pågår.</textBlock>
    <textBlock id="i-a6ea4d0afe9c6398">Med detta, herr talman, yrkar jag bifall till utskottets hemställan och avslag på samtliga reservationer.</textBlock>
  </contentBlock>
  <contentBlock page="0" id="i-b6c42bdf0ecdb614">
    <textBlock id="i-ef1ad7e7885f243f">Anf.  208  ANDERS G HÖGMARK (m) replik:</textBlock>
    <textBlock id="i-004d571dee453186">Herr talman! Det är helt uppenbart, av inlägget att döma, att Ann-Marie Fagerström är mycket nöjd med det sätt på vilket riksdagen tar del i den här processen. Man informeras och säger ja. Det tillförsäkras genom en lämplig majoritet, som inte har högre ambitionsnivå än att säga ja till regeringens propåer. Det är Socialdemokraternas uppfattning att det är riksdagens roll när det gäller att reformera domstolsväsendet.</textBlock>
    <textBlock id="i-e71f4ca7efdfcc4c">Jag sade i mitt inledningsanförande att jag var besviken över att vi inte lyckades föra en diskussion och få en bredare uppslutning kring just det här med principer och riktlinjer inför framtiden. Det har gått många signaler om det intresset alltsedan vi reserverade oss för ett antal månader sedan och önskade och efterfrågade de här signalerna. Men frånvaron av signaler måste ju tyda på att regeringen, Justitiedepartementet och den socialdemokratiska utskottsgruppen - om den har någon självständig ställning i förhållande till departementet - inte tycker om den här typen av breda lösningar.</textBlock>
    <textBlock id="i-e85766af195ea0ed">Man tycker inte om att riksdagen ska ha en högre profil än den man har. Jag måste säga att jag beklagar detta. Jag tror att det hade funnits ett mycket stort intresse för att hitta de något bredare lösningarna så att man kanske hade kunnat komma ifrån de låsningar som finns ute på fältet.</textBlock>
    <textBlock id="i-ac0f870823d90aff">Jag måste ställa frågan till Ann-Mari Fagerström:</textBlock>
    <textBlock id="i-00d0602a3ab95317">Tar ni inget intryck av de synpunkter som kommer från företrädare för Domstols-Sverige, från ordföranden i Högsta domstolen till hovrättspresidenter och till lagmän runtomkring som är oroade över utvecklingen och som känner att det är en för dålig legitimitet i Domstolsverkets utövning? Ann-Marie Fagerström säger att det ska vara ett kvalificerat serviceorgan. Ja, men som i realiteten med budgetpiskans hjälp mer eller mindre tvingar in olika domstolar i lösningar som man kanske värjer sig inför. Är detta den utveckling som vi ska ha? Är det den roll som riksdagen ska ha?</textBlock>
  </contentBlock>
  <contentBlock page="0" id="i-a70252104b8b81c4">
    <textBlock id="i-23f9c4859054a594">Anf.  209  ANN-MARIE FAGERSTRÖM (s)</textBlock>
    <textBlock id="i-b8f8cd2566c11a93">replik:</textBlock>
    <textBlock id="i-9adfa1d442f33197">Herr talman! Anders G Högmark säger att jag visar att jag är mycket nöjd. Men jag vill i stället säga att jag är tillräckligt nöjd.</textBlock>
    <textBlock id="i-f9bb0f4db286bce7">Jag vill börja med demokrati. Demokrati är majoritetens beslut. Jag vill säga att i det här fallet har majoriteten samma syn som regeringen i den skrivelse som nu ligger. Jag tycker nog att vi här i riksdagen får det rejäla inflytande som vi har rätt att kräva av regeringen. Man är tilldelad en delegation att peka ut de eventuella förändringar som ska ske. Vi får information som vi kan ta del av, och vi har ett betänkande att ta ställning till i dag som gör att vi har möjligheten att tycka till om vi har en annan uppfattning än regeringen. Vi kommer att få förslag i budgetpropositionen som vi kan ta ställning till.</textBlock>
    <textBlock id="i-f7bbba42cdef05a0">Jag skulle vilja se den regering som fattade ett annat beslut än vad majoriteten gör. Då ska jag var snäll och säga att även om det var en borgerlig regering tror jag inte att man gjorde det. Jag är helt tillfredsställd med det sätt som regeringen jobbar på i denna fråga.</textBlock>
  </contentBlock>
  <contentBlock page="0" id="i-4951a29675ebe924">
    <textBlock id="i-f8e1e00d13b3bc14">Anf.  210  ANDERS G HÖGMARK (m) replik:</textBlock>
    <textBlock id="i-eb11a085d469c730">Herr talman! Man kan definiera demokrati på många sätt. Ytterst bestämmer majoriteten, det kan jag inte förneka. Men demokratins adelsmärke, om man får uttrycka det så, är ju dialogen. Det är det som är det verkligen kännetecknande för demokratin, att man talar, lyssnar, ger och tar och försöker hitta någonting som gör att alla parter kan få ut någonting.</textBlock>
    <textBlock id="i-61a6ada86040542f">Det brukar t.o.m. ibland användas som någon form av en svensk modell. Men definitionen av demokratin som att 51 % kör över 49 % - om nu Ann-Marie</textBlock>
    <textBlock id="i-150e6ce377d5023f">Fagerström verkligen menade så - får Ann-Marie</textBlock>
    <textBlock id="i-b62118c0f30cc45b">Fagerström stå för själv.</textBlock>
    <textBlock id="i-af3261fe04026d74">Sedan en konkret fråga om inskrivningsmyndigheterna. Jag nämnde i mitt inledningsanförande att jag känner oro inför utvecklingen och inför det beslut som riksdagen fattade att koncentrera inskrivningsverksamheten till sju orter. Vi ser nu problem med att få personalen med. Det är stora problem med den personal som tvingas att lämna, problem med arkivfrågorna och ekonomin. Man kan sammanfatta det med att säga att vi för mera pengar, för högre kostnader med stor sannolikhet kommer att få en sämre service. Rolf Åbjörnsson var inne på att det inte finns några klagomål på det nuvarande systemet.</textBlock>
    <textBlock id="i-78a121fd3e2eef6e">Jag skulle vilja fråga om Ann-Marie Fagerstöm delar min oro för höjda kostnader. Vad har hon för budskap till den personal som nu tvingas att lämna efter 20-25 års tjänst, som många gånger är långt över 50 och som av olika skäl inte kan flytta, som är lokalt bunden? Vad är det för budskap till den personalen? Hade det inte varit rimligt att få detta lite mer genomlyst, precis som vi reservanter tyckte för några månader sedan, innan man fattar sådana beslut?</textBlock>
  </contentBlock>
  <contentBlock page="0" id="i-ee3a3a0ae50a8b29">
    <textBlock id="i-3d481c80b006a5ab">Anf.  211  ANN-MARIE FAGERSTRÖM (s)</textBlock>
    <textBlock id="i-d172a62197bebd7f">replik:</textBlock>
    <textBlock id="i-4fac8cdcd7ffdbc6">Herr talman! Jag vill inleda med att svara på frågan om demokrati. Jag tycker nog att regeringen jobbar på ett föredömligt sätt i denna fråga. Man har gått ut till organisationerna. Organisationerna har själva fått ge förslag till förändringar.</textBlock>
    <textBlock id="i-153658e9ed54117f">Mina farhågor och mitt synsätt framhöll jag i mitt inledningsanförande. Det är inte alls som Anders G</textBlock>
    <textBlock id="i-3179d57613737456">Högmark vill påtala, att samtliga i personalen ute i domstolarna skulle vara kritiska, snarare tvärtom. Jag har hört att många, de allra flesta jag har talat med, välkomnar det förslag, den skrivelse och den handlingsplan som regeringen har lämnat. De säger också att man hade kunnat ta ytterligare steg. Vi får väl i alla fall låta helheten av domstolarna företräda och inte de två som uttalat sig i vissa debattinlägg.</textBlock>
    <textBlock id="i-b07942de2f783101">Om inskrivningsmyndigheterna fick jag också en fråga. Jag delar inte den oro som Anders G Högmark och moderaterna vill framhålla, snarare tvärtom. Jag tror att det kommer att bli bra i slutändan att det är sju orter man tänker förlägga inskrivningsmyndigheterna på. Jag tror i stället att kvaliteten och specialkunskaperna kommer att öka. Däremot vill jag hålla med om att det är en stor oro bland de människor som jobbar med dessa frågor i dag. Det måste vi lösa. Det får inte bli på det sättet att man blir överkörd i arbetet. Med min fackliga bakgrund vill jag verkligen påstå att man har ett arbete att lägga ned för att lösa det på bästa sätt.</textBlock>
  </contentBlock>
  <contentBlock page="0" id="i-984a9bc30b78966f">
    <textBlock id="i-7267aaff6bebffee">Anf.  212  GUNNEL WALLIN (c) replik:</textBlock>
    <textBlock id="i-b02fb86e290f296a">Herr talman! Jag skulle vilja ta upp frågan om</textBlock>
    <textBlock id="i-be726ecdb7182224">Centerpartiets ståndpunkt i förändringarna. Jag sade mycket tydligt i mitt anförande att vi är mycket öppna för förändringar, särskilt vad gäller den inre organisationen. Men vi har funnit den decentraliserade tingsrättsorganisationen så väl fungerande att vi där inte vill göra några förändringar. Jag företräder medborgarna, och jag tycker att det medborgarperspektiv som är nämnt i skrivelsen är viktigt att lyfta upp, men jag ser inte att det får genomslag i de förslag som ligger.</textBlock>
    <textBlock id="i-a4d1ebc6f2652c8a">Ann-Marie Fagerström förstod inte kritiken mot</textBlock>
    <textBlock id="i-e99c344eec8da9b6">Domstolsverket. Jag sade att den viktigaste uppgiften för en politiker är att lyssna. Är det så att Domstolsverket ska göra besparingar på 8 % på de större enheterna och 15 % på de små enheterna då finns det inte mycket att spela på, utan det är en utsvältning.</textBlock>
    <textBlock id="i-cd377280a90cdc2b">Likadant är det med chefstillsättning. I södra Sverige, i Skåne och Blekinge, har vi 16 lagmanstjänster och sex är inte besatta. Det är viktigt med ledarskap, det har ju betonats i alla andra sammanhang.</textBlock>
    <textBlock id="i-0cc1af2d07220f05">Jag skulle också vilja ta upp detta att man delegerar till Domstolsverket att genomföra detta. Men vi har vid flera tillfällen efterlyst möjligheter att följa upp besluten. Kvaliteten i de små domstolarnas arbete hade det varit synnerligen angeläget att följa upp.</textBlock>
    <textBlock id="i-408994921555cf04">Men vi har vid flera tillfällen tagit upp att det är nästan omöjligt att följa upp ärendet, och det är det enda instrument vi har, förutom att räkna pengar.</textBlock>
  </contentBlock>
  <contentBlock page="0" id="i-acd42f5015afe027">
    <textBlock id="i-6d19c5f8b3a6c19d">Anf.  213  ANN-MARIE FAGERSTRÖM (s)</textBlock>
    <textBlock id="i-ce4db057fa1ceada">replik:</textBlock>
    <textBlock id="i-7c315793ea46f225">Herr talman! Jag tror nog att både Gunnel Wallin och jag företräder medborgarna i vår roll som riksdagsledamöter på samma sätt. Jag vill inte på något sätt göra det annorlunda än vad Gunnel Wallin framhåller.</textBlock>
    <textBlock id="i-e33e63c7aa36ea53">Vad gäller Domstolsverkets roll är det precis som jag sade i anförandet, att Domstolsverket har en administrativ roll. Den tycker jag att man fullföljer.</textBlock>
    <textBlock id="i-50de03db50e06183">Regeringen har delegerat till Domstolsverket att sammanfatta det som man får in från organisationerna. Främst tycker jag att vi måste påpeka vikten av att det är organisationerna själva - eftersom nu Domstolsutredningen inte kunde komma fram till något förslag - som genom olika projekt har möjligheter att se förändringar. Domstolsverket får sammanfatta till regeringen, har gjort så och kommer att göra så. Sedan kommer regeringen med beslutet och förslaget till, som i det här fallet, en handlingsplan och ett fortsatt reformarbete. Jag tycker att det är ett mycket bra sätt att arbeta på. Jag tycker inte alls att Domstolsverket går in på något felaktigt sätt, snarare tvärtom använder sig regeringen av verket på ett bra sätt.</textBlock>
  </contentBlock>
  <contentBlock page="0" id="i-13b197f9fbff5caf">
    <textBlock id="i-9764135c061a3e10">Anf.  214  GUNNEL WALLIN (c) replik:</textBlock>
    <textBlock id="i-ea477fbd2be15dd3">Herr talman! Den sagan låter ju bra. Men om man sitter i Domstolsverkets styrelse borde man vara mer insatt i hur det egentligen fungerar. Det är så att man kommer från Domstolsverket ut med ett färdigt förslag och presenterar det för chefen. Sedan ska man ta ställning till det. Övrig personal informeras när det är så gott som klart. Och det kallar inte jag demokrati.</textBlock>
    <textBlock id="i-2cdce06c976b9e9f">Det är inte så jag vill att ett domstolsverk ska göra.</textBlock>
    <textBlock id="i-116d4d46e8c26458">Vad har man för möjligheter när man åläggs en 15-</textBlock>
    <textBlock id="i-5adc1197d2582ba8">procentig besparing? Det enda som det inte går att spara på är domartjänsterna, utan man får spara på all övrig personal. Den kan då inte sköta arbetet. Det finns alltså inga alternativ.</textBlock>
  </contentBlock>
  <contentBlock page="0" id="i-f9127e79c829c58a">
    <textBlock id="i-a5cf83790510c648">Anf.  215  ANN-MARIE FAGERSTRÖM (s)</textBlock>
    <textBlock id="i-9e5cb95808eea0b1">replik:</textBlock>
    <textBlock id="i-fee3cfcb86df7ebd">Herr talman! Gunnel Wallin påpekade tidigare i en av sina repliker att hon ville att domstolsorganisationen skulle se ut precis som den gör i dag. Det skulle inte ske några förändringar i organisationen, om jag förstod det rätt.</textBlock>
    <textBlock id="i-6f96b3da20039749">Jag tycker inte att Gunnel Wallin ska säga att hon representerar medborgare på det sätt som hon säger här i kammaren. Jag har mött många medborgare som tycker att det är bra att det blir en förändring i organisationen, att det ska inrättas kvalitativa domstolar där målhanteringen ska gå snabbt och att det skapas möjligheter till specialisering när det gäller de specialfall som är svåra att hantera.</textBlock>
    <textBlock id="i-348d762a3377a305">Jag vill inte påstå att Gunnel Wallin har rätt i det här fallet. Det är snarare tvärtom så att man efterlyser förändringar.</textBlock>
  </contentBlock>
  <contentBlock page="0" id="i-b6f8f7142700c316">
    <textBlock id="i-45f37b312e8c7012">Anf.  216  SIW PERSSON (fp) replik:</textBlock>
    <textBlock id="i-00c977eab914c674">Herr talman! Folkpartiets representant gick in med öppet sinne i Domstolsutredningen och var positiv till förändringar, men insåg att det inte gick att arbeta eftersom det aldrig kom några konsekvensanalyser av de tilltänkta förändringarna. Då finns det inga förutsättningar för en ordentlig diskussion.</textBlock>
    <textBlock id="i-ee81237ffcf21b3e">Jag har två frågor till Ann-Marie Fagerström. Den ena frågan är: Anser Ann-Marie Fagerström att det är en acceptabel metod att reformarbetet styrs av tillfälligheter på det sätt som det gjorde i en tingsrätt nyligen i Mellanskåne. En lagman i 50-årsåldern avled.</textBlock>
    <textBlock id="i-a39742a97e36167b">Han hade alltså några år kvar till pensionsåldern.</textBlock>
    <textBlock id="i-8d95346dbfbde9c0">Konsekvensen blev att det ställdes krav på förändringar i den tingsrätten. Är det långsiktighet, stabilitet över tiden och hög grad av konsekvens?</textBlock>
    <textBlock id="i-519aa446338e8e33">Så till nästa fråga. Flera domstolsrepresentanter nu går ut i debattartiklar och argumenterar på ett sätt som vi inte är vana vid. Det är naturligtvis bra att man går ut och argumenterar, men man gör det på ett sätt om gör att vi undrar: Hur står det till? Vi förstår att det är många som mår väldigt dåligt.</textBlock>
    <textBlock id="i-32279cccd144bda8">Då vill jag fråga: Varför tror Ann-Marie Fagerström att domstolsrepresentanterna är så oroliga och så upprörda? Begriper de inte själva sitt eget bästa?</textBlock>
    <textBlock id="i-bac75e728cc0af89">Det är min fråga.</textBlock>
  </contentBlock>
  <contentBlock page="0" id="i-64d2492db84c54d2">
    <textBlock id="i-5832698cd04f016d">Anf.  217  ANN-MARIE FAGERSTRÖM (s)</textBlock>
    <textBlock id="i-ebc90e2e8dd21f5b">replik:</textBlock>
    <textBlock id="i-f9bb6e7f521a677d">Herr talman! Jag ska svara på frågan hur man upplever förändringar ute i organisationen. Jag har också mött delade meningar om det. Det finns en viss oro hos en del: Ska det hända någonting i min domstol? Dessa ord har jag mött, det ska jag inte förneka.</textBlock>
    <textBlock id="i-d87b597a0d70a667">Men jag ser det inte som ett problem på det sätt som anförs här, snarare tvärtom. Det är som Miljöpartiets representant sade, att det inte är fel med förändringar. Det är precis som Kia Andreasson framhöll, att domarna är oavsättliga. Är det en förändring på gång är det väl bättre att avvakta.</textBlock>
    <textBlock id="i-0d9774e9e9b7506b">Det fall som Siw Persson tog upp var ju väldigt olyckligt, men man får kanske titta på pensioneringar i stället. Det är väl inte fel att man följer även den utvecklingen och ser hur det ser ut där för att man ska nå ett bra resultat.</textBlock>
  </contentBlock>
  <contentBlock page="0" id="i-270e3a34d64d7737">
    <textBlock id="i-e75e643a635be023">Anf.  218  SIW PERSSON (fp) replik:</textBlock>
    <textBlock id="i-75ce418334fee91b">Herr talman! Då uppfattade jag Ann-Marie Fagerström så att det, när rådmannen avled,  inte var olämpligt att det blev sådana konsekvenser. Ann-</textBlock>
    <textBlock id="i-a5436bca384d9752">Marie Fagerström håller ju med mig om att då brister det i långsiktigheten och stabiliteten över tiden som är så viktiga.</textBlock>
    <textBlock id="i-b0ed9fb6bfe8012e">Jag vill också fråga: Är vi då överens om att när domstolsrepresentanterna nu går ut i olika debattartiklar och på annat sätt tar kontakt med oss i riksdagen rör det sig om en fullt berättigad oro? Inser man att det i grunden finns en sådan oro att den stör det dagliga arbetet och att detta långsiktigt faktiskt är ett hot mot rättssäkerheten?</textBlock>
  </contentBlock>
  <contentBlock page="0" id="i-ad69e43773c0932d">
    <textBlock id="i-ba79c78b53ec4425">Anf.  219  ANN-MARIE FAGERSTRÖM (s)</textBlock>
    <textBlock id="i-c9916d310738fea2">replik:</textBlock>
    <textBlock id="i-13634d586eead2f4">Herr talman! Jag vill inte uttala mig om det speciella fallet, eftersom det var en så olycklig händelse.</textBlock>
    <textBlock id="i-7b16da2cc373f89c">Denna oro har funnits sedan 1995, sedan direktiven gavs till Domstolsutredningen - det är jag också medveten om. Jag vill påstå att den oron har lagts sig till en del, och vi socialdemokrater kan se att det är på det sättet.</textBlock>
    <textBlock id="i-44b1330ff8b9d3a9">Däremot är det självklart att det har betydelse att denna skrivelse har kommit. Precis som jag tidigare framhöll har skrivelsen en stor betydelse för hur det kommer att se ut. Det är sådana besked som man har efterlyst: Vad kommer att hända med min domstol?</textBlock>
    <textBlock id="i-4f8117a0f5d66c8b">Hur kommer det att se ut på min ort? Och hur kommer det att se ut för mig som anställd? Det är precis detta det handlar om och ingenting annat.</textBlock>
    <textBlock id="i-eda15824f1bcf9a0">Därför är det bra att man nu har satt i gång, att man har överlämnat skrivelsen och handlingsplanen till riksdagen för debatt och ställningstagande och att man fortsätter ett reformarbete som kommer underifrån. Det har lugnat betydligt jämfört med hur det var tidigare.</textBlock>
  </contentBlock>
  <contentBlock page="0" id="i-a0ef54c345e2d762">
    <textBlock id="i-246f617659c40169">Anf.  220  ROLF ÅBJÖRNSSON (kd) replik:</textBlock>
    <textBlock id="i-b7d6ae3f7a88b13e">Herr talman! Först vill jag bara göra en liten reflexion med anledning av replikskiftet med Gunnel</textBlock>
    <textBlock id="i-6a3ee79d0b9b1a67">Wallin. Jag måste säga att jag och Gunnel Wallin verkar leva i en helt annan värld än den som Ann-</textBlock>
    <textBlock id="i-2c55f5302ebdec0c">Marie Fagerström lever i. Jag har nästan aldrig varit med om så mycket kritik, bekymmer och elände som jag möter inom domstolsvärlden i dag.</textBlock>
    <textBlock id="i-9b98e16e9f66e699">Domarna har ju av tradition legat väldigt lågt och inte varit så kritiska. Men nu är de kritiska på ett sätt som vi aldrig har sett till förne. Och den underliga uppfattningen om att det är en underifrån kommande verksamhet har jag inte märkt någonting av.</textBlock>
    <textBlock id="i-97d52f38c877a3cf">Men för att konkretisera detta lite grann har jag här en skrivelse från Domstolsverket till domstolarna från den 18 februari i år. Man skriver så här:</textBlock>
    <textBlock id="i-ba1dde17d2a7a9f5">"I en skrivelse den 8 december informerades om det pågående arbetet avseende domarbanan. Som nämndes i skrivelsen har Domstolsverket (DV) för avsikt att genomföra förslagen i promemorian 'En domarbana i balans - några förslag'. Detta innebär att verket kommer att ta ett centralt ansvar för lokaliseringen och finansieringen av fiskalsplatserna i underrätt. Enligt promemorian bör det avgörande för lokaliseringen vara att domstolen har sådan storlek och belägenhet att den är lämplig som utbildningsdomstol. Detta kommer att leda till en viss omfördelning av platserna jämfört med i dag. Vidare kommer antalet adjunktionsplatser i överrätterna att minska som en konsekvens av förlängningen av fiskalstiden i underrätt."</textBlock>
    <textBlock id="i-ac907333f2a3a761">Detta är väl ändå ett utomordentligt stort ingrepp i domstolarnas värld!</textBlock>
  </contentBlock>
  <contentBlock page="0" id="i-6df620a3d54b0324">
    <textBlock id="i-60ec6faae67cd371">Anf.  221  ANN-MARIE FAGERSTRÖM (s)</textBlock>
    <textBlock id="i-cb19b6b9c12e4325">replik:</textBlock>
    <textBlock id="i-f4c03b5ad467c81e">Herr talman! Jag har sagt att Domstolsverkets roll</textBlock>
    <textBlock id="i-ad7cbc6fb4578a55">- delegerat från regeringen - har varit gå ut till respektive domstolar och begära in förslag till förändringar där man ansett det vara lämpligt. Jag ser inte denna skrivelse på samma sätt som Rolf Åbjörnsson gör. Jag har hört uppläsningen, men jag skulle gärna vilja fördjupa mig i texten så att jag verkligen kan ta del av innehållet.</textBlock>
    <textBlock id="i-de106f932deab330">Såvitt jag kan förstå av uppläsningen ser jag inte att det skulle bli svårare för domstolarna att hitta sin organisation, utan jag ser det som ett redskap.</textBlock>
  </contentBlock>
  <contentBlock page="0" id="i-e4d1f8fff3aa0054">
    <textBlock id="i-0978c27a1d36aa53">Anf.  222  ROLF ÅBJÖRNSSON (kd) replik:</textBlock>
    <textBlock id="i-b383ca97737a3b4a">Herr talman! Det är ett redskap, säger Ann-Marie</textBlock>
    <textBlock id="i-9cea9e8c91e17491">Fagerström. Det är ju ett uttryck för att Domstolsverket går in och bestämmer vilka domstolar som ska få viss personal. Man kvalificerar den ena domstolen framför den andra.</textBlock>
    <textBlock id="i-18f0e06f23f15a90">I andra sammanhang bestämmer Domstolsverket att det ska finnas verksamhet vid olika kansliorter och tingsställen. Man är över huvud taget ute och river och sliter i domstolsväsendet. Jag förstår inte hur man kan få det till att Domstolsverket är en harmlös organisation som bara servar domstolarna.</textBlock>
  </contentBlock>
  <contentBlock page="0" id="i-224e40d608b271b1">
    <textBlock id="i-0c4bbe06393329a3">Anf.  223  ANN-MARIE FAGERSTRÖM (s)</textBlock>
    <textBlock id="i-d0581cc92f4648a1">replik:</textBlock>
    <textBlock id="i-12ef092c576b9d2a">Herr talman! Domstolsverket har haft den rollen att vara ett administrativt verktyg för regeringen i dessa frågor, det har jag påpekat under hela mitt anförande och hela tiden som jag har stått i talarstolen.</textBlock>
    <textBlock id="i-0e58d9e38e8a60fb">Regeringen har också tydligt talat om vilka förändringar som ska ske och på vilket sätt man ska arbeta fram dem. Sedan många år tillbaka har organisationen getts möjlighet att själv vara med i det styrande arbetet.</textBlock>
    <textBlock id="i-1c0315c50e2dd42c">I och med att Domstolsverket har varit ett redskap ser jag det inte som konstigt att man har gått ut och fått domstolarna att inse vikten av en förändring som de själva får vara med och påverka. De allra flesta som jag har mött tycker att detta är positivt och har efterlyst den handlingsplan som nu ligger på bordet.</textBlock>
  </contentBlock>
  <contentBlock page="0" id="i-370e4a7081ed99f8">
    <textBlock id="i-6375fe50a3f89d51">Anf.  224  STURE ARNESSON (v):</textBlock>
    <textBlock id="i-568646a1883b940d">Herr talman! Sedan lång tid har efterfrågats en redovisning av det omfattande reformeringsarbete som pågår inom domstolsväsendet i dag. I skrivelsen som ligger på riksdagens bord redovisas detta arbete, och</textBlock>
    <textBlock id="i-1bf456755e193199">Vänsterpartiet anser att det är mycket positivt att så sker. En sådan redovisning är efterlängtad. Ett väl fungerande domstolsväsende, där rättssäkerheten sätts i främsta rummet, gynnar inte minst den lilla människan, varför vi är positivt inställda till de förslag som nu redovisas.</textBlock>
    <textBlock id="i-441f911922f0fb09">Bland de viktigaste huvudingredienserna i ett välfungerande domstolsväsende finns förstås rättssäkerheten. Detta innebär att alla ska dömas lika, att förutsebarheten är tydlig och att tillgängligheten är god.</textBlock>
    <textBlock id="i-ca90254ebc3069e1">Den utvecklingsplan som nu presenteras är ett steg på den vägen.</textBlock>
    <textBlock id="i-6c3bf8e234fadbab">Domstolarna har en mycket viktig roll i ett demokratiskt samhälle. De ska vara oavhängiga annan maktutövning, samtidigt som de ska utöva sin egen makt under lagarna. En förutsättning för att detta ska fungera bra är att domstolarna har rimliga resurser för vidareutbildning av sin personal och att domstolarnas verksamhet renodlas. Domstolsväsendet måste vara en attraktiv arbetsplats där personalen känner trygghet och kan utvecklas.</textBlock>
    <textBlock id="i-e653bf2dcc0b52ab">Utvecklingen inom lagstiftningen går mycket fort.</textBlock>
    <textBlock id="i-475435eeb1a897c3">Internationaliseringen av rätten ställer nya krav på personalen inom domstolarna. IT-utvecklingen förenklar mycket men kräver också utbildning för att den ska kunna utnyttjas på rätt sätt. En förutsättning för att uppnå detta är att vissa enheter förses med gemensamma funktioner. Andra behöver slås samman till gemensamma enheter. Skälet för detta är inte minst att man måste ha en tillräckligt stark organisation för att kunna frikoppla personal för att delta i vidareutbildning och liknande. Det är en såväl kostnadseffektiv som rättssäkerhetsutvecklande väg att gå.</textBlock>
    <textBlock id="i-b38e497bcf2e7220">Denna utveckling är också bra för personalen, då den syftar till att i högre utsträckning ta till vara och utveckla deras kompetens. Exempelvis ska domstolssekreterarna i framtiden kunna erbjudas mer kvalificerade uppgifter. Vad gäller notarietjänsterna anser</textBlock>
    <textBlock id="i-306403e09a0be61f">Vänsterpartiet att dessa ska värnas. Vi välkomnar att regeringen ska se över deras situation. Vi anser också att villkoren för och inte minst rekryteringen av nämndemän ska ses över - något som utlovas i den skrivelse som vi har framför oss i dag.</textBlock>
    <textBlock id="i-db3e2b193560d829">Rekryteringen av domare ska breddas, så att även andra karriärvägar än den klassiska domarbanan ska finnas. Exempelvis ska advokater och åklagare kunna komma i fråga för anställning. Vi anser att detta i stort är positivt, men naturligtvis måste vi nämna risken för att jävssituationer kan uppstå, och detta måste vi ta på allvar.</textBlock>
    <textBlock id="i-34218158687cd677">Målet att öka antalet kvinnor som tjänstgör som ordinarie domare och domstolschefer är mycket positivt. För oss inom Vänsterpartiet är det givetvis mycket tillfredsställande att denna aspekt särskilt belyses i skrivelsen och att man ser snedfördelningen mellan män och kvinnor på högre poster som det stora problem det är.</textBlock>
    <textBlock id="i-8b10d46e9febf402">Så lite grann om det som har sagt av de borgerliga företrädarna under debatten.</textBlock>
    <textBlock id="i-71196edf022da2ad">Jag själv bor i en kommun med 14 000 invånare.</textBlock>
    <textBlock id="i-6f0459d5a5083122">Vi har ingen tingsrätt. Det går alldeles utmärkt. Om några enstaka tingsrätter läggs ned hotar det inte, enligt min uppfattning, rättssäkerheten. Närheten finns där. Vi kommer att ha kansliorter, vi kommer att ha tingsställen och vi har nämndemännen kvar.</textBlock>
    <textBlock id="i-f437a61163ed9962">Sedan tycker jag att det vore konstigt om domstolarna skulle stå över allting annat. Även domstolarna måste iaktta budgetdisciplin, och det måste finnas ett organ som ser till att de gör det.</textBlock>
    <textBlock id="i-8de96ee1c8dcee2a">Det finns en debattartikel i DN i dag, som ni säkert har läst, där de borgerliga skriver om de små tingsrätterna. Jag tycker faktiskt att det är ett väldigt populistiskt debattinlägg; inte ett ord om rättssäkerheten, om ensamma lagmän, om kompetens, om möjligheten till specialiseringar eller om de rekryteringsproblem som en liten tingsrätt har.</textBlock>
    <textBlock id="i-b2645fb344cf21b6">Slutligen ber jag att få yrka bifall till justitieutskottets hemställan i dess helhet.</textBlock>
  </contentBlock>
  <contentBlock page="0" id="i-5843ffb66616fa08">
    <textBlock id="i-9cc9682df6e7960c">Anf.  225  PATRIK NORINDER (m):</textBlock>
    <textBlock id="i-65b5ca2597f90c24">Herr talman! Jag vill göra klart att jag i mitt anförande har för avsikt att beröra avsnittet om regionala projekt och Ljusdals tingsrätt. En bidragande orsak till att jag tar upp denna fråga är att justitieministern i ett svar på en fråga från mig sade att efter det att riksdagen behandlat regeringens skrivelse Reformeringen av domstolsväsendet - en handlingsplan kommer regeringen att fatta beslut om verksamheten vid Ljusdals tingsrätt. Detta för att riksdagen ska ges möjlighet att spela en avgörande roll vid reformeringen av tingsrättsorganisationen.</textBlock>
    <textBlock id="i-440bdaf8849249cb">Jag hoppas då att man tar till sig vad jag säger, för meningen är att riksdagen ska ha den avgörande rollen angående den framtida organisationen.</textBlock>
    <textBlock id="i-47e3e22c3c24946b">Det är inte min avsikt att motsätta mig några förändringar inom domstolsväsendet. Självklart måste nya tiders krav tillgodoses inom domstolarna. När detta är sagt borde det vara lika obestritt att förändringarna görs med framförhållning, fasta principer och beaktande av offentlig service. Tyvärr kan jag inte se att det är fallet när det gäller Ljusdals tingsrätt.</textBlock>
    <textBlock id="i-5549beaff72ecd8f">Vad gäller långsiktighet och framförhållning i besluten finns inget underlag att hämta i regeringens skrivning. Är t.ex. både Hudiksvalls och Bollnäs tingsrätter bärkraftiga domstolsenheter på lång sikt?</textBlock>
    <textBlock id="i-54cc8d3f1661f57e">Innan denna fråga är besvarad borde inte beslut fattas om framtiden för verksamheten vid Ljusdals tingsrätt.</textBlock>
    <textBlock id="i-b18094b99371e56d">Herr talman! Som jag ser det finns det två alternativ. Det första alternativet skulle vara att de bägge tingsrätterna på sikt är bärkraftiga domstolsenheter och under överskådlig tid ska bestå. Det kan då vara en mening med att lägga samman Ljusdals och Hudiksvalls tingsrätter för att skapa två jämnstarka enheter inom Hälsingland.</textBlock>
    <textBlock id="i-5c6c4919b5ab930e">Det andra alternativet faller tillbaka på vad regeringen har sagt i årets budgetproposition, att det i en region kan vara lämpligt att bedriva verksamhet i flera domstolar med en gemensam domkrets, alternativ att där målunderlaget är alltför litet för att skapa bärkraftiga domstolsenheter behov föreligger av att sammanlägga domstolar.</textBlock>
    <textBlock id="i-2373493def2b1787">I det fall då Hälsingland skulle vara en domkrets, eller endast ha en tingsrätt, blir situationen en helt annan än om Hälsingland skulle ha två domstolsenheter. Då skulle Bollnäs tingsrätt, som är den större domstolen, vara mer naturlig att utveckla. Den är mer centralt belägen. Det finns bättre kommunikationer än i Ljusdals kommun. Den är också att föredra ur åklagarsynpunkt.</textBlock>
    <textBlock id="i-6e2576422dad0bb6">Hudiksvalls tingsrätt kan, i alla fall delar av den, i det scenariot tänkas ingå i en domkrets med Sundsvalls tingsrätt.</textBlock>
    <textBlock id="i-62ebb2e59d972c03">Domstolsverket föreslår i en skrivelse till regeringen den 7 december 1999 att Ljusdals tingsrätt läggs samman med Bollnäs tingsrätt. Även Riksåklagaren har tillstyrkt Domstolsverkets förslag och samtidigt föreslagit en större konstellation av tingsrätterna i regionen.</textBlock>
    <textBlock id="i-0195b485f8c3ef38">Herr talman! Varför har då regeringen och utskottet inte följt Domstolsverkets remissyttrande? I</textBlock>
    <textBlock id="i-311e71dc2449c447">utskottets bedömning anför man att behovet av lokal förankring och det geografiska förhållandena har beaktats av regeringen. Man anser därför att Ljusdals tingsrätt ska läggas samman med Hudiksvalls tingsrätt.</textBlock>
    <textBlock id="i-2181b1445f760d13">Vad detta bygger på är synnerligen svårt att förstå.</textBlock>
    <textBlock id="i-1ac86cd1ee153a39">Justitieministern har i ett frågesvar till mig den</textBlock>
    <textBlock id="i-2151d7ae7c1406d5">25 maj anfört att vid en uppvaktning av företrädare för Ljusdals kommun och av nämndemannaföreningen har dessa framfört att medborgarna i Ljusdal föredrar en sammanläggning med Hudiksvalls tingsrätt.</textBlock>
    <textBlock id="i-8f8afd1e5a6f578c">Detta bygger tydligen utskottet sitt ställningstagande på.</textBlock>
    <textBlock id="i-5288e96de708c941">Under gårdagen hade jag kontakt med kommunalrådet i Ljusdal, som var närvarande vid uppvaktningen. Han förstår inte varifrån dessa synpunkter kommer. Inga enkäter som skulle kunna bekräfta Ljusdalsmedborgarnas uppfattning har genomförts. Inga synpunkter från andra delar av Ljusdals kommun, t.ex. Järvsö, har framkommit. Kommunalrådet poängterade att han varken har tagit ställning för Hudiksvall eller Bollnäs.</textBlock>
    <textBlock id="i-79c38bd6ad7ed50f">Vad gäller synpunkter från Ljusdals tingsrätt går det att läsa följande i Domstolsverkets skrivelse på s. 5: Även om det inte varit utslagsgivande för verkets ställningstagande kan också noteras att domstolssekreterarna i Ljusdals tingsrätt har uttalat att de föredrar att få sin arbetsplats i Bollnäs om tingsrätten inte får vara kvar. Underlaget för regeringens ställningstagande, att Hudiksvalls och Ljusdals tingsrätter bör läggas samman med kansliort i Hudiksvall, är milt sagt bristfälligt.</textBlock>
    <textBlock id="i-3fd3c6c2c885c68b">Jag har i min inledning poängterat att justitieministern skriver att riksdagen ska ges möjlighet att spela en avgörande roll vid reformeringen av tingsrättsorganisationen. Jag välkomnar verkligen den här skrivelsen, men med anledning av vad jag har anfört nu borde det innebära att regeringen återkommer till riksdagen med ett långsiktigt och väl genomarbetat förslag om den framtida domstolsverksamheten i</textBlock>
    <textBlock id="i-e2d1ffa0bdd46eb7">Hälsingland. Tills detta är gjort bör inte några organisatoriska förändringar av tingsrättsorganisationen i</textBlock>
    <textBlock id="i-63a77c3e8e249ef5">Hälsingland genomföras.</textBlock>
    <textBlock id="i-f87b02f19b41819d">Herr talman! Med detta korta anförande yrkar jag bifall reservationerna 1 och 3.</textBlock>
  </contentBlock>
  <contentBlock page="0" id="i-f4e9349b6a47b4f9">
    <textBlock id="i-e05e4feb0a16d5f2">Anf.  226  WILLY SÖDERDAHL (v):</textBlock>
    <textBlock id="i-6991a685908fa120">Herr talman! Jag ska också tala om det som i skrivelsen benämns regionala projekt, nämligen den del som avser Blekinge. Jag har motionerat i samband med skrivelsen och står bakom det som jag har skrivit i denna motion, men för tids vinnande har jag inget yrkande.</textBlock>
    <textBlock id="i-be9179e49ac3ea74">Motionen går ut på att man vid lokalisering av de tingsrätter som blir kvar ska ta fler hänsyn än bara de som påkallas av domstolens egna prioriteringar. Jag har ingen anledning att betvivla att Domstolsverket har gjort en riktig bedömning när det gäller lokaliseringsorter, med de har naturligtvis gjort bedömningen utifrån sina behov och önskemål. När jag som allmänpolitiker eller medborgare ska göra samma bedömning väger jag ju också in andra faktorer.</textBlock>
    <textBlock id="i-06e2c9a7f5275689">Vi talar ofta om utlokaliseringar från storstadsregionerna för att hela landet ska utvecklas. De här utlokaliseringarna gör man trots att det kan medföra vissa olägenheter för myndigheten eller dess anställda. De har andra förtjänster. Ett sådant exempel är lokaliseringen av Statens sjöhistoriska museer och dess ledning till Karlskrona. Det är ett sådan beslut som jag välkomnar.</textBlock>
    <textBlock id="i-d46bd3b0ac4feb9b">Samma argument borde kunna gälla ute i regionerna och länen. Även där kan det finnas anledning att sprida verksamheterna. När företagen väljer lokaliseringsort kan vi erbjuda regionalpolitiska medel för att få en önskvärd spridning. I övrigt varken kan eller ska vi styra lokaliseringen så länge bestämmelserna följs. Om vissa delar inom regionen och länet har en positiv utveckling med allt vad det för med sig så kan man i alla fall ifrågasätta om det behövs ytterligare tillskott i form av statlig verksamhet.</textBlock>
    <textBlock id="i-694925df8f068ffc">Herr talman! Det jag önskar är att de goda skäl som Domstolsverket angivit ställs mot de goda skäl som finns för att sprida lokalisering av statlig verk och myndigheter för att hela regionen, eller hela länet ska utvecklas.</textBlock>
  </contentBlock>
  <contentBlock page="0" id="i-239dc9daf440cd2d">
    <textBlock id="i-ad34d9e31a203472">Anf.  227  KENTH HÖGSTRÖM (s):</textBlock>
    <textBlock id="i-7bc9c495b122d497">Herr talman! Ljusdals tingsrätt och dess vara eller inte vara har vid flera tillfällen utretts. Vid två tillfällen under de senaste 20 åren har förslag lagts fram om nedläggning av den relativt lilla tingsrätten. Vid båda tillfällena har en lokal opinion, en landskapsopinion, en länsopinion, och många ledamöter i den här kammaren argumenterat för att tingsrätten ska få vara kvar. Regeringen har också vid två tillfällen beslutat att tingsrätten ska få leva vidare.</textBlock>
    <textBlock id="i-8c43bbc4a08d8665">Den här gången har den lagman som är verksam vid Ljusdals tingsrätt, en mycket energisk och flitig lagman, konstaterat att antalet ärenden inte räcker till för en hel lagmanstjänst. Han har själv rekommenderat nedläggning av tingsrätten. Han har gått till Domstolsverket och lagt fram ett förslag om var Ljusdals tingsrätt ska inlemmas. Domstolsverket har behandlat detta och lagt fram förslag om att tingsrätten ska inlemmas i Bollnäs tingsrätt.</textBlock>
    <textBlock id="i-10352dbb62d40c9c">De lokala och regionala politikerna har än en gång, för tredje gången, engagerat sig för Ljusdals tingsrätts bibehållande. Men den här gången räcker inte argumenten till. Det är sakligt säkerställt att antalet ärenden vid tingsrätten inte klarar av att fylla en hel lagmanstjänst, och då måste regeringen vidta åtgärder.</textBlock>
    <textBlock id="i-6d2147539c023ab6">Regeringen har också i en skrivelse fattat beslut om att inlemma tingsrätten i Hudiksvalls tingsrätt, och det av mycket starka skäl. Det polisiära samarbetet i norra Hälsingland med dess 70 000 invånare har existerat i över hundra år. Kronofogden jobbar i samma område. Åklagarmyndigheten har också jobbat tillsammans inom det området i många årtionden.</textBlock>
    <textBlock id="i-a2990f779e73261a">Också sjukvårdsorganisationen är sådan. Skattemyndigheten jobbar så, dvs. horisontellt i norra Hälsingland och södra Hälsingland.</textBlock>
    <textBlock id="i-307363adb7ce94c0">Enda chansen att två tingsrätter ska kunna överleva i Hälsingland är att Ljusdals verksamhet övergår till Hudiksvall och att Bollnäs får ha kvar sin status som södra Hälsinglands tingsrätt. Det är ändå långsiktigt svårt att motivera två tingsrätter på 145 000</textBlock>
    <textBlock id="i-f6324e84457930d9">invånare.</textBlock>
    <textBlock id="i-b82a52d22eef9ad1">Därför delar jag inte riktigt Patrik Norinders åsikt att allting ska vara status quo i avvaktan på en större organisatorisk utredning. Jag tycker att det nu är dags att fatta beslut. Vi har gjort allt vi har kunnat för att behålla Ljusdals tingsrätt, men då t.o.m. lagmannen menar att möjligheten att ha den kvar är liten anser jag att det här är ett klokt beslut.</textBlock>
    <textBlock id="i-4c019948ec96457d">Jag tycker att utskottet har en bra skrivning.</textBlock>
    <textBlock id="i-f14f9c7135b28642">"Utskottet konstaterar att de nu redovisade förändringarna inte innebär något avsteg från de riktlinjer som sedan länge gäller i fråga om tingsrättsorganisationen."</textBlock>
    <textBlock id="i-4ba2054eceedc4f0">Det har jag accepterat efter att ha jobbat hårt i månader för bibehållande av Ljusdals tingsrätt.</textBlock>
  </contentBlock>
  <contentBlock page="0" id="i-7956a19c70ff84b9">
    <textBlock id="i-59917ace9e920f49">Anf.  228  PATRIK NORINDER (m):</textBlock>
    <textBlock id="i-6794b0596bb30268">Herr talman! Jag delar Kenth Högströms analys av Ljusdals tingsrätt, nämligen att det kanske är svårt att upprätthålla verksamheten med så få ärenden.</textBlock>
    <textBlock id="i-d68ef8e74bb4d4b4">Men Kenth Högström säger ju själv att det på lång sikt kan vara svårt att upprätthålla två tingsrätter i</textBlock>
    <textBlock id="i-187e468b94e544d1">Hälsingland. Och det är just min poäng, att vi måste analysera om vi på lång sikt kan upprätthålla två tingsrätter i Hälsingland eller inte. Om vi inte kan det är det bättre att förstärka Bollnäs tingsrätt med Ljusdals verksamhet nu på en gång för att få en bärkraftig tingsrätt i Hälsingland, så att vi kan behålla en tingsrätt i Hälsingland och så att vi kan ge medborgarna den service som behövs. Risken är annars att Hudiksvalls tingsrätt läggs samman med Sundsvalls tingsrätt, och Bollnäs går så att säga ned mot Gävle. Då har vi ingen fungerande tingsrätt kvar i Hälsingland.</textBlock>
    <textBlock id="i-5658bc1c5149e413">Bollnäs tingsrätt är den största tingsrätten i Hälsingland. Och med förstärkningen av Ljusdal kan den på lång sikt bli bärkraftig. Jag tror att vi kan vara överens om det, när Kenth Högström själv säger att han på lång sikt inte tror att man kan ha två tingsrätter.</textBlock>
    <textBlock id="i-6719cbf0e0795652">Jag skulle önska att vi kunde ha det. Jag delar nämligen den uppfattning som Anders G Högmark och andra har att de små tingsrätterna är betydelsefulla.</textBlock>
    <textBlock id="i-e5d3424782b358cd">Men regeringen har inte gjort en lånsiktig analys av problematiken. Och det är därför som jag tycker att vi nu ska lugna oss och låta regeringen återkomma, så får vi se hur vi ska organisera tingsrätterna i Hälsingland på lång sikt.</textBlock>
  </contentBlock>
  <contentBlock page="0" id="i-152bff80676224ac">
    <textBlock id="i-12a0ee065a72abe6">Anf.  229  KENTH HÖGSTRÖM (s):</textBlock>
    <textBlock id="i-0592a3ffb0e652af">Herr talman! 70 000-80 000 invånare är i dag tillräckligt för att bära ett tingsrättsfögderi. Det är dessutom så att justitieministern själv i flera sammanhang då jag har talat med henne ändå har haft en stark känsla för de mindre tingsrätterna. De mindre tingsrätterna har en otrolig förmåga att fånga upp den lokala horisontens händelser och skeenden. De har människokännedomen, och de har ett samarbete på lagmansnivå med åklagare och med polisiär verksamhet på ett helt annat sätt än en tingsrätt som jobbar över ett större distrikt. Eftersom polisen, åklagarväsende, domarväsende och kronofogden, för att ta några exempel, dessutom sedan 100 år har jobbat tillsammans i norra Hälsingland - Nordanstig, Hudiksvall, Ljusdal - har man en god kännedom om varandra. Just nu känns det som om 70 000 invånare räcker för en tingsrättsorganisation. Och då ska naturligtvis Ljusdals tingsrätt inlemmas i Hudiksvall.</textBlock>
    <textBlock id="i-215d13931b76f161">Den fara som Patrik Norinder ser på sikt, att det skulle bli en ny förändring, att Bollnäs tingsrätt skulle överföras till Gävle tingsrätt eller Hudiksvalls tingsrätt till Sundsvalls tingsrätt, kräver helt andra organisatoriska förändringar. I det senare fallet skulle det t.o.m. krävas en länsförändring. Då skulle alltså Västernorrlands län ta hand om nordöstra Gävleborg med stora konsekvenser för sjukvårdsorganisationen och för rader av andra organisationer. Och det finns, såvitt jag vet, ingen minister som ännu har föreslagit någon länsförändring, inte den nuvarande socialdemokratiska regeringen, inte den föregående och inte den borgerliga regeringen. Jag tror därför att det är ett skräckscenario, Patrik Norinder.</textBlock>
    <textBlock id="i-6b2aa5eac6e4ca65">Jag tror att vi ska vara glada över att vi nu får två likvärdiga tingsrätter som har någorlunda överlevnadschans och i stället rikta in krafterna på att försöka stärka de riktigt små tingsrätterna, t.ex. tingsrätten i</textBlock>
    <textBlock id="i-958d66da104b2cb3">Sveg som har utomordentligt svårt att med sin befolkning hävda sitt fögderi.</textBlock>
  </contentBlock>
  <contentBlock page="0" id="i-7fb6090b551183b0">
    <textBlock id="i-14e2a3055a833827">Anf.  230  PATRIK NORINDER (m):</textBlock>
    <textBlock id="i-291c65257f1c1434">Herr talman! Jag vet inte om Kenth Högström själv tänker på vad han säger. Men han säger att det i dag är tillräckligt. Kenth Högström säger också att det känns som om det räcker. Och det är just långsiktigheten som det handlar om. Det kan hända att underlaget räcker i dag. Men räcker underlaget i morgon för två tingsrätter? Det är det som är det stora problemet, och det är det som behöver analyseras.</textBlock>
    <textBlock id="i-9b4028947ac54147">Jag tror att det vore av stor vikt att regeringen lugnar sig lite med sitt ställningstagande när det gäller</textBlock>
    <textBlock id="i-f01e35dfa5ceced8">Ljusdals tingsrätt och återkommer även till riksdagen med ett förslag till hur man ska organisera domstolsväsendet i Hälsingland.</textBlock>
  </contentBlock>
  <contentBlock page="0" id="i-7a6b3189c4512ce1">
    <textBlock id="i-1e7bc2bab4027d10">Anf.  231  KENTH HÖGSTRÖM (s):</textBlock>
    <textBlock id="i-de9fe3bdc33e15ec">Herr talman! Jag ska läsa högt ur utskottets skrivning på s. 8:</textBlock>
    <textBlock id="i-4b88a54edb8c5a07">"Som utskottet ser det har behovet av lokal förankring liksom de geografiska förhållandena på respektive ort beaktats av regeringen."</textBlock>
    <textBlock id="i-5d90891f508de1c8">Detta sägs alltså med anledning av de föreslagna förändringarna.</textBlock>
    <textBlock id="i-e94b8a7fc22d42ba">Utskottet skriver vidare:</textBlock>
    <textBlock id="i-2c40602cf0550af5">"Utskottet har alltså ingen erinran mot regeringens bedömningar i fråga om de aktuella domstolarna."</textBlock>
    <textBlock id="i-5f924c2b7db5d573">Såvitt jag förstår är det de tre som nu föreslås bli nedlagda och inlemmas i någon annan.</textBlock>
    <textBlock id="i-f6051cd0abb327e8">Utskottet skriver också:</textBlock>
    <textBlock id="i-db582c8ae08033a1">"När det gäller Falköpings tingsrätt finns ännu inget förslag, och utskottet anser att riksdagen inte bör uttala sig i frågan nu. Utskottet föreslår att riksdagen avslår motionerna Ju26, Ju32, Ju33 och Ju34."</textBlock>
    <textBlock id="i-3866d6195c4a7db2">Men man hänvisar också till vidare översyner.</textBlock>
    <textBlock id="i-81f0f33fc518cec8">Såvitt jag förstår har frågan om tingsrätterna utretts vid flera tillfällen. Bl.a. min utskottsgruppsordförande</textBlock>
    <textBlock id="i-3a278f3de898f1fb">Göran Magnusson har haft en lång och stor utredning om tingsrätternas framtid. Och jag litar på att utskottet kommer att bevaka precis de synpunkter som</textBlock>
    <textBlock id="i-89fb6fbe1e319cd7">Patrik Norinder och jag är överens om, nämligen att hitta en långsiktig överlevnad för de tingsrätter som ska vara kvar. En tingsrätt som har flera kommuner som bevakningsområde har inte bara ett starkt symbolvärde, utan den stärker det polisiära arbetet, den stärker åklagarnas arbete, den stärker kronofogdarnas arbete, och den stärker hela det politiska och civila samhället. Tingsrätterna ska alltså vara kvar. Frågan är bara var gränsen går för den ekonomiska överlevnaden. Och än har vi inte sett några tecken på att det scenario som Patrik Norinder nu målar upp skulle kunna bli verklighet. Men om det kan vi väl fortsätta diskussionen inte bara i denna kammare.</textBlock>
  </contentBlock>
  <contentBlock page="0" id="i-6178786093056317">
    <textBlock id="i-4f6f94684f01da71">Överläggningen var härmed avslutad.</textBlock>
    <textBlock id="i-dc3db53db3f0705d">(Beslut skulle fattas den 13 juni.)</textBlock>
  </contentBlock>
  <contentBlock page="0" id="i-f942fa01044b45db">
    <textBlock id="i-2cbb9b358001bd1b">11 §  Bordläggning</textBlock>
  </contentBlock>
  <contentBlock page="0" id="i-16ff10bda5bde2e9">
    <textBlock id="i-cedbed762e101dcc">Anmäldes och bordlades</textBlock>
    <textBlock id="i-974d00731c679b2d">Motioner med anledning av prop. 1999/2000:107 Avgifterna för insättningsgarantin och investerarskyddet m.m.</textBlock>
    <textBlock id="i-06769a63bbacb138">1999/2000:Fi53 av Gunnar Hökmark m.fl. (m)</textBlock>
  </contentBlock>
  <contentBlock page="0" id="i-3e5b5e76a4486e71">
    <textBlock id="i-35a2fa1d1da476e8">med anledning av prop. 1999/2000:117 Lag om kvalificerade elektroniska signaturer, m.m.</textBlock>
    <textBlock id="i-db3423f0e3302e6f">1999/2000:T30 av Per-Richard Molén m.fl. (m)</textBlock>
    <textBlock id="i-57a5b53fecfd72c9">1999/2000:T31 av Eva Arvidsson (s)</textBlock>
  </contentBlock>
  <contentBlock page="0" id="i-f98d1c4ec7f311b6">
    <textBlock id="i-9e8a1c673f50652b">Trafikutskottets betänkande</textBlock>
    <textBlock id="i-99423609751f8c0b">1999/2000:TU9 Ett informationssamhälle för alla</textBlock>
  </contentBlock>
  <contentBlock page="0" id="i-3110dbca81f1b33a">
    <textBlock id="i-895d057196bb953c">Utbildningsutskottets betänkande</textBlock>
    <textBlock id="i-28671d3c9121de7c">1999/2000:UbU17 Forskning för framtiden - en ny organisation för forskningsfinansiering</textBlock>
  </contentBlock>
  <contentBlock page="0" id="i-29f6e6292d444c83">
    <textBlock id="i-8178c698cb5f028a">Näringsutskottets betänkanden</textBlock>
    <textBlock id="i-3d8054cd598eedaf">1999/2000:NU17 Vissa organisationsfrågor inom näringspolitiken</textBlock>
    <textBlock id="i-a1ef8fd02bb0514b">1999/2000:NU12 Ny naturgaslag</textBlock>
  </contentBlock>
  <contentBlock page="0" id="i-154ba028eae5b674">
    <textBlock id="i-7323103581aee896">Justitieutskottets betänkande</textBlock>
    <textBlock id="i-845d1db64ab94ce6">1999/2000:JuU23 Brottsoffer</textBlock>
  </contentBlock>
  <contentBlock page="0" id="i-9c9c6aca8649294d">
    <textBlock id="i-385e9b16618b4984">Finansutskottets betänkande</textBlock>
    <textBlock id="i-d290fb40dc550592">1999/2000:FiU29 Utvecklingen inom den kommunala sektorn</textBlock>
  </contentBlock>
  <contentBlock page="0" id="i-c0439a634422c9e7">
    <textBlock id="i-a18b3615c7792783">12 §  Anmälan om frågor för skriftliga svar</textBlock>
  </contentBlock>
  <contentBlock page="0" id="i-1b976243b140d707">
    <textBlock id="i-d5840d9c7d0f0b2b">Anmäldes att följande frågor för skriftliga svar framställts</textBlock>
  </contentBlock>
  <contentBlock page="0" id="i-510b16ba6cf8b23d">
    <textBlock id="i-f966351393e7e395">den 8 juni</textBlock>
  </contentBlock>
  <contentBlock page="0" id="i-3f0d7e37fde82d36">
    <textBlock id="i-8e1b29b59e5159c9">1999/2000:1090 av Magnus Jacobsson (kd) till statsrådet Britta Lejon</textBlock>
    <textBlock id="i-ed5793be908a5590">Religionsfriheten i Sverige</textBlock>
    <textBlock id="i-2ac9b23d44092e09">1999/2000:1091 av Magnus Jacobsson (kd) till jordbruksminister Margareta Winberg</textBlock>
    <textBlock id="i-d8daa23457bb0f50">Jämställdheten och invandrarkvinnorna</textBlock>
    <textBlock id="i-60921997238027e3">1999/2000:1092 av Gudrun Lindvall (mp) till jordbruksminister Margareta Winberg</textBlock>
    <textBlock id="i-b48e155193b3c903">Bekämpningsmedel i lantbruket</textBlock>
    <textBlock id="i-c4aa248bb9367b84">1999/2000:1093 av Tasso Stafilidis (v) till utrikesminister Anna Lindh</textBlock>
    <textBlock id="i-08cae0c7e30aa77d">World Pride 2000</textBlock>
    <textBlock id="i-fee7124b92614f68">1999/2000:1094 av Maud Ekendahl (m) till socialminister Lars Engqvist</textBlock>
    <textBlock id="i-281e450107fd2703">Narkotikafrågor inför Sveriges EU-ordförandeskap</textBlock>
    <textBlock id="i-62277f3aa68481fc">1999/2000:1095 av Magda Ayoub (kd) till näringsminister Björn Rosengren</textBlock>
    <textBlock id="i-f8eb7b9feb3f4a9a">Kontrolluppgifter på taxikvitto</textBlock>
    <textBlock id="i-f0f30236fe0cf7d2">1999/2000:1096 av Inger Strömbom (kd) till näringsminister Björn Rosengren</textBlock>
    <textBlock id="i-ba3aafc8c37851b4">Lagen om ledigt för att starta eget</textBlock>
  </contentBlock>
  <contentBlock page="0" id="i-4ad9eb54b3f40ad5">
    <textBlock id="i-0f3861b6c0957839">Frågorna redovisas i bilaga som fogas till riksdagens snabbprotokoll tisdagen den 13 juni.</textBlock>
  </contentBlock>
  <contentBlock page="0" id="i-9aa2cf19fb530369">
    <textBlock id="i-7e6baa1203481806">13 §  Anmälan om skriftliga svar på frågor</textBlock>
  </contentBlock>
  <contentBlock page="0" id="i-8b923c6edc2343dd">
    <textBlock id="i-a7fd3e50d5276eb1">Anmäldes att skriftliga svar på följande frågor inkommit</textBlock>
  </contentBlock>
  <contentBlock page="0" id="i-6e7ab62ed256934c">
    <textBlock id="i-c63a0b03a122cc78">den 8 juni</textBlock>
  </contentBlock>
  <contentBlock page="0" id="i-9f7a33ba0fab1299">
    <textBlock id="i-c41937503b43377c">1999/2000:892 av Sten Tolgfors (m) till statsrådet</textBlock>
    <textBlock id="i-b0d38130a580ac30">Ingegerd Wärnersson</textBlock>
    <textBlock id="i-83539ff7e53930c8">Att inrätta ny lärlingsutbildning</textBlock>
    <textBlock id="i-6e0688200ffdf9ef">1999/2000:938 av Sten Tolgfors (m) till statsrådet</textBlock>
    <textBlock id="i-3bee0bd9e54ab1e6">Ingegerd Wärnersson</textBlock>
    <textBlock id="i-ebceca7a6aa21414">Felaktig placering i särskolan</textBlock>
    <textBlock id="i-34bce42f3d46aa2d">1999/2000:939 av Anders Sjölund (m) till statsrådet</textBlock>
    <textBlock id="i-c1bdfa8070f46131">Ingegerd Wärnersson</textBlock>
    <textBlock id="i-b23c2818c84682bb">Betyg före årskurs 8</textBlock>
    <textBlock id="i-5d763976e15a61e1">1999/2000:940 av tredje vice talman Rose-Marie</textBlock>
    <textBlock id="i-fedf318cd8801789">Frebran (kd) till statsrådet Ingegerd Wärnersson</textBlock>
    <textBlock id="i-dbfb5d53252616e5">Rätt betyg utan kostnad</textBlock>
    <textBlock id="i-1307ee27858a27f7">1999/2000:975 av Eva Arvidsson (s) till statsrådet</textBlock>
    <textBlock id="i-e9acf81d6b7f7cdb">Ingegerd Wärnersson</textBlock>
    <textBlock id="i-6d803d16bb7bda51">Översyn av dispensreglerna för gymnasiet</textBlock>
    <textBlock id="i-ea6d3359bd198a40">1999/2000:982 av Margareta Viklund (kd) till jordbruksminister Margareta Winberg</textBlock>
    <textBlock id="i-3ca2e5e285e5f48c">Könsmönster på dagis</textBlock>
    <textBlock id="i-c7abb5b56ec5982f">1999/2000:987 av Inger Davidson (kd) till kulturminister Marita Ulvskog</textBlock>
    <textBlock id="i-a0fbcf77d6afd8f3">Samordning mellan utbildnings- och kulturanslag</textBlock>
    <textBlock id="i-9a89b4bf586c139a">1999/2000:994 av Cristina Husmark Pehrsson (m)</textBlock>
    <textBlock id="i-05437f77fcb19a8b">till  utrikesminister Anna Lindh</textBlock>
    <textBlock id="i-7be7aa6fefec6681">Människosmuggling</textBlock>
    <textBlock id="i-dbc374ce81d232a2">1999/2000:998 av Göran Norlander (s) till kulturminister Marita Ulvskog</textBlock>
    <textBlock id="i-9b4fc6073acefc01">Den kvalificerade förberedande musikutbildningen</textBlock>
    <textBlock id="i-785c45b2323d60c5">1999/2000:1004 av Ulla-Britt Hagström (kd) till statsrådet Ingegerd Wärnersson</textBlock>
    <textBlock id="i-4250bd38a1c81742">Kommunernas bidrag till fristående skolor</textBlock>
    <textBlock id="i-4fd9d0fe55293237">1999/2000:1008 av Inger Davidson (kd) till justitieminister Laila Freivalds</textBlock>
    <textBlock id="i-3a5b8256145d13c2">Rättsregler vid adoption</textBlock>
    <textBlock id="i-214df8a6f4647c1d">1999/2000:1009 av Rolf Gunnarsson (m) till justitieminister Laila Freivalds</textBlock>
    <textBlock id="i-395c5bdb9a2fb77b">Situationen för polisen</textBlock>
    <textBlock id="i-93338d26a7f55200">1999/2000:1018 av Ewa Larsson (mp) till kulturminister Marita Ulvskog</textBlock>
    <textBlock id="i-eccc0e8955daeab0">Samisk självförvaltning av kulturarvet i Sverige</textBlock>
    <textBlock id="i-71aa37fc53f5c996">1999/2000:1028 av Holger Gustafsson (kd) till justitieminister Laila Freivalds</textBlock>
    <textBlock id="i-96e1ce06e01d3268">Människohandel</textBlock>
    <textBlock id="i-3bd0f227d030a50e">1999/2000:1031 av Ragnwi Marcelind (kd) till justitieminister Laila Freivalds</textBlock>
    <textBlock id="i-02a7043a303c6236">Länspolisstyrelsernas framtida mandat</textBlock>
    <textBlock id="i-0dfb9825403ee22a">1999/2000:1032 av Kjell Eldensjö (kd) till justitieminister Laila Freivalds</textBlock>
    <textBlock id="i-2c5849384ad80e15">Villkorlig dom med samhällstjänst</textBlock>
    <textBlock id="i-906386357a48ec39">1999/2000:1037 av Margareta Viklund (kd) till justitieminister Laila Freivalds</textBlock>
    <textBlock id="i-48f4b2922c2a929d">Unga flickors situation i rättssammanhang</textBlock>
    <textBlock id="i-5e2007d381ff01c9">1999/2000:1046 av Desirée Pethrus Engström (kd)</textBlock>
    <textBlock id="i-ac8298aeefaaa419">till statsminister Göran Persson</textBlock>
    <textBlock id="i-582d22ffc1d6e312">Ensamståendes adoptionsrätt</textBlock>
    <textBlock id="i-9239a182b6b05318">1999/2000:1047 av Inger Strömbom (kd) till justitieminister Laila Freivalds</textBlock>
    <textBlock id="i-7fdb6157c5f34778">Åtgärder mot annonsskojare</textBlock>
    <textBlock id="i-ae1d0c10de62e6d5">1999/2000:1048 av Willy Söderdahl (v) till justitieminister Laila Freivalds</textBlock>
    <textBlock id="i-565634c9b822b35b">Friköp av historiska arrenden</textBlock>
    <textBlock id="i-114bd95154ebd22d">1999/2000:1049 av Jan-Evert Rådhström (m) till justitieminister Laila Freivalds</textBlock>
    <textBlock id="i-5e5de288da0b9960">Uppdrag till Rikspolisstyrelsen</textBlock>
    <textBlock id="i-1264eb66d1df524d">1999/2000:1052 av Gun Hellsvik (m) till justitieminister Laila Freivalds</textBlock>
    <textBlock id="i-a74d84d165fce7cc">Nationella insatsstyrkan</textBlock>
    <textBlock id="i-48832d60371b3eb8">1999/2000:1056 av Håkan Juholt (s) till statsrådet</textBlock>
    <textBlock id="i-421cc521c339fd61">Lars-Erik Lövdén</textBlock>
    <textBlock id="i-bb4084b254fe5028">Hemutrustningslån till nya svenskar</textBlock>
    <textBlock id="i-1735d7ec5a9f1916">1999/2000:1057 av Ann-Marie Fagerström (s) till statsrådet Lars-Erik Lövdén</textBlock>
    <textBlock id="i-cb0c3dc296ef4bac">Hemutrustningslån till nya svenskar</textBlock>
    <textBlock id="i-8746e5bd787f3f8d">1999/2000:1061 av Karin Falkmer (m) till statsrådet</textBlock>
    <textBlock id="i-a58bbf2042320f61">Mona Sahlin</textBlock>
    <textBlock id="i-0b8b8f8a91e7ca67">NUTEK och projekt för entreprenörskap</textBlock>
    <textBlock id="i-4c23137f45f2f988">1999/2000:1081 av Sten Tolgfors (m) till vice statsminister Lena Hjelm-Wallén</textBlock>
    <textBlock id="i-1ed7ec1ee7faa6fa">Kinas hot mot Taiwan</textBlock>
  </contentBlock>
  <contentBlock page="0" id="i-efc24f012c61c294">
    <textBlock id="i-7eb6ffeec5b06dcb">Svaren redovisas i bilaga som fogas till riksdagens snabbprotokoll tisdagen den 13 juni.</textBlock>
  </contentBlock>
  <contentBlock page="0" id="i-b52182bb30243065">
    <textBlock id="i-a4f3946a6bd314b8">14 §  Kammaren åtskildes kl. 20.47.</textBlock>
  </contentBlock>
  <contentBlock page="0" id="i-24ec78df4ff36a19">
    <textBlock id="i-e7fee833d60b5cfa"/>
    <textBlock id="i-9bf469b2eeea142b">Förhandlingarna leddes av talmannen från sammanträdets början t.o.m. 4 §</textBlock>
    <textBlock id="i-03a97721b2c96cdd">anf. 29 (delvis), av förste vice talmannen därefter t.o.m. anf. 70 (delvis), av talmannen därefter t.o.m. 6 § anf. 146 (delvis), av tredje vice talmannen därefter t.o.m. anf. 183 (delvis), av andre vice talmannen därefter t.o.m. voteringen kl. 17.00, av tredje vice talmannen därefter till ajourneringen kl. 18.00 och av förste vice talmannen därefter till sammanträdets slut.</textBlock>
  </contentBlock>
</protocol>
