<protocol id="prot-199596--50">
  <contentBlock page="0" id="i-c4598dd248ea8a79">
    <textBlock id="i-9a5667437f868250">Det justerade protokollet beräknas utkomma om 3 veckor</textBlock>
  </contentBlock>
  <contentBlock page="0" id="i-83e9cfc049fa4e9e">
    <textBlock id="i-8518a5713a39b6a8"/>
    <textBlock id="i-13f85a13c5a39326">__________________________________________________________________________</textBlock>
  </contentBlock>
  <contentBlock page="0" id="i-a2650b2755c8c773">
    <textBlock id="i-f55d5544a137bb99"/>
    <textBlock id="i-a83aeef0bc86a647">1 §  Avsägelse</textBlock>
  </contentBlock>
  <contentBlock page="0" id="i-15d33cf10befd676">
    <textBlock id="i-d0e2c636e81539d1">Tredje vice talmannen meddelade att Andreas</textBlock>
    <textBlock id="i-3c740084d0f2b819">Carlgren (c) avsagt sig uppdraget som suppleant i socialförsäkringsutskottet.</textBlock>
  </contentBlock>
  <contentBlock page="0" id="i-17fa0b1825239be4">
    <textBlock id="i-cf2915026f287f36">Kammaren biföll denna avsägelse.</textBlock>
  </contentBlock>
  <contentBlock page="0" id="i-be2e9f69b58455d0">
    <textBlock id="i-1ca538fb424420f9">2 §  Anmälan om kompletteringsval</textBlock>
  </contentBlock>
  <contentBlock page="0" id="i-8a099bf4214df7a4">
    <textBlock id="i-a5d8146314abd1b4">Tredje vice talmannen meddelade att på grund av uppkomna vakanser hade Centerns riksdagsgrupp anmält,</textBlock>
  </contentBlock>
  <contentBlock page="0" id="i-6b183be9aa81b763">
    <textBlock id="i-556fb649738ea2fa">dels Karin Israelsson som suppleant i socialförsäkringsutskottet efter Andreas Carlgren,</textBlock>
  </contentBlock>
  <contentBlock page="0" id="i-77f1b6936c6ba3fc">
    <textBlock id="i-4a62aed2bdf964f8">dels som suppleant i konstitutionsutskottet under</textBlock>
    <textBlock id="i-4ad5d575cdefd75c">Birgitta Hambraeus ledighet hennes ersättare Kenneth</textBlock>
    <textBlock id="i-20035d971715be0d">Johansson.</textBlock>
  </contentBlock>
  <contentBlock page="0" id="i-80760f31e7526e67">
    <textBlock id="i-be0b7c44a5a37b2c">Tredje vice talmannen förklarade valda till</textBlock>
  </contentBlock>
  <contentBlock page="0" id="i-2815c615ac0698e0">
    <textBlock id="i-2d1feb6438e29a19">suppleant i socialförsäkringsutskottet</textBlock>
  </contentBlock>
  <contentBlock page="0" id="i-3b41f5941f93be8b">
    <textBlock id="i-c8adc1e658d74ac5">Karin Israelsson (c)</textBlock>
  </contentBlock>
  <contentBlock page="0" id="i-8c3fa6a0c8ee6d9f">
    <textBlock id="i-f78f4327b851e485">suppleant i konstitutionsutskottet</textBlock>
  </contentBlock>
  <contentBlock page="0" id="i-e6dd6407b240412c">
    <textBlock id="i-fd0aeabcb10da2cc">Kenneth Johansson (c)</textBlock>
  </contentBlock>
  <contentBlock page="0" id="i-04bcc07bfe808c4e">
    <textBlock id="i-973aed4e1b1a75cb">3 §  Justering av protokoll</textBlock>
  </contentBlock>
  <contentBlock page="0" id="i-4fc32b83f3ca16ad">
    <textBlock id="i-7fe162dd3b3e95e2">Justerades protokollen för den 30 och 31 januari.</textBlock>
  </contentBlock>
  <contentBlock page="0" id="i-8af09a422e8053d6">
    <textBlock id="i-9b08bc57eff0fa22">4 §  Ledighet</textBlock>
  </contentBlock>
  <contentBlock page="0" id="i-e7821fdec0f8dcf3">
    <textBlock id="i-4a982479550cfac4">Tredje vice talmannen meddelade att Fredrik Reinfeldt (m) hade ansökt om föräldraledighet under tiden den 1 mars - 31 mars.</textBlock>
  </contentBlock>
  <contentBlock page="0" id="i-f882f940f0eb6393">
    <textBlock id="i-4763983e933f3c88">Kammaren biföll denna ansökan.</textBlock>
  </contentBlock>
  <contentBlock page="0" id="i-2dea23cbe9139817">
    <textBlock id="i-2d05ba1cf750611a">Tredje vice talmannen meddelade att Catharina</textBlock>
    <textBlock id="i-6381d67fc33690c2">Elmsäter-Svärd (m) skulle tjänstgöra som ersättare för</textBlock>
    <textBlock id="i-9dfa7ea314158f07">Fredrik Reinfeldt.</textBlock>
  </contentBlock>
  <contentBlock page="0" id="i-830e331a8c0f3e82">
    <textBlock id="i-1236f85e8b8561b1">5 §  Meddelande om kammarens sammanträde onsdagen den 7 februari.</textBlock>
  </contentBlock>
  <contentBlock page="0" id="i-ae495e678955c233">
    <textBlock id="i-7b6af3c182ed9ca9">Tredje vice talmannen meddelade att interpellationsdebatten onsdagen den 7 februari skulle utgå och ersättas med bordläggningsplenum.</textBlock>
  </contentBlock>
  <contentBlock page="0" id="i-98f8dc29c27e4f0e">
    <textBlock id="i-4bcfb88c07e65d2c">6 §  Meddelande om kammarens sammanträde torsdagen den 8 februari</textBlock>
  </contentBlock>
  <contentBlock page="0" id="i-1217ff7539860524">
    <textBlock id="i-9d70f18df2411d4c">Tredje vice talmannen meddelade att vid frågestunden torsdagen den 8 februari kl. 14.00 skulle följande statsråd närvara:</textBlock>
  </contentBlock>
  <contentBlock page="0" id="i-6a2fc1997745730b">
    <textBlock id="i-b493cd8c0c7bf129">Statsrådet Jan Nygren, justitieminister Laila Freivalds, socialminister Ingela Thalén, finansminister</textBlock>
    <textBlock id="i-2d7c6333019f3dd4">Göran Persson, statsrådet Mats Hellström, statsrådet</textBlock>
    <textBlock id="i-d4ea92339fe92ddb">Leif Blomberg och statsrådet Ylva Johansson</textBlock>
  </contentBlock>
  <contentBlock page="0" id="i-bd741ae97a866243">
    <textBlock id="i-0210822d181c37a2">Tredje vice talmannen meddelade vidare att ca kl 15.30 samma dag skulle civilminister Marita Ulvskog lämna  information om kvinnorepresentation vid statliga styrelser.</textBlock>
  </contentBlock>
  <contentBlock page="0" id="i-6acfa84761a1db52">
    <textBlock id="i-acbdd011a7088b14">7 §  Meddelande om svar på interpellation</textBlock>
  </contentBlock>
  <contentBlock page="0" id="i-ea64e78d14f08568">
    <textBlock id="i-ae58c3e8c241b08e">Till riksdagen hade inkommit följande skrivelser:</textBlock>
  </contentBlock>
  <contentBlock page="0" id="i-ebaec2b10372cf6d">
    <textBlock id="i-db25699070da4d9e">Interpellation 1995/96:33</textBlock>
  </contentBlock>
  <contentBlock page="0" id="i-410fe8b985cc647a">
    <textBlock id="i-50f5b0ca3c6a14e1">Till riksdagen</textBlock>
  </contentBlock>
  <contentBlock page="0" id="i-b79c2e23a4a463b2">
    <textBlock id="i-9ad6af7ac3e91f08">Beträffande interpellation 1995/96:33 Mervärdesskatteregler av Ulla Löfgren (m) får jag meddela att jag inte kan besvara den inom föreskrivna fyra veckor.</textBlock>
  </contentBlock>
  <contentBlock page="0" id="i-658342d28787d7a0">
    <textBlock id="i-2aba3dab5f8e359f">Skälet härtill är att vi inte funnit någon debattdag som passar interpellanten och mig.</textBlock>
  </contentBlock>
  <contentBlock page="0" id="i-a23359e6f1f86967">
    <textBlock id="i-930d65aa91876f1c">Jag kommer att besvara interpellationen den</textBlock>
    <textBlock id="i-67f48ba19ac4fb36">8 februari 1996.</textBlock>
  </contentBlock>
  <contentBlock page="0" id="i-de2482e12ab97bbe">
    <textBlock id="i-3e259409d45d2055">Stockholm den 30 januari 1996</textBlock>
  </contentBlock>
  <contentBlock page="0" id="i-8f35ba6e621743b0">
    <textBlock id="i-bfbd94f01c2ebac4">Göran Persson</textBlock>
  </contentBlock>
  <contentBlock page="0" id="i-77745d92f2ea8b73">
    <textBlock id="i-3731eb6ab3ad8c12">Interpellation 1995/96:41</textBlock>
  </contentBlock>
  <contentBlock page="0" id="i-324d22b8e1a4b269">
    <textBlock id="i-a9ab21a3c4deb1ce">Till riksdagen</textBlock>
  </contentBlock>
  <contentBlock page="0" id="i-09bc7136a3217331">
    <textBlock id="i-1b992c1fd6018206">Beträffande interpellation 1995/96:41 Kommuninvest av Christel Anderberg (m) får jag meddela att jag inte kan besvara den inom föreskrivna fyra veckor.</textBlock>
  </contentBlock>
  <contentBlock page="0" id="i-fc9b3c7a9f33a595">
    <textBlock id="i-d7b878bc90630740">Skälet härtill är att vi inte funnit någon debattdag som passar interpellanten och mig.</textBlock>
  </contentBlock>
  <contentBlock page="0" id="i-794c53fd132c553c">
    <textBlock id="i-b16ed977cea3a0ec">Jag kommer att besvara interpellationen den</textBlock>
    <textBlock id="i-d31cdbf49662d29c">8 februari 1996.</textBlock>
  </contentBlock>
  <contentBlock page="0" id="i-90971a7f75a1c059">
    <textBlock id="i-8fb248ce5d289770">Stockholm den 30 januari 1996</textBlock>
  </contentBlock>
  <contentBlock page="0" id="i-3d7880cfd37f5c29">
    <textBlock id="i-b811c9eda873c3df">Göran Persson</textBlock>
  </contentBlock>
  <contentBlock page="0" id="i-e9d83a2d632f0d1b">
    <textBlock id="i-020267e281cce3ea">Interpellation 1995/96:51</textBlock>
  </contentBlock>
  <contentBlock page="0" id="i-d0ae566508d34992">
    <textBlock id="i-ede679e01e32ad0f">Till riksdagen</textBlock>
  </contentBlock>
  <contentBlock page="0" id="i-6839046ac9d5ee8b">
    <textBlock id="i-bc38baaca0e6d064">Beträffande interpellation 1995/96:51 Konkretisering av egenmakt av Gunnar Hökmark (m).</textBlock>
  </contentBlock>
  <contentBlock page="0" id="i-a189f5b5a6220c8e">
    <textBlock id="i-f95b3bf73f0ae35c">Skälet härtill är att en debattdag som passar både interpellanten och mig inte stått att finna under denna tidsperiod. Jag kommer att besvara interpellationen den 22 februari 1996.</textBlock>
  </contentBlock>
  <contentBlock page="0" id="i-61823d5208337787">
    <textBlock id="i-3aa51a15b90a2ccb">Stockholm den 30 januari 1995</textBlock>
  </contentBlock>
  <contentBlock page="0" id="i-ee64ebaf31bc4a25">
    <textBlock id="i-bf3db1470653e7cd">Marita Ulvskog</textBlock>
  </contentBlock>
  <contentBlock page="0" id="i-56db3af042b73496">
    <textBlock id="i-7f7c7638dc8ddbb9">8 §  Svar på fråga 1995/96:248 om sekretesslagstiftningen</textBlock>
  </contentBlock>
  <contentBlock page="0" id="i-5b3bf9cab9e4cb94">
    <textBlock id="i-57c172e0dd249794">Anf.  1  Justitieminister  LAILA</textBlock>
    <textBlock id="i-ca88c843a73873b8">FREIVALDS (s)</textBlock>
  </contentBlock>
  <contentBlock page="0" id="i-eef8a2378652fbcf">
    <textBlock id="i-01e07e25517c9b89">Herr talman! Chatrine Pålsson har mot bakgrund av att sekretesslagen ofta ändras, frågat mig om jag anser att det bör göras en översyn av sekretessbestämmelserna i syfte att få en helhetssyn.</textBlock>
  </contentBlock>
  <contentBlock page="0" id="i-edc00f1aab305288">
    <textBlock id="i-8eaef98d0c48e859">Det är sant att sekretesslagen ändras ofta. Det ligger i sakens natur. Ändrade samhällsförhållanden som t.ex. förändringar i myndigheternas struktur eller arbetsuppgifter kräver en fortlöpande anpassning av sekretssreglerna.</textBlock>
  </contentBlock>
  <contentBlock page="0" id="i-4666788631812017">
    <textBlock id="i-6c40dc4ba7e40120">Det vore naturligtvis praktiskt för myndigheterna om de hade färre, mer generella, sekretssregler att handskas med och om uppgifter kunde lämnas mellan olika organ i större utsträckning. Det är också möjligt att det finns områden som bör ses över när det gäller sekretess i syfte att myndigheterna skall kunna samverka på ett för allmänheten bättre och myndigheterna mer effektivt sätt. Jag tänker t.ex. på arbetet mot brottslighet. I regeringskansliet pågår ett brett upplagt arbete på det brottsförebyggande området, inom vilket bl.a. frågor om sekretess uppmärksammas när det gäller myndigheters samverkan i syfte att förebygga ungdomsbrott.</textBlock>
  </contentBlock>
  <contentBlock page="0" id="i-5f8a477dccaa4efb">
    <textBlock id="i-cc8d558da50b9ff4">Förenklade sekretessregler får emellertid inte vara ett självändamål. Riskerna när det gäller integritetskränkningar å ena sidan och urholkning av offentlighetsprincipen å den andra är uppenbara om inte alla förändringar i sekretesslagstiftningen föregås av noggranna avvägningar i dessa hänseenden. Det är den helhetssyn som jag anser måste råda på detta område.</textBlock>
    <textBlock id="i-9ac558175de94893">Mitt svar på frågan är att med denna helhetssyn måste sekretesslagstiftningen - vilket den också är - vara föremål för fortlöpande översyn.</textBlock>
  </contentBlock>
  <contentBlock page="0" id="i-b73b9ba6e0fcd9b4">
    <textBlock id="i-fee4da274f48fa16">Anf.  2  CHATRINE PÅLSSON (kds)</textBlock>
  </contentBlock>
  <contentBlock page="0" id="i-0fd255e255e5f51d">
    <textBlock id="i-57cc15e49e3c5947">Herr talman! Jag vill börja med att tacka för svaret. Jag kan konstatera att justitieministern delar den oro som jag har för att detta är mycket svårgreppbart.</textBlock>
  </contentBlock>
  <contentBlock page="0" id="i-b4377efc5bfb902b">
    <textBlock id="i-8a681eac82426d0c">Anledningen till att jag har ställt den här frågan är utsatta barn, som jag har arbetat en del med. Det gäller för myndigheterna och socialtjänsten att försöka hitta dessa barn så fort som möjligt, dvs. att man observerar att något inte står rätt till. Då vet vi ju att var och en har sina sekretessbestämmelser, och detta är utomordentligt känsligt. Jag tänker på förskolan, dagis, sjukhusens akutmottagningar osv. Av det skälet känner man ibland att det är själva huvudmannaskapet som är gränsen för var sekretessen går. Därför väntar man kanske i det längsta med att larma om att något inte står rätt till, något som egentligen någon annan befattningshavare inom den offentliga verksamheten, exempelvis en socialtjänstassistent, redan har upptäckt.</textBlock>
  </contentBlock>
  <contentBlock page="0" id="i-815603b2ae126ca8">
    <textBlock id="i-abf0df61dfb8c692">Min fråga till justitieministern är om man utifrån barnens situation, med barnen i centrum och inte med huvudmannaskapet i centrum, skulle kunna göra en översyn som gör det lättare att ta dessa kontakter.</textBlock>
  </contentBlock>
  <contentBlock page="0" id="i-3db1f1f98dcc9bcf">
    <textBlock id="i-b2e3b30ef85ef145">Anf.  3  Justitieminister  LAILA</textBlock>
    <textBlock id="i-3aee1c93d76e3b5c">FREIVALDS (s)</textBlock>
  </contentBlock>
  <contentBlock page="0" id="i-c9a5f5c4e9267fc8">
    <textBlock id="i-d5c54822655f1a91">Herr talman! Det är riktigt att sekretessreglerna utgår från var uppgifterna finns. Delgivningen av uppgifter begränsas av den organisation i vilken myndigheten arbetar. Detta kan skapa svårigheter när det gäller att bedriva ett effektivt arbete. Det är den typen av avvägningsfrågor som jag i mitt svar pekade på måste ske när man reglerar sekretessen. Man måste alltså göra en avvägning mellan ett effektivt myndighetsarbete och den enskildes integritetsskydd.</textBlock>
  </contentBlock>
  <contentBlock page="0" id="i-a13164735125e721">
    <textBlock id="i-ee495c115747e29a">Man har i flera olika sammanhang diskuterat vad som är det bästa för barnet. Man skall då väga in frågor som rör effektivitet just att upptäcka barn som far illa mot det integritetskränkande som kan ligga i att vidarebefordra vissa uppgifter. Jag vill nog påstå att det är precis den typen av resonemang och överväganden som har skett i samband med tillskapandet av de sekretessregler som vi har i dag. Jag tror att det kanske egentligen är viktigare att överväga om det regelverk som vi har när det gäller myndighetspersoner fungerar, t.ex. socialassistenters skyldighet att agera i vissa lägen när de uppmärksammar saker och när de får information om olika händelser. Det är nog det som är det viktiga när man märker att ett barn t.ex.</textBlock>
    <textBlock id="i-c42f298db1b584e4">far illa.</textBlock>
  </contentBlock>
  <contentBlock page="0" id="i-fcba1aef67433310">
    <textBlock id="i-c398f1662d5de1ac">Anf.  4  CHATRINE PÅLSSON (kds)</textBlock>
  </contentBlock>
  <contentBlock page="0" id="i-15fa1666c09f9789">
    <textBlock id="i-51f90996d577062f">Herr talman! Nu vidrör justitieministern ett mycket viktigt område, nämligen det som rör de befattningshavare som jag tror egentligen vill göra sitt jobb men som kanske ibland känner sig litet utelämnade, å ena sidan att inte våga ta initiativ, och å andra sidan att våga ta kraftfullare initiativ. Det är ju de mest känsliga frågor som man över huvud taget har med att göra när man kanske väcker misstanke till föräldrarna om att något inte står rätt till. Jag håller helt med om att detta måste göras med den allra varmaste och varsammaste handen, men att man aldrig får fastna i att sekretessreglerna gäller just en viss verksamhet eller ett huvudmannaskap. Det behöver, enligt mitt sätt att se, inte vara kränkande för den enskilde om en sjuksköterska på barnavårdscentralen talar med en socialtjänstassistent när man har motsvarande sekretessregler.</textBlock>
  </contentBlock>
  <contentBlock page="0" id="i-3accf2da09baed05">
    <textBlock id="i-2329b0b12a96092e">Anf.  5  Justitieminister  LAILA</textBlock>
    <textBlock id="i-82623fd35c0323ac">FREIVALDS (s)</textBlock>
  </contentBlock>
  <contentBlock page="0" id="i-231edc7a9add317a">
    <textBlock id="i-206fe1dc7d8bf2fd">Herr talman! Jag tror att en del av den problematik som Chatrine Pålsson pekar på kommer att beaktas i det breda arbete som jag nämnde i mitt svar, nämligen när det gäller brottsförebyggande verksamhet. I det ligger väldigt mycket just arbetet med barn och ungdomar samt kontakterna mellan olika myndigheter när det upptäcks att ett barn far illa på ett eller annat sätt.</textBlock>
    <textBlock id="i-14a005611d6d5138">Det är då som socialsekretessen är aktuell.</textBlock>
  </contentBlock>
  <contentBlock page="0" id="i-624819b989818fbe">
    <textBlock id="i-fc150e1f71699cbe">I det sammanhanget tror jag alltså att den typen av överväganden kommer att vägleda oss ifall det behövs vissa förändringar. Jag håller fullkomligt med om att utgångspunkten i det arbetet är vad som är bäst för barnen, men svaret är inte alltid självklart.</textBlock>
  </contentBlock>
  <contentBlock page="0" id="i-aea960df6546135f">
    <textBlock id="i-09211eaaf70d4571">Överläggningen var härmed avslutad.</textBlock>
  </contentBlock>
  <contentBlock page="0" id="i-7c0df17ef2e2af87">
    <textBlock id="i-9bd6bc75bd208a27">9 §  Svar på fråga 1995/96:251 om myndighetsoffrens rättsställning</textBlock>
  </contentBlock>
  <contentBlock page="0" id="i-0403c4cf0358db25">
    <textBlock id="i-b5e19072fd1fa3be">Anf.  6  Justitieminister  LAILA</textBlock>
    <textBlock id="i-b1d322c202e5f9cd">FREIVALDS (s)</textBlock>
  </contentBlock>
  <contentBlock page="0" id="i-db1fd0b98c387dd6">
    <textBlock id="i-1d3c92b7696e2cdb">Herr talman! Bengt Harding Olson har frågat mig om jag är beredd att vidta någon åtgärd för att förbättra vad han kallar för myndighetsoffrens rättsställning.</textBlock>
    <textBlock id="i-5abdab33464fa54f">Av frågan framgår att han vill veta vilka åtgärder regeringen avser att vidta med anledning av det betänkande som avgetts av Kommittén för översyn av det allmännas skadeståndsansvar.</textBlock>
  </contentBlock>
  <contentBlock page="0" id="i-7c04435bdfdc902d">
    <textBlock id="i-18fe30848544522a">Bengt Harding Olson frågade om samma sak för drygt ett år sedan. Jag svarade då att det var för tidigt att säga vilka åtgärder som kunde komma att vidtas.</textBlock>
    <textBlock id="i-c5050359e03db4a4">Jag uttryckte emellertid en förhoppning om att kunna lämna närmare besked inom ett år. Denna förhoppning har tydligen Bengt Harding Olson uppfattat närmast som ett löfte om att lägga fram ett förslag inom den tiden. Det har föranlett honom att nu återkomma.</textBlock>
    <textBlock id="i-36de23789386850c">Jag kan inte låta bli att notera att Bengt Harding Olson - som agerade flitigt i ärendet fram till år 1991 -</textBlock>
    <textBlock id="i-d7d105950fe79016">inte ställde någon fråga under den borgerliga regeringsperioden, trots att den regeringen inte fann anledning att gå fram med någon lagstiftningsåtgärd med anledning av betänkandet.</textBlock>
  </contentBlock>
  <contentBlock page="0" id="i-1de6d16c2c24a795">
    <textBlock id="i-19003b684b79f505">Med hänsyn till andra angelägna arbetsuppgifter inom Justitiedepartementet har min förhoppning om närmare besked inom ett år inte kunnat infrias. Jag kan ännu inte ge besked om vilka åtgärder som regeringen anser vara motiverade. Med nuvarande planer räknar jag dock med att regeringen skall kunna besluta om en lagrådsremiss under hösten.</textBlock>
  </contentBlock>
  <contentBlock page="0" id="i-f04750db8577ef30">
    <textBlock id="i-538f90819db0e4c7">Anf.  7  BENGT HARDING OLSON (fp)</textBlock>
  </contentBlock>
  <contentBlock page="0" id="i-a784346c1a4974e3">
    <textBlock id="i-3e8d4c7a9f0a2b66">Herr talman! Så var det dags igen för riksdagens verkliga långkörare. Det handlar förstås om myndighetsoffer, alltså medborgare som drabbas av en felaktig myndighetsutövning eller felaktig myndighetsinformation och därigenom åsamkas skada.</textBlock>
  </contentBlock>
  <contentBlock page="0" id="i-38df789cc83bc684">
    <textBlock id="i-8eb058f19248561a">Gällande rätt ger mycket begränsade möjligheter att få skadestånd från myndigheter när de har gjort fel, även om man själv inte gjort det minsta fel.</textBlock>
  </contentBlock>
  <contentBlock page="0" id="i-0fd0d26baa1d1ca4">
    <textBlock id="i-8a481fa02bbc7e1c">Det finns flera upprörande fall. Det mest upprörande är väl fallet med bilhandlaren Halvar Alvgard från Vimmerby, som vi alla känner till. Fler fall finns utöver detta. Dessutom tillkommer, beklagligtvis, nya.</textBlock>
  </contentBlock>
  <contentBlock page="0" id="i-12d0949ac83425ba">
    <textBlock id="i-c0b28cfcab9f46ef">Nu handlar det om en ny lagstiftning. Frågan om en förbättrad lagstiftning har år ut och år in stötts och blötts av flera olika regeringar. Just nu är alltså Laila</textBlock>
    <textBlock id="i-2d2044a0d18e8231">Freivalds ansvarig justitieminister. Tidsplanen är synnerligen diffus, precis som justitieministern säger.</textBlock>
    <textBlock id="i-2a741b856b161b8c">Som svar på min fråga den 14 november 1994 var väl budskapet ungefärligen: Kom igen om ett år! Men egentligen hade vi väl båda hoppats att slippa se varandra här.</textBlock>
  </contentBlock>
  <contentBlock page="0" id="i-77b5bf217c347eac">
    <textBlock id="i-8a6fd1779aa1dd62">Fortfarande är läget oklart. Det har nu gått</textBlock>
    <textBlock id="i-28d0ec7749d4c4c4">15 månader, och det här finns inte med i propositionsförteckningen. Förslag kan komma tidigast hösten 1996 - ytterligare ett års förskjutning när det gäller en ny lag. Snart firar vi tioårsjubileum.</textBlock>
  </contentBlock>
  <contentBlock page="0" id="i-58de74f5d0b4fbff">
    <textBlock id="i-a65e5ef2b09b229a">Dagens svar, som jag formellt tackar för, är försett med en viss uppgift om en lagrådsremiss under hösten. Är detta ett löfte eller bara en målsättning? Men fortfarande är inte allt klart beträffande innehållet.</textBlock>
    <textBlock id="i-a1e99683669d9c5a">Där menar jag att vi faktiskt bäddar för en följetong utan slut.</textBlock>
  </contentBlock>
  <contentBlock page="0" id="i-4e7491677a7b464d">
    <textBlock id="i-29bf3489914c3ed7">Till sist en vädjan: Jag önskar ett bestämt löfte, inte bara beträffande tidsplan utan också beträffande förslagets inriktning. Jag utgår från att justitieministern inte är nöjd med nuvarande lag och inte struntar i myndighetsoffren.</textBlock>
  </contentBlock>
  <contentBlock page="0" id="i-0656a8fa0d7c608e">
    <textBlock id="i-08812d14593ffdbb">Anf.  8  Justitieminister  LAILA</textBlock>
    <textBlock id="i-d017242213531b44">FREIVALDS (s)</textBlock>
  </contentBlock>
  <contentBlock page="0" id="i-4d6b1d0dceeb775e">
    <textBlock id="i-eb90f77924b6393a">Herr talman! Får jag återigen erinra Bengt Harding Olson om att det var jag och den socialdemokratiska regeringen som tillsatte den utredning som nu är föremål för vidare bearbetning i departementet. Vi struntar alltså inte i frågorna. Tvärtom har vi aktivt arbetat med dem under tidigare regeringsperiod. Det kan man inte säga om regeringsperioden mellan de två socialdemokratiska regeringarna, men det störde uppenbarligen alls inte Bengt Harding Olson.</textBlock>
  </contentBlock>
  <contentBlock page="0" id="i-dd1392428a8cbb8e">
    <textBlock id="i-e73fc3bf1d90461f">Nu är Bengt Harding Olson naturligtvis angelägen om att vi kommer till skott i lagstiftningsarbetet. Det är jag också. Men som jag sade i mitt svar är det väldigt mycket arbete vi har att göra på departementet.</textBlock>
    <textBlock id="i-98aecc1d5e57d12a">Man måste alltid prioritera, men jag försöker göra en planering av arbetet ett tag framöver. Enligt de planerna ser jag det i dag som möjligt att komma med en lagrådsremiss i höst. Det kan naturligtvis hända saker under vägen som gör att planerna förändras, men det är så här planen för närvarande ser ut.</textBlock>
  </contentBlock>
  <contentBlock page="0" id="i-2fc1cc9046823dd8">
    <textBlock id="i-4672de57415ac0c3">Låt mig göra en invändning till i sak. Bengt Harding Olson brukar åberopa det kända fallet Halvar</textBlock>
    <textBlock id="i-86e958b0eeafaca2">Alvgard som ett skäl till att detta lagstiftningsärende bedrivs. Jag vill återigen påpeka att detta är i sak totalt fel, Bengt Harding Olson! Detta lagstiftningsärende har ingenting med Alvgardärendet att göra, och det vet Bengt Harding Olson.</textBlock>
  </contentBlock>
  <contentBlock page="0" id="i-6a1b26f03b65fe10">
    <textBlock id="i-1eb4c35fc8220469">Även om lagen hade varit sådan, som det sägs i utredningens förslag, skulle det inte ett dugg ha förändrat den rättsliga hanteringen av det ärendet.</textBlock>
  </contentBlock>
  <contentBlock page="0" id="i-7b2f24410be1ffa9">
    <textBlock id="i-3a45c6dc4d0a8ffc">Anf.  9  BENGT HARDING OLSON (fp)</textBlock>
  </contentBlock>
  <contentBlock page="0" id="i-9d8d32be4feba636">
    <textBlock id="i-c54de58749dcbe0c">Herr talman! Jag kunde naturligtvis räkna med att justitieministern skulle tala om andra regeringars senfärdighet. Vi har debatterat det tidigare. Visst, det är rätt. Båda regeringarna har varit senfärdiga i detta sammanhang. Det är alltså en riktig kritik.</textBlock>
  </contentBlock>
  <contentBlock page="0" id="i-a982cd6f1ba23aa0">
    <textBlock id="i-500ddbf543e602db">Jag kan t.o.m. ge justitieministern en eloge för att hon tidigare gick fram med ett lagförslag, som i alla fall innebar någon förbättring. Men nu ansvarar ju justitieministern för den här lagstiftningen. Därför är hon rätta personen att vända sig till. Jag jobbade intensivt utan att lyckas, men hoppas att jag lyckas bättre nu. Jag tror att ingen, inte ens en justitieminister, kan gömma sig bakom detta med att någon annan varit senfärdig.</textBlock>
  </contentBlock>
  <contentBlock page="0" id="i-f02668494ba67f17">
    <textBlock id="i-e3d891ffb260842f">Detta är en oerhört viktig angelägenhet. Jag förstår att det finns många frågor av hög angelägenhetsgrad, men jag tycker faktiskt att frågan om myndighetsoffer</textBlock>
    <textBlock id="i-882bc09dc0efc4ae">- människor som drabbats av felaktig myndighetsutövning eller felaktig myndighetsinformation - är ett prioriterat ärende. Tycker inte justitieministern det?</textBlock>
  </contentBlock>
  <contentBlock page="0" id="i-0ab65b3d7e94fc9a">
    <textBlock id="i-7a00d405686c2b8e">Anf.  10  Justitieminister  LAILA</textBlock>
    <textBlock id="i-1b97f84be2aeb48b">FREIVALDS (s)</textBlock>
  </contentBlock>
  <contentBlock page="0" id="i-5975df435f415eb6">
    <textBlock id="i-a27e145b6411d791">Herr talman! Mitt påpekande gällde framför allt</textBlock>
    <textBlock id="i-77420e126aa184bb">Bengt Harding Olsons intresse för detta ärende. Det upphörde nämligen och fanns inte under tre år.</textBlock>
  </contentBlock>
  <contentBlock page="0" id="i-f828cc7e5427544d">
    <textBlock id="i-d61cf34e08e0cd56">Anf.  11  BENGT HARDING OLSON (fp)</textBlock>
  </contentBlock>
  <contentBlock page="0" id="i-16feaab3fe755e0b">
    <textBlock id="i-5a7ef13f65ae661c">Herr talman! Det är fullständigt fel! Justitieministern har ingen som helst aning om vad jag gjorde under de år då justitieministern var utomlands exempelvis.</textBlock>
  </contentBlock>
  <contentBlock page="0" id="i-fdca1ae22307a212">
    <textBlock id="i-90e5e8519a68cb9d">Jag agerade mycket aktivt. Men jag går med på att jag misslyckades med att få den borgerliga regeringen att lägga fram ett förslag. Om justitieministern här och nu vill ta det till intäkt för att den här regeringen inte skall göra någonting, så är det bara att göra det.</textBlock>
    <textBlock id="i-60a96c8cf4454446">Men jag jobbar för myndighetsoffren, och detta är ingen egoistisk sak utan det gäller många.</textBlock>
  </contentBlock>
  <contentBlock page="0" id="i-482118e550a9867a">
    <textBlock id="i-4ffad36c53e75580">Frågan är vad den nya lagstiftningen hade gett</textBlock>
    <textBlock id="i-b646efb374169dc2">Halvar Alvgard. Den hade kanske inte givit honom något. Han fick av nåd 1 miljon kronor av den borgerliga regeringen. Jag kan nu plocka fram fall som visar på att om vi hade fått den nya lagstiftning som jag talar om och som jag vill ha, skulle människor inte ha hamnat i stor ekonomisk, personlig och social olycka.</textBlock>
  </contentBlock>
  <contentBlock page="0" id="i-f0648a45f4f310f7">
    <textBlock id="i-d4b971a3ff78120d">Överläggningen var härmed avslutad.</textBlock>
  </contentBlock>
  <contentBlock page="0" id="i-cbd63bec4b33df15">
    <textBlock id="i-40265e8bbace2a81">10 §  Svar på fråga 1995/96:252 om lagen om särskild utlänningskontroll</textBlock>
  </contentBlock>
  <contentBlock page="0" id="i-393db55d6087fe80">
    <textBlock id="i-9b85284cdf30a9fa">Anf.  12  Justitieminister  LAILA</textBlock>
    <textBlock id="i-12f45b88005b29af">FREIVALDS (s)</textBlock>
  </contentBlock>
  <contentBlock page="0" id="i-597748fcb30361d3">
    <textBlock id="i-d36f2a0fcebd1596">Herr talman! Yvonne Ruwaida har på nytt ställt en fråga till mig mot bakgrund av lagen om särskild utlänningskontroll och frågat om jag avser att verka för att lagen uppfyller de rättsprinciper som gäller för svenska medborgare och för att lagen överensstämmer med Sveriges internationella åtaganden vad gäller mänskliga rättigheter.</textBlock>
  </contentBlock>
  <contentBlock page="0" id="i-f9816129ca577ee1">
    <textBlock id="i-219323f465f0255c">I det svar jag lämnade så sent som den 16 januari på en liknande fråga av Yvonne Ruwaida framgick klart och tydligt att någon likställdhet aldrig kan bli aktuell mellan svenska medborgare och utländska medborgare vad gäller tillämpningen av den lagen.</textBlock>
  </contentBlock>
  <contentBlock page="0" id="i-fd145ce232cc19bc">
    <textBlock id="i-1f7a07326a7a4fc6">Jag kan inte annat än hänvisa Yvonne Ruwaida till vad jag svarade då. Det är, som jag då svarade, en självklarhet att utlänningslagen enbart gäller utländska medborgare. Lagens utgångspunkt är att utländska medborgare inte har en självklar rätt att vistas i Sverige. De "drastiska" åtgärder som jag antar att Yvonne</textBlock>
    <textBlock id="i-2b0ff97dc93d6522">Ruwaida syftar på avser de särskilda bestämmelserna om tvångsmedel i lagen, t.ex. anmälningsskyldighet och husrannsakan. För att dessa bestämmelser skall tillämpas krävs att det redan finns ett beslut att utvisa den utländske medborgaren men att utvisningen inte kan verkställas. Har vi en gång gjort den bedömningen att den utländske medborgaren representerar en betydande fara för terroristaktioner, är det rimligt att denne underkastas särskild kontroll om han ändå får stanna här i landet.</textBlock>
  </contentBlock>
  <contentBlock page="0" id="i-dc7e975dfc2de513">
    <textBlock id="i-bec43357e2f691d7">I samband med lagens tillkomst behandlades också frågan om lagen stod i överensstämmelse med FN-</textBlock>
    <textBlock id="i-0abce279bfc28871">konventionen och Europakonventionen. Det bedömdes då att lagen inte stred mot Sveriges åtaganden.</textBlock>
    <textBlock id="i-d5296b92a5a985b0">Regeringen följer givetvis upp rättsutvecklingen på konventionsområdet och dess betydelse för lagen om särskild utlänningskontroll. För närvarande finns inget skäl att göra annan bedömning än den som då gjordes.</textBlock>
  </contentBlock>
  <contentBlock page="0" id="i-7993bee0d9a8a70f">
    <textBlock id="i-de07e76cb23d5c0a">Anf.  13  YVONNE RUWAIDA (mp)</textBlock>
  </contentBlock>
  <contentBlock page="0" id="i-ff8fe95eeeba8e1f">
    <textBlock id="i-83704f00f1d5afa6">Herr talman! Justitieministern! Jag kan konstatera att vi verkar ha olika synpunkter i det här ärendet. Jag skall försöka förklara mina synpunkter litet grand.</textBlock>
  </contentBlock>
  <contentBlock page="0" id="i-09c88413456296da">
    <textBlock id="i-e37bd39de3b39c9a">Justitieministern säger att utländska medborgare inte har en självklar rätt att vistas i Sverige. När människor söker asyl i detta land anser jag att de har rätt att vistas i Sverige. De har också rätt att få den rättstrygghet som de har behov av. Det får man inte enligt lagen om särskild utlänningskontroll.</textBlock>
  </contentBlock>
  <contentBlock page="0" id="i-42ab68248e1fc0be">
    <textBlock id="i-3dfbced2edbc9fbe">Jag har faktiskt en kompletterande fråga till justitieministern: Kommer lagen om särskild utlänningskontroll även att omfatta EU-medborgare i framtiden eller kommer den bara att omfatta människor som har sin härkomst utanför EU?</textBlock>
  </contentBlock>
  <contentBlock page="0" id="i-1152374043646958">
    <textBlock id="i-76b03a376098f26f">Lagen gäller bara utlänningar, och en utlänning behöver inte ha gjort sig skyldig till något alls. Det räcker att han eller hon bedöms som en risk. Enligt mig sätter lagen vanliga rättsprinciper ur spel. T.ex.</textBlock>
    <textBlock id="i-392c7f7c78e9f11e">har den misstänkte ingen möjlighet att ta del av beslutsunderlaget med hänvisning till sekretessen och kan därför inte försvara sig. Någon möjlighet att överklaga regeringens beslut finns inte.</textBlock>
  </contentBlock>
  <contentBlock page="0" id="i-32b5adc568e9837f">
    <textBlock id="i-627c5e595cb41202">Vi har olika exempel på hur det här har använts.</textBlock>
    <textBlock id="i-2b698154f97c156f">Ett exempel är Abdelkerim Deneche. Han anklagas för att vara medlem i terroristorganisationen GIA och att ha deltagit i ett sprängattentat mot en pendeltågsstation utanför Paris den 25 juli.</textBlock>
  </contentBlock>
  <contentBlock page="0" id="i-b5da6705ed885fb7">
    <textBlock id="i-81e89fe760ff74f0">Anklagelserna prövades av riktig polis och vanlig åklagare, bl.a. av chefsåklagare Jan Danielsson.</textBlock>
    <textBlock id="i-bd05f5ab0935d4a2">Chefsåklagare Jan Danielsson lät lägga ned förundersökningen mot Abdelkerim Deneche eftersom brott ej kunde styrkas. Ärendet prövades ända upp i Högsta domstolen. Men man kom fram till att chefsåklagare</textBlock>
    <textBlock id="i-36ed1b8ef1c4e366">Danielssons beslut att lägga ned brottsutredningen var fullkomligt korrekt.</textBlock>
  </contentBlock>
  <contentBlock page="0" id="i-6d3ce04c771b7dd9">
    <textBlock id="i-d992e9d59d04b44c">Nu togs Abdelkerim Deneche i förvar av säpo. Det heter tas i förvar, för han var ej anhållen eller häktad.</textBlock>
    <textBlock id="i-f5d76806dccae1ba">Senare har man bestämt att terroristanklaga honom, vilket justitieministern har skrivit under.</textBlock>
  </contentBlock>
  <contentBlock page="0" id="i-2a2b2eafb6900aa4">
    <textBlock id="i-9c389c376cdeecdc">Jag är rädd för att säpo kan utnyttja lagen om särskild utlänningskontroll i alltför stor utsträckning.</textBlock>
  </contentBlock>
  <contentBlock page="0" id="i-591b0d734ef608f0">
    <textBlock id="i-ed1a4b03e06f7c82">Överläggningen var härmed avslutad.</textBlock>
  </contentBlock>
  <contentBlock page="0" id="i-1af981ab29ac3c59">
    <textBlock id="i-24a07560158b923b">11 §  Svar på fråga 1995/96:254 om olaga diskriminering</textBlock>
  </contentBlock>
  <contentBlock page="0" id="i-0234a86bd1ad9187">
    <textBlock id="i-75b6168949f16722">Anf.  14  Justitieminister  LAILA</textBlock>
    <textBlock id="i-354b966ab7179367">FREIVALDS (s)</textBlock>
  </contentBlock>
  <contentBlock page="0" id="i-462a892cdc78d04a">
    <textBlock id="i-6aa8b0788da897b7">Herr talman! Yvonne Ruwaida har mot bakgrund av en uppmärksammad dom i ett mål om olaga diskriminering frågat mig om jag avser att verka för en översyn och en ändring av nu gällande lagstiftning.</textBlock>
  </contentBlock>
  <contentBlock page="0" id="i-a40e94947646ca01">
    <textBlock id="i-fa5a4277427788ef">Jag vill till en början stryka under att så gott som alla uttryck för rasism och liknande är kriminaliserade. Bestämmelsen om olaga diskriminering (16 kap. 9</textBlock>
    <textBlock id="i-c2ece5d95033497f">§ brottsbalken) innebär att det är straffbart bl.a. att i näringsverksamhet diskriminera någon annan på grund av ras, hudfärg, nationellt eller etniskt ursprung eller trosbekännelse. Den bestämmelsen har i flera fall tillämpats just när tillträde till en restaurang har vägrats.</textBlock>
  </contentBlock>
  <contentBlock page="0" id="i-50198408242e666e">
    <textBlock id="i-af8202c861b49323">Jag vill också peka på att regeringen i regleringsbrevet för polisväsendet för nuvarande budgetår har markerat att det är viktigt att all kriminalitet som har sin grund i rasistiska motiv möts med effektiva metoder. I det sammanhanget bör det också nämnas att riksåklagaren nyligen har granskat handläggningen av ärenden som rör olaga diskriminering och därvid kritiserat att utredningsåtgärderna inte har varit så effektiva som kan krävas i dessa mål, vilket inneburit svårigheter att bevisa de brottsliga gärningarna i domstolen. Riksåklagaren har betonat att ärenden om olaga diskriminering måste handläggas med hög prioritet och att det krävs att tillförlitlig bevisning säkras på ett tidigt stadium, så att invändningar från de misstänkta - om t.ex. motiven för att avvisa en restauranggäst - kan prövas på ett riktigt sätt.</textBlock>
  </contentBlock>
  <contentBlock page="0" id="i-905d8e09416fd293">
    <textBlock id="i-9e89b4f4592f95a6">Jag anser mot denna bakgrund att det inte finns något behov av att se över bestämmelsen om olaga diskriminering. Däremot finns det självfallet ett starkt intresse av att de lagar vi har på området tillämpas effektivt. Det är därför glädjande att det inom rättsväsendet på senare tid har riktats en ökad uppmärksamhet mot brottslighet med rasistiska eller liknande förtecken.</textBlock>
  </contentBlock>
  <contentBlock page="0" id="i-6a827d3ad1990d36">
    <textBlock id="i-adc864be7bc75b19">Anf.  15  YVONNE RUWAIDA (mp)</textBlock>
  </contentBlock>
  <contentBlock page="0" id="i-4aecfbd73d4ad7ca">
    <textBlock id="i-faa223642a53ce95">Herr talman! Justitieministern! Tyvärr utsätts invandrare i dag för diskriminering av hyresvärdar, kreditgivare, krögare, m.fl. Speciellt gäller detta dem som man kan se är invandrare, det man kallar visuell diskriminering. De har mörk hudfärg, hårfärg eller ögonfärg. De heter Achmed eller Nalin, vilket är en typ av namn som inte är svenska utan som för det mesta härrör från länder utanför Europa.</textBlock>
  </contentBlock>
  <contentBlock page="0" id="i-30f66553b41d360c">
    <textBlock id="i-fe3b49a3dc4126b7">Det har gjorts väldigt många anmälningar när det gäller diskriminering, men förmodligen är det bara en bråkdel av de anmälningar som egentligen borde ha gjorts. Väldigt få har lett till fällande dom. Under</textBlock>
    <textBlock id="i-91c30662f92cc96f">1993-1994 ledde ett åtal till dom. 1995 anmäldes 14</textBlock>
    <textBlock id="i-3ae5eb3de1edcd17">fall. Förutom ett ärende som utreds på åklagarmyndigheten har samtliga ärenden avskrivits.</textBlock>
  </contentBlock>
  <contentBlock page="0" id="i-b5b437365c7f8e6c">
    <textBlock id="i-d11e696ea476a6ed">Diskriminering av detta slag tycker jag utgör en allvarlig kränkning av de principer om likaberättigande som måste gälla i ett demokratiskt samhälle. Här har både polis och åklagare fått kritik därför att anmälningar blivit liggande för länge och därför att förhör har varit ofullständiga. Det är bra att man från</textBlock>
    <textBlock id="i-89b89c596b4a21b5">Justitiedepartementet i regleringsbrevet för polisväsendet har markerat att det är viktigt att ta tag i det här.</textBlock>
  </contentBlock>
  <contentBlock page="0" id="i-e9d4cd181b562e18">
    <textBlock id="i-83a2525269832576">Jag hoppas att man kommer att göra ännu mer.</textBlock>
    <textBlock id="i-47c18ecec5a917c5">Om vi inte kan lösa detta problem genom att polis och åklagare blir mer effektiva behöver vi se över lagstiftningen för att se om vi kan göra någonting.</textBlock>
  </contentBlock>
  <contentBlock page="0" id="i-80e967e53b619c35">
    <textBlock id="i-c0e9f1a2a9c6bcd1">Vi har i dag ett samhälle där man blir diskriminerad i väldigt stor utsträckning, och det får konsekvenser både när det gäller arbetslösheten och när det gäller småföretagare som är invandrare. De har helt enkelt inte samma möjligheter som en svensk.</textBlock>
  </contentBlock>
  <contentBlock page="0" id="i-d75f183654880ed9">
    <textBlock id="i-2fb842015859274c">Det här får också andra konsekvenser i samhället, vilket är olyckligt. Tyvärr är det inte alltid så att det är rasism, nazism eller antisemitism som ligger bakom, utan ibland kan det helt enkelt vara fördomar och attityder i samhället som leder till den här typen av diskriminering.</textBlock>
  </contentBlock>
  <contentBlock page="0" id="i-79779e2f96c88e5e">
    <textBlock id="i-58950d9437f24c1d">Anf.  16  Justitieminister  LAILA</textBlock>
    <textBlock id="i-3d41f1da10214544">FREIVALDS (s)</textBlock>
  </contentBlock>
  <contentBlock page="0" id="i-327df922bcb22b0a">
    <textBlock id="i-fe2363ace9911bfe">Herr talman! Jag delar helt Yvonne Ruwaidas uppfattning att det förekommer diskriminering i vårt samhälle och det är helt oacceptabelt. Jag delar också uppfattningen att det är välkommet att rättsväsendets olika organisationer på senare tid har visat en större uppmärksamhet. Det jag hoppas är att man kommer att utveckla sina arbetsmetoder så att man säkerställer en utredning och en bevisning som gör att flera mål kan föras till domstol och få en fällande dom.</textBlock>
  </contentBlock>
  <contentBlock page="0" id="i-12f6c87633e8ee94">
    <textBlock id="i-b16310dfe60a0762">Överläggningen var härmed avslutad.</textBlock>
  </contentBlock>
  <contentBlock page="0" id="i-ae54dc7f2ae60ef0">
    <textBlock id="i-f30589119edb61ca">12 §  Svar på fråga 1995/96:249 om kartläggning av aborter</textBlock>
  </contentBlock>
  <contentBlock page="0" id="i-f7d7f8e822cf03ac">
    <textBlock id="i-a756b62bf56f4ad7">Anf.  17  Socialminister  INGELA</textBlock>
    <textBlock id="i-de90d6a2765a204c">THALÉN (s)</textBlock>
  </contentBlock>
  <contentBlock page="0" id="i-79e142ebd88a2745">
    <textBlock id="i-56fcd8ad6840b99e">Herr talman! Chatrine Pålsson har frågat mig vilka resultat som framkommit med anledning av den kartläggning om orsaker till att kvinnor väljer att göra abort som socialutskottet ansett att Folkhälsoinstitutet borde göra i samråd med Socialstyrelsen.</textBlock>
  </contentBlock>
  <contentBlock page="0" id="i-d32f912eb3fcefbc">
    <textBlock id="i-efd7385a99c6a9cd">Det ingår som ett led i Folkhälsoinstitutets uppgifter att följa abortutvecklingen och att på olika sätt medverka till att aborttalen sänks. Som ett led i detta arbete vill jag nämna att Folkhälsoinstitutet i denna vecka har en hearing om abort bland unga kvinnor.</textBlock>
    <textBlock id="i-1bda0664b4b93c1e">Syftet är att samla den kunskap om abort och abortorsaker som finns i dag och att utifrån den kunskapen hitta metoder att förstärka det abortförebyggande arbetet. Här vill jag också nämna att Folkhälsoinstitutet i samarbete med Högskolan i Örebro bedriver 10-</textBlock>
    <textBlock id="i-188f6f930a0805c0">poängskurser i tonårssexologi. Kursen riktar sig framför allt till personal på ungdomsmottagningar och syftet är att föra ut kunskap som kan vara till nytta i det förebyggande arbetet.</textBlock>
  </contentBlock>
  <contentBlock page="0" id="i-48acf8d736ce78ca">
    <textBlock id="i-9a40d0a85aaeb697">Det bedrivs också forskningsprojekt på olika håll i landet som belyser orsakerna till att kvinnor gör abort.</textBlock>
    <textBlock id="i-789f62487495f6a2">Denna forskning avser dock avgränsade populationer.</textBlock>
    <textBlock id="i-27af87c8f88d893c">Resultaten från dessa studier visar att ett mycket vanligt skäl till abort är att relationen till mannen upphört.</textBlock>
  </contentBlock>
  <contentBlock page="0" id="i-b2a5f22d14bd0c1c">
    <textBlock id="i-1dcd07520355a795">Via Socialstyrelsens abortregister får vi i dag snabbt fram uppgifter om abortutvecklingen i stort. På så vis fås uppgifter bl.a. om kvinnans ålder och vid vilken tid under graviditeten som ingreppet sker. I</textBlock>
    <textBlock id="i-9da64b57737960dc">abortregistret finns inga uppgifter om kvinnans identitet och det finns därmed inga möjligheter att göra samkörningar med andra register och på så vis få uppgifter om exempelvis utbildning, samboendeförhållande, nationalitet och yrke.</textBlock>
  </contentBlock>
  <contentBlock page="0" id="i-0e8702f56ba27992">
    <textBlock id="i-118c767b9fe6a1b8">Det är främst av integritetsskäl som abortregistret inte innehåller uppgifter om personnummer. Frågan om skyddet av den personliga integriteten och det lämpliga i att utnyttja personnummer för bl.a. medicinsk och epidemiologisk forskning är i dag föremål för diskussion.</textBlock>
  </contentBlock>
  <contentBlock page="0" id="i-23a16371daf38af3">
    <textBlock id="i-90f7586235c8461d">Hälsodatakommittén framhåller i sitt betänkande</textBlock>
    <textBlock id="i-51c4e4434c71d451">(SOU 1995:95) att den vinst som en anonymisering av ett register kan medföra för den enskildes integritet enligt deras uppfattning inte väger över de försämrade möjligheter som i så fall ges att använda registerinnehållet för olika forsknings- och utvärderingsändamål.</textBlock>
  </contentBlock>
  <contentBlock page="0" id="i-81d1ab1be733a07b">
    <textBlock id="i-964aafe42c7d7603">För närvarande vill jag bara konstatera att Hälsodatakommitténs betänkande nu remissbehandlas och att frågan sedan kommer att beredas inom regeringskansliet. Jag instämmer helt med Chatrine Pålsson när det gäller vikten av att förebygga aborter och förutsätter att Folkhälsoinstitutet med kraft driver denna fråga även fortsättningsvis.</textBlock>
  </contentBlock>
  <contentBlock page="0" id="i-0342f14477d22671">
    <textBlock id="i-61e7e65873e4315e">Anf.  18  CHATRINE PÅLSSON (kds)</textBlock>
  </contentBlock>
  <contentBlock page="0" id="i-f6084d71884d82fb">
    <textBlock id="i-3f695961cf494b36">Herr talman! Jag vill först tacka Ingela Thalén för det goda svar som Ingela Thalén har bemödat sig om att ge mig i den här angelägna frågan.</textBlock>
  </contentBlock>
  <contentBlock page="0" id="i-b7f77220639b59d9">
    <textBlock id="i-008e145d056c952b">Anledningen till frågan är att vi visserligen fattar rätt många beslut här i kammaren men att dessa inte är så mycket värda så länge som de bara är hyllvärmare. De måste också föras ut i verksamheten.</textBlock>
  </contentBlock>
  <contentBlock page="0" id="i-ce466394bf1628ca">
    <textBlock id="i-5836df5b77c4f3d9">Jag har i dagarna fått information om att antalet aborter fortsätter att minska, och det är vi väldigt glada för. Den första halvårsrapporten för 1995 visar att antalet aborter uppgick till 15 787, dvs. att de var</textBlock>
    <textBlock id="i-9626d2b338f0c515">207 färre än föregående år. Vi är, som sagt, glada för det, men vi saknar ändå precisa kunskaper om varför kvinnor väljer abort.</textBlock>
  </contentBlock>
  <contentBlock page="0" id="i-c8ce860c15205cde">
    <textBlock id="i-74d4da6b6655789d">Det lämnas i svaret många uppgifter om sådant som är på gång. Jag vill fråga Ingela Thalén när hon tror att den kartläggning som riksdagen beslutade om för drygt två år sedan kommer att kunna ge ett mer fullödigt svar vad gäller orsakerna.</textBlock>
  </contentBlock>
  <contentBlock page="0" id="i-f8641efe13fe7c09">
    <textBlock id="i-de517a0403f3d45e">Anf.  19  Socialminister  INGELA</textBlock>
    <textBlock id="i-2f9885a8eb0f1a19">THALÉN (s)</textBlock>
  </contentBlock>
  <contentBlock page="0" id="i-4a07750d44b7c994">
    <textBlock id="i-aa45366921166045">Herr talman! Jag tycker att Hälsodatakommittén här har pekat på ett mycket svårt vägval. Det finns naturligtvis möjligheter att göra nationella övergripande studier, som också går in på personfrågor. Man kan göra litet mer fördjupade studier, jämföra olika delar av landet och gå in i en större andel av befolkningen. På den vägen kan man få en betydligt klarare kartläggning, men man kommer då in på frågor som rör integritet och personliga omständigheter.</textBlock>
  </contentBlock>
  <contentBlock page="0" id="i-b4c6d8bf5167627d">
    <textBlock id="i-53923260c61470a2">Den väg som vi hitintills har kunnat gå och valt att gå - och det valet har vi nog också gjort gemensamt -</textBlock>
    <textBlock id="i-aefdecf72dffc54b">har bestått av mindre omfattande forskningsprojekt.</textBlock>
    <textBlock id="i-62906eac466285a9">Man har då kunnat gå in djupt men ändå i mindre omfattning. Man har också arbetat på det, som jag tycker,  förtjänstfulla sätt som Folkhälsoinstitutet och en del av kommunerna gjort, innefattande information, samtal, förebyggande arbete genom skolan och naturligtvis genom ungdomsmottagningar och hälsooch sjukvård över huvud taget.</textBlock>
  </contentBlock>
  <contentBlock page="0" id="i-ddfd64344f850936">
    <textBlock id="i-112e59fd884360f6">Fram till dess att vi har kunnat ta ställning till Hälsodatakommitténs diskussioner och integritetsfrågorna är det i varje fall min avsikt att se till att man fördjupar och driver på arbetet med den här typen av information, debatt och förebyggande arbete. Det är fram till dess den väg som vi har möjlighet att gå.</textBlock>
    <textBlock id="i-e6c4e39706d36841">Men jag hoppas att riksdagen inom en inte alltför avlägsen framtid skall kunna ta ställning också till de litet svårare frågor som har beröring med integriteten.</textBlock>
  </contentBlock>
  <contentBlock page="0" id="i-d8f4166152198d07">
    <textBlock id="i-6a799b7c35c9d695">Anf.  20  CHATRINE PÅLSSON (kds)</textBlock>
  </contentBlock>
  <contentBlock page="0" id="i-2f1238ccbcc6dd02">
    <textBlock id="i-450bdf8fcb4825f8">Herr talman! Enligt den halvårsrapport som har studerats är det ungdomsaborterna som minskar, medan abortfrekvensen i stort sett är oförändrad för de något äldre kvinnorna. Det ger kanske en signal om att det är viktigt just med informationen. Jag tror i likhet med Ingela Thalén att man inte bara kan göra en enda sak utan måste göra många saker parallellt -</textBlock>
    <textBlock id="i-ba419d85ffa1ce10">bedriva information och andra former av verksamhet.</textBlock>
  </contentBlock>
  <contentBlock page="0" id="i-80601f5e63cbddc5">
    <textBlock id="i-57edd1e476309886">Men jag känner oro över ungdomsmottagningarnas situation. Vi vet att många ungdomsmottagningar får stängas av ekonomiska skäl. Jag är därför rädd för att man riskerar att få en ökning av ungdomsaborterna igen. Jag vill fråga Ingela Thalén om det inte finns anledning att ta tag i den här frågan.</textBlock>
  </contentBlock>
  <contentBlock page="0" id="i-b7bf3610ea1efdbc">
    <textBlock id="i-32fee83cf75b7bf7">Anf.  21  Socialminister  INGELA</textBlock>
    <textBlock id="i-352d84ea0a08faaf">THALÉN (s)</textBlock>
  </contentBlock>
  <contentBlock page="0" id="i-aa9eff9693f9b379">
    <textBlock id="i-490fbfe2e9217a50">Herr talman! Jag tror att det alltid finns anledning att vara mycket vaksam vad gäller det sköra arbete som den förebyggande verksamheten ändå är. I denna fråga liksom i många andra frågor måste varje ny generation få en chans att få information och kunskap.</textBlock>
    <textBlock id="i-14327332a7c80be6">Att man gav gårdagens gymnasieelever kunskaper är inte till så stor glädje för dagens gymnasieelever. Det är med hänsyn till detta viktigt dels att bevaka och stödja ungdomsmottagningarnas arbete, dels att ge stöd till kommunerna.</textBlock>
  </contentBlock>
  <contentBlock page="0" id="i-df252c9961926440">
    <textBlock id="i-7b3bcf1c69c6b71c">Det är min uppfattning att Folkhälsoinstitutet på det sätt som det nu arbetar med olika typer av hearingar, debatter och rapporter bidrar förtjänstfullt till det förebyggande arbetet.</textBlock>
  </contentBlock>
  <contentBlock page="0" id="i-37fabf3f14e87524">
    <textBlock id="i-6b24b9c992a721ac">Den mer övergripande och fördjupade kartläggningen menar jag nog att vi får komma tillbaka till när man har tagit ställning till på vilket sätt man skall använda personnummer och annan kunskap, bl.a. i samkörningar, för att på det sättet få en mera översiktlig information och kartläggning. Men det är en fråga som man måste ta ställning till när man har preciserat sättet att förhålla sig till integritetsfrågorna.</textBlock>
  </contentBlock>
  <contentBlock page="0" id="i-ce6fa17d15f91d65">
    <textBlock id="i-48e7b4d1227fe34a">Anf.  22  CHATRINE PÅLSSON (kds)</textBlock>
  </contentBlock>
  <contentBlock page="0" id="i-85c5053f192a00c7">
    <textBlock id="i-0adc043d4e900101">Herr talman! Jag vill avslutningsvis säga att jag själv när jag är ute och talar med ungdomar i skolorna känner att man har en mycket bra syn på dessa frågor.</textBlock>
    <textBlock id="i-cfca10f0695c4ed4">Uppfattningen om människovärdet har förbättrats, och man försöker göra allt för att undvika de mycket svåra situationer som uppstår. Jag hoppas att vi tillsammans skall kunna fortsätta med att på ett så brett sätt som möjligt föra dessa frågor framåt, till nytta och glädje för alla.</textBlock>
  </contentBlock>
  <contentBlock page="0" id="i-2349caf8915b9d32">
    <textBlock id="i-ddd453e1884f314d">Överläggningen var härmed avslutad.</textBlock>
  </contentBlock>
  <contentBlock page="0" id="i-919a0a77c1331ec0">
    <textBlock id="i-903cea15193dfb03">13 §  Svar på fråga 1995/96:257 om de svenska socialarbetarna i Köpenhamn</textBlock>
  </contentBlock>
  <contentBlock page="0" id="i-2913e71c26d12c8b">
    <textBlock id="i-027df379f3feda57">Anf.  23  Socialminister  INGELA</textBlock>
    <textBlock id="i-2df2dd8619a93b84">THALÉN (s)</textBlock>
  </contentBlock>
  <contentBlock page="0" id="i-14b5f00057c6e627">
    <textBlock id="i-060f36947c6af168">Herr talman! Margitta Edgren har frågat mig om vilka initiativ jag avser att vidta så att verksamheten i</textBlock>
    <textBlock id="i-983d542756bff771">Köpenhamn kan fortsätta.</textBlock>
  </contentBlock>
  <contentBlock page="0" id="i-54c0d6a596874e46">
    <textBlock id="i-da46fe17db6edab6">Verksamheten med svenska socialarbetare stationerade i Köpenhamn startade år 1971 som ett nordiskt samarbetsprojekt tillsammans med Norge och Finland. Syftet var att få kontakt med svenska ungdomar som vistades i olämpliga miljöer och som riskerade att fastna i ett drogberoende och att förmå dem att återvända hem. Köpenhamn var då en samlingspunkt för stora grupper av ungdomar från hela Norden.</textBlock>
  </contentBlock>
  <contentBlock page="0" id="i-e97ef465b1b89672">
    <textBlock id="i-11e8dd145daea07c">De övriga nordiska länderna har i dag avvecklat sin verksamhet, och Sverige är det enda nordiska land som har kvar socialarbetare i Köpenhamn.</textBlock>
  </contentBlock>
  <contentBlock page="0" id="i-42a3ed3d1feaa21a">
    <textBlock id="i-7d788c356f5ebea8">Målgruppen och verksamhetens inriktning har ändrats sedan starten och har i dag vidgats till att omfatta i stort sett alla svenska medborgare, i alla åldrar, som kommit på glid i Köpenhamn.</textBlock>
  </contentBlock>
  <contentBlock page="0" id="i-c397ae8bf300c2a6">
    <textBlock id="i-3d7f8face85366b6">Av Socialstyrelsens underlag framgår bl.a. att antalet hjälpta individer minskat med ca 30 % sedan</textBlock>
    <textBlock id="i-4827f7c8a7e6f889">1987, då 542 klienter registrerades. 1994 var motsvarande antal 373. Sedan mitten av 1980-talet har andelen personer över 25 år ökat från ca 50 % till ca 65 %.</textBlock>
    <textBlock id="i-de64ca985ebb63e1">Andelen över 35 år har under motsvarande period ökat från ca 10 till ca 30 %. Samtidigt har antalet mycket unga, dvs. de som är 16 år och yngre, ökat något.</textBlock>
  </contentBlock>
  <contentBlock page="0" id="i-feb80bb36e2ae507">
    <textBlock id="i-7a1b999b1a096dde">Sedan slutet av 1980-talet har antalet personer med blandmissbruk och psykiska störningar ökat något.</textBlock>
  </contentBlock>
  <contentBlock page="0" id="i-142a1d06b2ca3a6e">
    <textBlock id="i-e5909e40955c6d12">Också när det gäller klienternas hemortskommuner har en förändring skett. År 1987 kom en stor del av klienterna från Stockholmsområdet, och en mindre del kom från södra Sverige. År 1994 är fördelningen den motsatta.</textBlock>
  </contentBlock>
  <contentBlock page="0" id="i-9b418a2569e83717">
    <textBlock id="i-902f398e6d40c9fb">En ny nordisk konvention (prop. 1994/95:149) om socialt bistånd och sociala tjänster beräknas träda i kraft under år 1996. I konventionstexten anges att personer som tillfälligt vistas i ett annat nordiskt land och som behöver omedelbart socialt bistånd och sociala tjänster skall från vistelselandet få sådant bistånd som enligt landets lagstiftning svarar mot hjälpbehovet.</textBlock>
  </contentBlock>
  <contentBlock page="0" id="i-c3aa5a3407f07e6d">
    <textBlock id="i-0a96961742753477">Socialstyrelsen har beslutat att verksamheten i sin nuvarande form skall avvecklas från den 1 januari</textBlock>
    <textBlock id="i-e6ae0ddc2815f107">1997. Socialstyrelsen avser att pröva alternativa lösningar för fortsatt drift genom t.ex. samarbete mellan kommunerna i södra Sverige alternativt finansiera en särskild tjänst inom Köpenhamns kommun.</textBlock>
  </contentBlock>
  <contentBlock page="0" id="i-b43ad3b4640154f0">
    <textBlock id="i-4c5b3813d0bb2492">Enligt min uppfattning ger en fortsatt drift under hela 1996 också Socialstyrelsen en möjlighet att följa genomförandet av den nordiska konventionen och dess eventuella effekter för verksamhetens framtida form.</textBlock>
  </contentBlock>
  <contentBlock page="0" id="i-f7469cc362c40fde">
    <textBlock id="i-764bb88e4e57787d">Jag delar därför Socialstyrelsens bedömning i denna fråga.</textBlock>
  </contentBlock>
  <contentBlock page="0" id="i-3caf1b6b6a1fbd5f">
    <textBlock id="i-079ea540a774de5b">Anf.  24  MARGITTA EDGREN (fp)</textBlock>
  </contentBlock>
  <contentBlock page="0" id="i-0f5086879fa58eb1">
    <textBlock id="i-93fc41ad37ab908e">Herr talman! Jag tackar för det mycket utförliga svaret, som ger en bild av hur detta samarbete har vuxit fram och även av hur det har förändrats. Man kan också beskriva den verksamhet som bedrivs i dag så, att även om den har minskat med 30 %, var det fortfarande 375 individer som blev hjälpta 1994. Även om andelen individer över 25 år har ökat från 50 %</textBlock>
    <textBlock id="i-7e0e71a74dc0f8f7">till 65 %, är det fortfarande 150 unga människor under 25 år som har hjälpts av denna verksamhet. Vi är också överens om att deras andel har ökat.</textBlock>
  </contentBlock>
  <contentBlock page="0" id="i-d1e7ace92bef695e">
    <textBlock id="i-3d16dd21f1826a01">Det sägs vidare i svaret att klienternas sammansättning har ändrats. Merparten kom tidigare från Stockholm, och det var då ett motiv för att staten gick in. I</textBlock>
    <textBlock id="i-bee59f57cb7cf334">dagens svar påstås att förhållandet är det motsatta. Jag vill referera till den undersökning och statistik som socialarbetarna i Köpenhamn har utarbetat, enligt vilken 4 av 10 kommer från södra Sverige. Det betyder att 6 av 10 kommer från landskap som ligger ovanför Småland, Blekinge, Halland och Skåne. Att utvecklingen går åt motsatt håll kan man inte hävda.</textBlock>
    <textBlock id="i-722fcacafc26be0f">Möjligtvis kan man säga att andelen klienter från</textBlock>
    <textBlock id="i-0b173572c4ae6e80">Stockholm har minskat, men fortfarande finns det inget motiv i detta svar för att t.ex. kommunerna i</textBlock>
    <textBlock id="i-d4ffd60c8bf34941">Skåne skulle gå in och göra någon extra insats.</textBlock>
  </contentBlock>
  <contentBlock page="0" id="i-8b297249cf8debf6">
    <textBlock id="i-5ea47323080800a0">Det här är en oerhört tuff verksamhet. Det går inte att använda den som ett dragspel: fram och tillbaka.</textBlock>
    <textBlock id="i-5f5ef1203e8a5d65">Om nu inte den nordiska konventionen fungerar kan man inte med en alternativ lösning sätta in en socialarbetare 1998. Det här bygger på ett långsamt uppbyggt förtroende och ett samarbete med Köpenhamns socialarbetare. De svenska socialarbetarna delar ju också lokal med dem.</textBlock>
  </contentBlock>
  <contentBlock page="0" id="i-33309c0abc4158a0">
    <textBlock id="i-b22c40e8ee1c4d22">Jag är fortfarande, trots detta mycket utförliga svar, litet ledsen för att man inte i större utsträckning kan gå i god för detta. Det ligger i Sveriges intresse att vi fortsätter driva denna verksamhet.</textBlock>
  </contentBlock>
  <contentBlock page="0" id="i-be6a01929fab0ff7">
    <textBlock id="i-3609b20f15d2ebc9">Anf.  25  Socialminister  INGELA</textBlock>
    <textBlock id="i-1e0b007e6476d230">THALÉN (s)</textBlock>
  </contentBlock>
  <contentBlock page="0" id="i-60745b3d4b8e750e">
    <textBlock id="i-bb6b6e169e7ceb45">Herr talman! Jag tycker att det är litet fel av</textBlock>
    <textBlock id="i-e3e555ca7ff3147e">Margitta Edgren att använda bakgrundsbeskrivningen som ett argument för slutsatsen, nämligen att det är den nordiska konventionen som faktiskt är grunden till att också Sverige funderar över den fortsatta verksamheten med svensk personal. Det är också slutsatsen i mitt svar: att inte vänta till 1998 utan att under året, 1996, följa genomförandet av den nordiska konventionen, dvs. hur arbetet med den nordiska konventionen under det här året ser ut att utveckla sig, och före 1998 också pröva hur den alternativa verksamheten skulle kunna utformas.</textBlock>
  </contentBlock>
  <contentBlock page="0" id="i-7f9f61ff633afd36">
    <textBlock id="i-b253cb9401798a28">Ett faktum kvarstår ju: Genom den nordiska konventionen förstärker vi ansvaret hos vart och ett av våra länder för dem som vistas i landet, även om de råkar vara medborgare i det andra landet. Det framgår av svaret att både Norge och Finland redan har dragit sig ur det gemensamma arbetet, även om det för all del kan finnas medborgare också från dessa länder i</textBlock>
    <textBlock id="i-58ff98b8286dad17">Köpenhamn.</textBlock>
  </contentBlock>
  <contentBlock page="0" id="i-73ff6526f21d8ee5">
    <textBlock id="i-547ed966c1e2d8ec">Jag tycker fortfarande att vi skall ha ett stort ansvar för dem som dras till Köpenhamn för att komma undan eller kanske gömma sig för vårt stöd, vår övervakning och vår verksamhet. Inom ramen för arbetet med den nordiska konventionen skall vi hålla ett vakande öga på det här. Om man följer det under 1996</textBlock>
    <textBlock id="i-ade3ca05507c461e">får man också möjlighet att se hur alternativen ser ut framöver. Det handlar alltså inte om att göra någonting just nu och sedan förändra det till 1998. Vi har en verksamhet. Socialstyrelsen har gjort sin bedömning, och man får under 1996 följa verksamheten. Konventionen finns i botten för det fortsatta arbetet.</textBlock>
  </contentBlock>
  <contentBlock page="0" id="i-f3f5db13f84ee818">
    <textBlock id="i-2e38d5c1e6ec9ab8">Anf.  26  MARGITTA EDGREN (fp)</textBlock>
  </contentBlock>
  <contentBlock page="0" id="i-7ff240dbd217ac27">
    <textBlock id="i-3f174a1922defbf1">Herr talman! Skälet till att Sverige som enda land fortfarande har socialarbetare i Köpenhamn borde egentligen vara att vi i Sverige har det största behovet.</textBlock>
    <textBlock id="i-70541434a54fb130">Vi ligger närmast och vi har en tradition att umgås med Danmark och Köpenhamn. Det måste i och för sig också ha betydelse.</textBlock>
  </contentBlock>
  <contentBlock page="0" id="i-e5ce9df1b6aafa05">
    <textBlock id="i-3c42803fdc6fe4dd">Ändå kan jag utläsa att det finns en möjlighet i det helhjärtade stöd som Ingela Thalén ger i det skriftliga svaret. Visar det sig att den nordiska konventionen inte fungerar som det är tänkt är vi beredda att fortsätta någon typ av verksamhet med uppsökande stöd till de svenskar som är på väg att försvinna socialt i Köpenhamn.</textBlock>
  </contentBlock>
  <contentBlock page="0" id="i-b93f8e591043806f">
    <textBlock id="i-a81abb2a14cffc16">Överläggningen var härmed avslutad.</textBlock>
  </contentBlock>
  <contentBlock page="0" id="i-f9dcf5471cfbc11a">
    <textBlock id="i-c1b5b05c764b0e2a">14 §  Svar på fråga 1995/96:258 om situationen för personer som vräks från sin bostad</textBlock>
  </contentBlock>
  <contentBlock page="0" id="i-b33047013c0c7e14">
    <textBlock id="i-dc3321c49d4c1c72">Anf.  27  Socialminister  INGELA</textBlock>
    <textBlock id="i-7d3f4251169d8c95">THALÉN (s)</textBlock>
  </contentBlock>
  <contentBlock page="0" id="i-654bf73c1faf295f">
    <textBlock id="i-9ef469ac096f5f13">Herr talman! Kerstin Heinemann har frågat mig vad regeringen avser att göra med anledning av vad som under de senaste dagarna framkommit om situationen för de personer som vräks.</textBlock>
  </contentBlock>
  <contentBlock page="0" id="i-6d237c7b31d2f1e3">
    <textBlock id="i-602f36dcf196e687">Till att börja med vill jag understryka allvaret i detta problem. För en människa som befinner sig i en svår livssituation, med t.ex. arbetslöshet, hälsoproblem och ekonomiska problem, kan en vräkning från bostaden bli det riktigt stora hindret för att hitta en väg tillbaka till ett ordnat liv. Åren 1993 och 1994</textBlock>
    <textBlock id="i-d382548304f8316d">var antalet verkställda vräkningar något över 7 600 för att år 1995 minska något till ca 7 500. Av dessa avser ca 12 % vräkningar från lokal, garage eller parkeringsplats, men det finns all anledning att instämma i att antalet vräkningar från bostad fortfarande är oroande högt.</textBlock>
  </contentBlock>
  <contentBlock page="0" id="i-c07c903b08bb03ac">
    <textBlock id="i-18d88caf7f7214ee">Socialtjänsten har ett stort ansvar när det gäller att ge stöd och hjälp till människor som riskerar att vräkas eller som redan har vräkts. Det är viktigt att socialtjänsten tidigt får kännedom om att ett hushåll riskerar att bli vräkt för att med lämpliga åtgärder söka förhindra att en enskild eller en familj blir ställd utan bostad. I vissa kommuner förekommer ett bra samarbete mellan kommun och hyresvärd som i många fall medför att vräkningar inte behöver ske.</textBlock>
  </contentBlock>
  <contentBlock page="0" id="i-b763b697300e0971">
    <textBlock id="i-22471a36b6887d93">Om en vräkning inte kan förhindras bör socialtjänsten naturligtvis följa upp och stödja den eller dem som blivit vräkta. Olika rapporter som lämnats under senare år har pekat på att de sociala stödinsatser som är nödvändiga i dessa situationer i många fall inte görs på ett helt tillfredsställande sätt.</textBlock>
  </contentBlock>
  <contentBlock page="0" id="i-77a6c83285a71727">
    <textBlock id="i-bb13b1ad14e8588e">Vid Socialstyrelsen pågår för närvarande arbetet med att ta fram allmänna råd för socialtjänstens arbete i samband med vräkningar.</textBlock>
  </contentBlock>
  <contentBlock page="0" id="i-87368d498360d524">
    <textBlock id="i-427a5258fc01a5fb">Inom Näringsdepartementet finns en arbetsgrupp med uppgift att följa utvecklingen när det gäller bostadsförsörjningen för svaga hushåll. Arbetsgruppen skall också särskilt följa de vräkningshotade hushållens situation. I arbetsgruppen finns representanter för</textBlock>
    <textBlock id="i-520ca0e5ac29b665">Socialdepartementet, Näringsdepartementet, Socialstyrelsen, Boverket, Svenska Kommunförbundet,</textBlock>
    <textBlock id="i-8f88f6bc350093cb">Svenska Allmännyttiga Bostadsföretag SABO, Sveriges Fastighetsägareförbund och Hyresgästernas Riksförbund. Arbetsgruppen har i en särskild promemoria den 13 juni 1995 till Bostadspolitiska utredningen lämnat en redovisning där även problem som rör vräkningshotade hushåll behandlas.</textBlock>
  </contentBlock>
  <contentBlock page="0" id="i-e04bb6e08c3fa64b">
    <textBlock id="i-209eaa3e937801ab">1995 års hyreslagstiftningsutredning (dir. 1995:55)</textBlock>
    <textBlock id="i-523a4f93aebd94ac">som gör en översyn av hyreslagstiftningen kommer att behandla flera frågor med anknytning till vräkningar.</textBlock>
    <textBlock id="i-072127d849be3be9">Utredningen skall redovisa sina förslag före utgången av maj i år.</textBlock>
  </contentBlock>
  <contentBlock page="0" id="i-1e5d9324eafba5a9">
    <textBlock id="i-238845d17e9c1d1d">Avslutningsvis vill jag även beröra problemet att vi inte vet vad som händer med vissa av de hushåll som vräks. Enligt en uppföljning av de hushåll som vräktes i Stockholms län är ett år senare ca 10 % av de vräkta hushållen spårlöst försvunna. Om resultatet är representativt för hela riket skulle det innebära att det årligen är närmare 700 vräkta hushåll som det är omöjligt att lokalisera ett drygt år efter vräkningen.</textBlock>
  </contentBlock>
  <contentBlock page="0" id="i-e10040dbe016397b">
    <textBlock id="i-298aa9f95a506760">Det är svårt för mig att dra några säkra slutsatser om varför det är så. Men det är naturligtvis viktigt att vi söker få mer kunskaper om detta för att kunna öka våra stödinsatser och minska den sociala utslagningen. Exempelvis pågår vid Socialmedicinska institutionen vid Karolinska institutet forskning om bostadslöshet och de bostadslösas villkor.</textBlock>
  </contentBlock>
  <contentBlock page="0" id="i-47c7ccf1c62dab42">
    <textBlock id="i-1598cfa749bacadf">Anf.  28  KERSTIN HEINEMANN (fp)</textBlock>
  </contentBlock>
  <contentBlock page="0" id="i-33bee0af0ebdf4f2">
    <textBlock id="i-a0cd9723cb67255f">Herr talman! Jag ber att få tacka socialministern för svaret som visar att ministern också tycker att det här är ett allvarligt problem. Det visar också att en hel del saker är på gång.</textBlock>
  </contentBlock>
  <contentBlock page="0" id="i-e05e7dab52ab7bfb">
    <textBlock id="i-707ef4f2847a4047">En sak i svaret som jag tycker är litet oroande är att socialtjänsten tydligen inte ordentligt tar sitt ansvar för de stödinsatser som är nödvändiga för dessa människor. Det finns inga belägg för att många av dem som försvinner spårlöst är människor med psykiska problem, men man kan anta det. Därför är jag litet orolig för att det kanske inte fungerar helt tillfredsställande med det stöd och den hjälp de psykiskt störda behöver ha. Många av dem vet t.ex. inte hur man betalar en räkning, och många kanske inte ens blir upplysta om att man kan söka bostadsbidrag. En väldigt viktig del av det hela måste vara att se vad det beror på att dessa människor blir vräkta och vilka insatser man behöver göra.</textBlock>
  </contentBlock>
  <contentBlock page="0" id="i-722d1721c800bc36">
    <textBlock id="i-031a9c984705526f">Naturligtvis känner man också en stor oro för de kvinnor som blir vräkta och vilka situationer de hamnar i. Hamnar de i ett sexuellt beroende för att få tak över huvudet? Det är väldigt angeläget att vi får reda på orsakerna till att dessa människor försvinner.</textBlock>
  </contentBlock>
  <contentBlock page="0" id="i-c4718e529e642e74">
    <textBlock id="i-164fd4db4dbac1e5">Anf.  29  Socialminister  INGELA</textBlock>
    <textBlock id="i-a76c433cb9b78b41">THALÉN (s)</textBlock>
  </contentBlock>
  <contentBlock page="0" id="i-b86750e5240a8a3a">
    <textBlock id="i-33ea23cab9d5a4dc">Herr talman! Jag håller helt och hållet med Kerstin</textBlock>
    <textBlock id="i-2b5038b58f0ae7fd">Heinemann om att det finns en mycket stark oro.</textBlock>
  </contentBlock>
  <contentBlock page="0" id="i-6ff0a72f7dbfbf18">
    <textBlock id="i-178f97e4e4c3a1c4">Jag vill säga något om en grupp som Kerstin Heinemann tar upp och som vi vet är särskilt utsatta.</textBlock>
    <textBlock id="i-549309780b1841e5">Genom den förändring som gjordes genom riksdagens beslut för några år sedan pågår det ett ganska omfattande arbete ute i kommuner och landsting för att ge stöd åt personer med psykiska störningar och sjukdomar. Det pågår också nu. Inom en månad kommer vi att ha en genomgång med de berörda för att göra en avstämning av hur det ser ut rent praktiskt ute i kommunerna efter beslutet, hur stödinsatserna ser ut och på vilket sätt de berördas egna organisationer, frivilligorganisationerna, kommer in i bilden.</textBlock>
  </contentBlock>
  <contentBlock page="0" id="i-9819553f84200c47">
    <textBlock id="i-f5a61b1921d5b109">När det gäller sträckan fram till själva vräkningen finns det ett antal inbyggda signalsystem som borde fungera, men som inte alltid gör det, t.ex. meddelandeskyldigheten i hyreslagen och socialnämndens skyldighet att utan dröjsmål inleda en utredning när man får veta att någon riskerar att bli vräkt. Det finns också en skyldighet för kronofogdemyndigheten att meddela socialnämnden. I den nya hyreslagen, som trädde i kraft den 1 juli 1993, är den s.k. återvinningsfristen förlängd, vilket kan ge manöverutrymme.</textBlock>
  </contentBlock>
  <contentBlock page="0" id="i-df72ca5c1057fe1f">
    <textBlock id="i-e7a597f5a0181124">Jag har haft kontakt med en kommun som jag tycker har gjort en mycket vällovlig insats. I bostadsföretaget finns en särskild person som tar kontakt med hushåll eller hyresgäster som riskerar att komma efter med hyran. På det viset går man in i varje enskilt fall och ser efter vad man kan hjälpa till med. Ibland handlar det t.o.m. om att hyresgästen inte har haft kunskap om hur man söker bostadsbidrag. Det finns en del sådana ganska enkla saker som kan förebygga stora kostnader, både för hushållen och, naturligtvis, för berörda kommuner och bostadsföretag.</textBlock>
  </contentBlock>
  <contentBlock page="0" id="i-330a3f22c5e96d25">
    <textBlock id="i-a719dabb1aa3a45c">Anf.  30  KERSTIN HEINEMANN (fp)</textBlock>
  </contentBlock>
  <contentBlock page="0" id="i-3187db1f0f82caab">
    <textBlock id="i-b95f8669c8d52f04">Herr talman! Det är helt klart att det fortfarande finns brister, och vi har, vilket har sagts tidigare, all anledning att följa upp detta. Varför då inte lyfta upp de här goda exemplen med kontaktpersoner, så att de blir allmänt kända?</textBlock>
  </contentBlock>
  <contentBlock page="0" id="i-dfb7945387366ae2">
    <textBlock id="i-0bf4eee36229be29">Det finns vissa erfarenheter från olika huvudmannaskapsförändringar som visar att det ibland tar ganska lång tid innan den nya huvudmannen har förstått vad det är man har tagit över. Det gäller alla de kunskaper som behövs för att klara av människor, inte minst dem som är i en mycket besvärlig situation och som inte har förmågan att själva göra någonting.</textBlock>
  </contentBlock>
  <contentBlock page="0" id="i-7644f08f602602e7">
    <textBlock id="i-7394b17097dfc99a">Överläggningen var härmed avslutad.</textBlock>
  </contentBlock>
  <contentBlock page="0" id="i-76dcc31cdad94d43">
    <textBlock id="i-cecaea7b4d6ee0cf">15 §  Svar på fråga 1995/96:229 om enskilda barns intressen</textBlock>
  </contentBlock>
  <contentBlock page="0" id="i-ff70f07874aa4e53">
    <textBlock id="i-f3ff990560cf375f">Anf.  31  Statsrådet ANNA HEDBORG (s)</textBlock>
  </contentBlock>
  <contentBlock page="0" id="i-1bd70b934f99cec5">
    <textBlock id="i-9d5ad43f501f369d">Herr talman! Lennart Daléus har frågat civilministern vilka åtgärder regeringen avser att vidta för att enskilda barns intressen inte skall åsidosättas med hänvisning till att barnen som kollektiv därigenom skall löpa mindre risk att utsättas för lidanden. Arbetet inom regeringen är så fördelat att det är jag som skall svara på frågan.</textBlock>
  </contentBlock>
  <contentBlock page="0" id="i-e550116b1150db29">
    <textBlock id="i-1648c80576d24fab">Jag vill först understryka att det givetvis inte är acceptabelt att barn utsätts för lidande. Detta synsätt utgör en grundval för svensk barn- och familjepolitik.</textBlock>
  </contentBlock>
  <contentBlock page="0" id="i-8f31aa16f9c7314b">
    <textBlock id="i-895393fa305592d0">Sverige hade en framträdande roll vid arbetet med barnkonventionen och var ett av de första länderna att ratificera den. Konventionen är ett viktigt tillskott till skyddet av de mänskliga rättigheterna. Vi har genom ratificeringen av konventionen åtagit oss att garantera dessa rättigheter för alla barn och ungdomar i vårt eget land. I anledning av Sveriges första rapport om den svenska efterlevnaden av konventionen yttrade</textBlock>
    <textBlock id="i-06a406701d6d8543">FN:s kommitté för barnets rättigheter att den svenska lagstiftningen och de principer som gäller vid tilllämpningen av våra lagar allmänt sett återspeglar konventionens bestämmelser.</textBlock>
  </contentBlock>
  <contentBlock page="0" id="i-e3fdcb2999b2bf29">
    <textBlock id="i-d3a8e3547ac857e1">Barnkonventionens artikel 1 stadgar att med barn avses varje människa under 18 år. Artikel 3 stadgar att vid alla åtgärder som rör barn, oavsett om de vidtas av offentliga eller privata sociala välfärdsinstitutioner, domstolar, administrativa myndigheter eller lagstiftande organ, skall "barnets bästa" komma i främsta rummet. Begreppet "barnets bästa" är dock inte definierat i konventionen.</textBlock>
  </contentBlock>
  <contentBlock page="0" id="i-6fbbe6439b160823">
    <textBlock id="i-ad8f89cb7d558749">Socialutskottet har framhållit att regeringen bör göra en bred översyn av om svensk lagstiftning och praxis stämmer överens med barnkonventionens bestämmelser och även av översättningen av konventionen. Frågor om barns välbefinnande är mycket angelägna. Regeringens uppfattning är att vi måste söka få större klarhet och enighet i synsättet vad gäller innebörden av begreppet "barnets bästa" i barnkonventionen och svensk rätt. Vi behöver även penetrera de eventuella tolkningskonflikter som kan finnas mellan olika regelkomplex.</textBlock>
  </contentBlock>
  <contentBlock page="0" id="i-ff8da13843a82147">
    <textBlock id="i-e2d376688259a244">Som en följd av riksdagens beställning och till följd av den diskussion som på senare tid pågått om innebörden av begreppet "barnets bästa" i olika situationer beslutade regeringen i torsdags att tillsätta en parlamentarisk kommitté för att se över hur barnkonventionens anda och innebörd kommer till uttryck i lagstiftning och praxis och för att skapa ökad klarhet och enighet kring synen på innebörden av begreppet</textBlock>
    <textBlock id="i-db61a8cd157ce596">"barnets bästa" i olika sammanhang.</textBlock>
  </contentBlock>
  <contentBlock page="0" id="i-ad3fbc027d720d17">
    <textBlock id="i-8f63e2905c06f454">Anf.  32  LENNART DALÉUS (c)</textBlock>
  </contentBlock>
  <contentBlock page="0" id="i-423173f9b5f19081">
    <textBlock id="i-4e1bfd3cc92fc0bf">Herr talman! Jag ställde den här frågan för flera veckor sedan, när Åseledebatten var aktuell. Svaret har av legitima skäl - det vill jag understryka -</textBlock>
    <textBlock id="i-a825da717fa97caa">kommit först i dag. Det innebär att flera av de frågor som jag tog upp och som jag behövde lära mig något om har jag fått svar på i frågesvaret.</textBlock>
  </contentBlock>
  <contentBlock page="0" id="i-6011c90ca3041f7a">
    <textBlock id="i-190834b10c5efc06">Skälet till att jag ställde frågan var att jag tyckte att man argumenterade konstigt när man sade att det kunde vara berättigat att vidta, som det verkade, negativa beslut gentemot enskilda barn eller att åsidosätta deras intressen med hänvisning till att barnen som kollektiv skulle löpa mindre risk att bli utsatta för lidande. Jag tyckte att det var konstigt och att det var ett underligt resonemang.</textBlock>
  </contentBlock>
  <contentBlock page="0" id="i-a537815531c47427">
    <textBlock id="i-dcde37cdd5581bee">Det visade sig att barnkonventionen - dess uttolkning på svenska och dess hantering - behöver en genomlysning när det gäller begreppen och, inte minst, själva översättningen. Det kommer nu att ske genom den parlamentariska kommitté som regeringen har beslutat tillsätta. För att inte ta kammarens tid vill jag sammanfattningsvis säga att jag är mycket nöjd med svaret.</textBlock>
  </contentBlock>
  <contentBlock page="0" id="i-1325a974580b26cf">
    <textBlock id="i-da195827ee849b1c">Överläggningen var härmed avslutad.</textBlock>
  </contentBlock>
  <contentBlock page="0" id="i-eb6cb55f2e8cff3c">
    <textBlock id="i-2ee1e795f8fce04c">16 §  Svar på fråga 1995/96:241 om föräldrapenning för vissa studerande</textBlock>
  </contentBlock>
  <contentBlock page="0" id="i-641cc9523a899905">
    <textBlock id="i-737e7829a02b76c6">Anf.  33  Statsrådet ANNA HEDBORG (s)</textBlock>
  </contentBlock>
  <contentBlock page="0" id="i-13342828130e3ea8">
    <textBlock id="i-2a077b1be09e0505">Herr talman! Fanny Rizell har frågat mig vad jag avser att göra för att förbättra den ekonomiska situationen för de personer som kan drabbas av de regler som i dag gäller för sjukpenninggrundande inkomst</textBlock>
    <textBlock id="i-1ed844578d991801">(SGI) i samband med studier och föräldrapenning.</textBlock>
  </contentBlock>
  <contentBlock page="0" id="i-39f541e124c3732d">
    <textBlock id="i-657440fef057dfee">För den som studerar och under studietiden får studiestöd skall den sjukpenninggrundande inkomst som gällde före studierna hållas vilande under studietiden.</textBlock>
  </contentBlock>
  <contentBlock page="0" id="i-fc5ae4200b8b2404">
    <textBlock id="i-5a3cfefccf181204">En vilande sjukpenninggrundande inkomst innebär allmänt att den studerande under utbildningstiden inte kan få någon ersättning som är grundad på den vilande sjukpenninggrundande inkomsten vid sjukdom.</textBlock>
    <textBlock id="i-dd070125b090c174">Först när studierna har avslutats blir den vilande sjukpenninggrundande inkomsten gällande igen. Om den studerande däremot har inkomster av förvärvsarbete vid sidan av studierna kan han få ersättning beräknad på denna inkomst, s.k. studietids-SGI.</textBlock>
  </contentBlock>
  <contentBlock page="0" id="i-19932dd738205523">
    <textBlock id="i-e6c01ec32c94910d">För att få den sjukpenninggrundande inkomsten vilande under studietid krävs att den försäkrade under studietiden bl.a. har studiemedel eller särskilt vuxenstudiestöd.</textBlock>
  </contentBlock>
  <contentBlock page="0" id="i-3fa34188951ca7ac">
    <textBlock id="i-5a42d7c5ede84509">En blivande förälder som studerar och samtidigt har en vilande sjukpenninggrundande inkomst har rätt till föräldrapenning enligt den vilande sjukpenninggrundande inkomsten, under förutsättning att föräldern före studierna kvalificerat sig för föräldrapenning. En förälder som inte är sjukpenningförsäkrad får föräldrapenning enligt garantinivån under hela ersättninstiden.</textBlock>
  </contentBlock>
  <contentBlock page="0" id="i-0643872fac170c82">
    <textBlock id="i-8a70d2aa44fdfdcc">Reglerna om vilande sjukpenninggrundande inkomst under studier infördes år 1985. Att dessa regler knöts till studiestödssystemet berodde på att försäkringskassorna på ett administrativt enkelt sätt skulle kunna få uppgifterna om beviljat studiestöd från Centrala studiestödsnämnden.</textBlock>
  </contentBlock>
  <contentBlock page="0" id="i-24b67bbd301f6e72">
    <textBlock id="i-6d28e3abec73935d">Därutöver gäller också att den som studerar med annan finansiering inom det egna yrkesområdet har rätt att stå kvar i den tidigare sjukpenninggrundande inkomsten. Detta gäller även den som bekostar utbildningen med egna medel.</textBlock>
  </contentBlock>
  <contentBlock page="0" id="i-35c3104122e2e636">
    <textBlock id="i-0a9be82400a6eceb">Vissa frågor i den allmänna ohälsoförsäkringen utreds för närvarande av Sjuk- och arbetsskadekommittén (Dir. 1995:54). Kommittén har i sitt nyligen avlämnade delbetänkande, (SOU 1995:149) Försäkringsskydd vid sjukdom, föreslagit delvis nya regler för sjukpenninggrundande inkomst. Kommittén har inte föreslagit några utvidgningar av vilande sjukpenninggrundande inkomst t.ex. vid självfinansierade studier. Betänkandet är nu ute på remissbehandling.</textBlock>
  </contentBlock>
  <contentBlock page="0" id="i-b9633fa2f487bae6">
    <textBlock id="i-567d7c43a43fe664">Anf.  34  FANNY RIZELL (kds)</textBlock>
  </contentBlock>
  <contentBlock page="0" id="i-b86761b621366ed2">
    <textBlock id="i-f4829375f01dc204">Herr talman! Jag vill tacka statsrådet för svaret.</textBlock>
    <textBlock id="i-4af96d1ed9da48fb">Det var ganska klargörande. Att vi ledamöter ibland ställer frågor om vissa specifika problem beror ofta på att vi stöter på dem när vi i den praktiska verksamheten möter människor som har drabbats på olika sätt.</textBlock>
  </contentBlock>
  <contentBlock page="0" id="i-55a0a15258e670c4">
    <textBlock id="i-5d3a37f48c110f73">Det var så jag kom att stöta på det här problemet.</textBlock>
    <textBlock id="i-f8667c68808eb4e3">Det finns faktiskt situationer när människor drabbas och blir utan ersättning under graviditet och får leva på socialbidrag i stället. Det är ganska upprörande.</textBlock>
  </contentBlock>
  <contentBlock page="0" id="i-85d2ace20503057d">
    <textBlock id="i-fa19015c97ecd190">Jag vet att vi inte diskuterar enskilda problem här och att statsrådet inte kan svara på frågor om sådana.</textBlock>
    <textBlock id="i-491f798164f236b2">Men vi kan tänka oss en fiktiv situation med en kvinna som blir gravid. Eftersom hon har studerat med egna medel kan hon inte få något studiestöd, trots att hon är berättigad till sjukpenning med vilande ersättning. Hon kan alltså inte få någonting. Sådant här händer.</textBlock>
  </contentBlock>
  <contentBlock page="0" id="i-58b2471a22d53dd6">
    <textBlock id="i-cf3bf34f82fb38d4">Jag kan inte säga om felet ligger hos försäkringskassan eller någon annan part. Men jag vill fråga vad vi kan göra för att rätta till det här så att det inte händer i fortsättningen.</textBlock>
  </contentBlock>
  <contentBlock page="0" id="i-b0daf8f935dff96a">
    <textBlock id="i-b9194c3745cfd3b3">Anf.  35  Statsrådet ANNA HEDBORG (s)</textBlock>
  </contentBlock>
  <contentBlock page="0" id="i-3970700fb09174cc">
    <textBlock id="i-ebc2fc5b138d1e04">Herr talman! Det ställs krav på att studiemedel eller vuxenstudiestöd har beviljats därför att man skall kunna veta att någon studerar. Men det är inte den enda anledningen. Studiemedlets gåvodel kan man ju få även om man i övrigt finansierar sina studier själv.</textBlock>
    <textBlock id="i-0b215c0faca4c7c2">Men man kan bara få dessa medel om man studerar i tillräcklig takt. Därför är kontrollen av studierna en kontroll också av att studier faktiskt sker, även om de bedrivs med egna medel.</textBlock>
  </contentBlock>
  <contentBlock page="0" id="i-acfa0577ade9cb39">
    <textBlock id="i-cbf626e67733de77">Den som studerar med egna medel kan alltså ansöka om att få gåvodelen i studiemedlen under förutsättning att man studerar i tillräckligt snabb takt. I så fall får man också en vilande SGI.</textBlock>
  </contentBlock>
  <contentBlock page="0" id="i-c4b3a28d5c1b6328">
    <textBlock id="i-8ff2d02327a7c655">Även om vi inte skall tala om individer kan det i det här fallet röra sig om en person som helt enkelt har missat en förmån som hon hade rätt till eller som studerade så långsamt att hon inte hade rätt till en vilande SGI.</textBlock>
  </contentBlock>
  <contentBlock page="0" id="i-a40ef3aba3fabb57">
    <textBlock id="i-9488edf0ddb21fda">Anf.  36  FANNY RIZELL (kds)</textBlock>
  </contentBlock>
  <contentBlock page="0" id="i-5956311618495ff0">
    <textBlock id="i-78a386d6edab37ac">Herr talman! Det kan jag ha förståelse för. Men studietakt och resultat kan ju kontrolleras på annat sätt. Det finns faktiskt personer som tycker att de inte behöver samhällets stöd, eftersom de kan klara sina studier på egen hand. Detta är någonting som inte borde bestraffas utan i stället uppmuntras. Det är ju inget som samhället på något sätt förlorar på.</textBlock>
  </contentBlock>
  <contentBlock page="0" id="i-bfd80c3f0abfa8fb">
    <textBlock id="i-6729e6e49bd3cbca">Det är litet synd det i delbetänkandet Försäkringsskydd vid sjukdom inte finns utrett om det vilande studiestödet är tillräckligt. Jag tror att det är ganska viktigt att den som själv finansierar sina studier kan få del av detta. Graviditeter är inte alltid planerade, och det finns människor som råkar ut för den situationen.</textBlock>
    <textBlock id="i-7b8ce9c41e1cee01">Finns det något vi kan göra?</textBlock>
  </contentBlock>
  <contentBlock page="0" id="i-d1fe7c9c2424cada">
    <textBlock id="i-6e5c22ac68dfd83f">Anf.  37  Statsrådet ANNA HEDBORG (s)</textBlock>
  </contentBlock>
  <contentBlock page="0" id="i-bd5329d883d28849">
    <textBlock id="i-b9e7f0c3abf2c6ac">Herr talman! För min del drar jag ändå slutsatsen att regelverket är tillräckligt. Det måste vara ett mindre fåtal som inte får åtminstone gåvodelen i studiemedlen när man studerar i tillräcklig takt. Det skall ändå utgöra grunden för en vilande SGI.</textBlock>
  </contentBlock>
  <contentBlock page="0" id="i-30a8b0e2d9bf8364">
    <textBlock id="i-9b095f1de257286b">Sedan kan man alltid bli bättre på information.</textBlock>
    <textBlock id="i-871587adee316b07">Den här frågestunden kan kanske innebära någon liten hjälp därvidlag. I övrigt kan vi naturligtvis fundera över om Riksförsäkringsverket kan bli litet mera tydligt i den här frågan. Man bör vara litet försiktig med att inte plocka bort den del som bevisar att man studerar, åtminstone om man tänker bli gravid.</textBlock>
  </contentBlock>
  <contentBlock page="0" id="i-205998f43a507147">
    <textBlock id="i-b00d9b8e55abf294">Överläggningen var härmed avslutad.</textBlock>
  </contentBlock>
  <contentBlock page="0" id="i-525de92930ad1c06">
    <textBlock id="i-f5368054d60209e3">17 §  Svar på fråga 1995/96:256 om försöket med utdelning av fria sprutor till narkomaner</textBlock>
  </contentBlock>
  <contentBlock page="0" id="i-6dcca5a19d052d93">
    <textBlock id="i-76129358ecc676cd">Anf.  38  Statsrådet ANNA HEDBORG (s)</textBlock>
  </contentBlock>
  <contentBlock page="0" id="i-1ae62138de9b117e">
    <textBlock id="i-8105f34eef0aba56">Herr talman! Fanny Rizell har frågat socialminister Ingela Thalén vilka åtgärder hon tänker vidta för att få verksamheten och utvärderingen att förändras på något sätt för att bättre ge svar på de frågor som föranledde försöksverksamheten med sprututbyte till narkotikamissbrukare. Arbetet inom regeringen är så fördelat att det är jag som skall svara på frågan.</textBlock>
  </contentBlock>
  <contentBlock page="0" id="i-ea9a6f997967e424">
    <textBlock id="i-7ddb49efe4476a5f">Ett försök med utdelning av fria sprutor och kanyler till narkotikamissbrukare inleddes hösten 1986 vid</textBlock>
    <textBlock id="i-6e6afcdcebf2bcde">S:t Lars sjukhus i Lund. En liknande verksamhet startade året därpå i Malmö. Verksamheterna har sedan starten följts och utvärderats av Socialstyrelsen som i juni 1993 överlämnade en rapport med slutsatser och förslag till regeringen.</textBlock>
  </contentBlock>
  <contentBlock page="0" id="i-67329fc7d939baad">
    <textBlock id="i-e412bb9e98b482f9">Av Socialstyrelsens utvärdering framgick att det inte var möjligt att bedöma om utdelning av rena sprutor till narkotikamissbrukare hade någon effekt på smittspridningen av hiv. Skälet till detta var att smittspridningen var låg i hela landet. Det gick alltså inte att se några skillnader beträffande smittspridningen i</textBlock>
    <textBlock id="i-b81a13fad51539a1">Skåne och i övriga landet. Detta i sig glädjande förhållande gäller även i dag.</textBlock>
  </contentBlock>
  <contentBlock page="0" id="i-8f2ee4a4ed958f5c">
    <textBlock id="i-ddbe3a33081bb7b2">Socialstyrelsen bedömde att det inte heller var möjligt att längre fram göra en sådan bedömning av effekterna, varför man ansåg att en förlängning av försöksperioden inte tedde sig meningsfull. Eftersom utvärderingen inte heller visade några belägg för att programmen skulle ha påverkat missbruksutvecklingen negativt föreslog man att sprututbytesverksamheter i framtiden skulle betraktas som reguljär verksamhet.</textBlock>
    <textBlock id="i-e121f8903344541b">Socialstyrelsen föreslog också vilka regler som man ansåg skulle gälla för verksamheten.</textBlock>
  </contentBlock>
  <contentBlock page="0" id="i-a094898e259a4c93">
    <textBlock id="i-e5d65cbb371598cf">Regeringen anger i sin skrivelse (1995/96:1) till riksdagen angående utbytesverksamhet med rena sprutor till narkotikamissbrukare, till skillnad från</textBlock>
    <textBlock id="i-0c2afb1e00c6098b">Socialstyrelsen, att sprututbytesverksamhet ännu inte bör betraktas som reguljär verksamhet. Också i fortsättningen bör den ha formen av försök och Socialstyrelsen skall också i fortsättningen följa verksamheten och dess effekter noga och om möjligt göra en ny utvärdering.</textBlock>
  </contentBlock>
  <contentBlock page="0" id="i-3317c6400b0eac6e">
    <textBlock id="i-3c66ec36f102abbd">Regeringens bedömning utgår vidare från det faktum att eftersom Socialstyrelsens utvärdering inte kunnat visa några negativa effekter för missbruksutvecklingen bör en eventuell fortsatt verksamhet i allt väsentligt följa det upplägg som har utvärderats.</textBlock>
  </contentBlock>
  <contentBlock page="0" id="i-2ef145e66818eae6">
    <textBlock id="i-8eeb5053e8061367">I anledning av regeringens skrivelse har socialutskottet i betänkande 1995/96:SoU5 godtagit den bedömning som gjorts av regeringen. Riksdagen har lagt skrivelsen till handlingarna.</textBlock>
  </contentBlock>
  <contentBlock page="0" id="i-869347753a3e316d">
    <textBlock id="i-94d39c668d790f09">Mot bakgrund härav ser jag inga skäl för mig att nu ta några initiativ i denna fråga.</textBlock>
  </contentBlock>
  <contentBlock page="0" id="i-0016b52d78fe861a">
    <textBlock id="i-330cda2fa2a71e93">Anf.  39  FANNY RIZELL (kds)</textBlock>
  </contentBlock>
  <contentBlock page="0" id="i-05b7006910006b2e">
    <textBlock id="i-75d3c6181b62ed79">Herr talman! Jag tackar för svaret.</textBlock>
  </contentBlock>
  <contentBlock page="0" id="i-f46f2ac648567210">
    <textBlock id="i-80da37f36b12c940">Beslutet har fattats av både riksdag och regering.</textBlock>
    <textBlock id="i-f41aa976c61e9cb3">Jag kan instämma i att behandlingen är riktig. Men det är en sak som jag funderar litet grand över.</textBlock>
  </contentBlock>
  <contentBlock page="0" id="i-b9a0b55029cd8d18">
    <textBlock id="i-37bc219b74b6e5b5">Den här försöksverksamheten har ju pågått rätt länge och den skall fortsätta. Då förväntar man sig ett resultat. Enligt Socialstyrelsen kan man inte med nuvarande uppläggning redovisa vare sig något positivt eller något negativt. Visserligen finns det både positiva och negativa saker, men man kan inte direkt belysa att försöksverksamheten är så viktigt att den måste bli reguljär. Om den vore det, borde sprututbyte ske på fler ställen eller i hela landet där det behövs.</textBlock>
    <textBlock id="i-ebd01570b1769d51">Den slutsatsen har i alla fall inte riksdag och regering dragit.</textBlock>
  </contentBlock>
  <contentBlock page="0" id="i-4d20ff8e70910559">
    <textBlock id="i-b5bf63b5e95ff7d2">Då förväntar man sig nästan att det skall utfärdas något tilläggsdirektiv eller föras något samtal med representanter för Socialstyrelsen om att försöksverksamheten bör förändras i någon riktning så att man kan få det resultat som man kan vänta sig. Jag vill då fråga: Är det som Socialstyrelsen gör tillräckligt?</textBlock>
    <textBlock id="i-19ecf87e1a1c2f0e">Eller bör den fortsatta verksamheten förändras på något sätt?</textBlock>
  </contentBlock>
  <contentBlock page="0" id="i-275dbbeed002bc9c">
    <textBlock id="i-bdbbdc9884e27057">Anf.  40  Statsrådet ANNA HEDBORG (s)</textBlock>
  </contentBlock>
  <contentBlock page="0" id="i-a845523e14bd7e63">
    <textBlock id="i-1a35a3735a3e3af3">Herr talman! Skälet till att det är svårt att uttala sig om resultaten är väldigt glädjande. Det är en så oerhört liten smittspridning i båda grupperna, både i den gruppen som får utbyte av sprutor och i den som inte får det. Man vill ju inte precis utveckla en försökssituation så att den utvidgas. Det faktum att det är ett relativt litet problem i båda grupperna får ändå betraktas som en stor framgång för politiken när det gäller såväl  kontrollen av sprututbyten i försöksverksamheten som kontrollen över smittspridningen i den gruppen där man inte bedriver utbytesverksamhet.</textBlock>
  </contentBlock>
  <contentBlock page="0" id="i-c6d8ba10cebf2be6">
    <textBlock id="i-6b844da9bdabaa9c">Det känns inte angeläget att nu gå Socialstyrelsen till mötes på det sättet att det skulle vara en fråga för den enskilde läkaren att avgöra om sprututbyte skall förekomma eller inte. Så har inte regeringen bedömt, och det har inte heller riksdagen funnit.</textBlock>
  </contentBlock>
  <contentBlock page="0" id="i-7f2eb0332e95143a">
    <textBlock id="i-7370f1f91b0cec4d">Det finns inte heller några skäl att avbryta den verksamhet som man gärna vill bedriva i Lund och</textBlock>
    <textBlock id="i-8ed5d1119936f2ee">Malmö, eftersom det inte finns några belägg för att resultaten skulle vara sämre. Såvitt man kan se sköts verksamheten åtminstone på motsvarande sätt som man försöker att förhindra smittspridningen på andra håll i landet. Därför har vi inte funnit några skäl till att genomföra några förändringar därvidlag. Men, som sagt, den grundläggande svårigheten att med säkerhet uttala sig åt det ena eller andra hållet är den mycket glädjande låga smittspridningen i båda grupperna.</textBlock>
  </contentBlock>
  <contentBlock page="0" id="i-55ba9cd5de195e57">
    <textBlock id="i-45dec11b8903de9b">Anf.  41  FANNY RIZELL (kds)</textBlock>
  </contentBlock>
  <contentBlock page="0" id="i-952eacda53be4cad">
    <textBlock id="i-7e265ce6d76be98a">Herr talman! Jag instämmer i att det är mycket glädjande att det inte på något sätt har varit negativt.</textBlock>
    <textBlock id="i-87efb16708a453e6">Däremot kan man ifrågasätta om det behövs någon annan verksamhet, t.ex. en verksamhet som bedrivs i samarbete med sociala myndigheter och polis? Behöver det utökas på något sätt för att resultaten skall bli tydligare? Det är ju i samarbete med dessa myndigheter som försöksverksamheten kan ge effekt.</textBlock>
  </contentBlock>
  <contentBlock page="0" id="i-4195a6a6e99b2994">
    <textBlock id="i-38cbfad7de0d9b3b">Sedan har jag också en fråga om inbytningen av sprutor. Är den tillräcklig? Inbytningen är ju faktiskt inte 100-procentig - kanske är den något för liten ändå.</textBlock>
  </contentBlock>
  <contentBlock page="0" id="i-6e39d8c780410e0c">
    <textBlock id="i-9e8316a98041fe0f">Anf.  42  Statsrådet ANNA HEDBORG (s)</textBlock>
  </contentBlock>
  <contentBlock page="0" id="i-aaf5e5caace3e5ec">
    <textBlock id="i-5d55fb5702518af3">Herr talman! Ja, det vore ju önskvärt att man i den här verksamheten kom dithän att inbytet av sprutor var ännu större. Dock har det inte kunnat beläggas att det faktum att man inte har bytt in en större andel har lett till t.ex. en spridning av använda kanyler ute bland narkotikamissbrukarna, på ett sätt som har gjort situationen värre där. Eftersom det enda som går att sist och slutligen se av de låga talen är att det inte sker någon stor spridning, får vi väl säga att inte ens det har föranlett någon särskild skillnad i utvecklingen på de båda ställena.</textBlock>
  </contentBlock>
  <contentBlock page="0" id="i-301ca7549263d842">
    <textBlock id="i-dca0667c7d0936f2">Därför är det kanske inte heller motiverat med någon större särskild insats från statsmakternas sida. De som har att hantera försöket har naturligtvis ett intresse av att visa att de kan byta in flera sprutor.</textBlock>
  </contentBlock>
  <contentBlock page="0" id="i-186dc06cfbc9feca">
    <textBlock id="i-ed22e2eb3b75280c">Anf.  43  FANNY RIZELL (kds)</textBlock>
  </contentBlock>
  <contentBlock page="0" id="i-1d0a1737c3b88b23">
    <textBlock id="i-b468fb1880bf3a18">Herr talman! Har statsrådet någon tidsgräns för försöket?</textBlock>
  </contentBlock>
  <contentBlock page="0" id="i-5698f7923b309eec">
    <textBlock id="i-c5a64d3907b9d885">Anf.  44  Statsrådet ANNA HEDBORG (s)</textBlock>
  </contentBlock>
  <contentBlock page="0" id="i-ed52247e968c474a">
    <textBlock id="i-98337981630f3eff">Herr talman! Nej, jag har ingen omedelbar tidsgräns.</textBlock>
  </contentBlock>
  <contentBlock page="0" id="i-4bfbbc3f0daaf1c0">
    <textBlock id="i-5fb095a11e615351">Överläggningen var härmed avslutad.</textBlock>
  </contentBlock>
  <contentBlock page="0" id="i-887acfa9f264de31">
    <textBlock id="i-3721f1e44eb1e0b0">18 §  Svar på fråga 1995/96:259 om anabola steroider</textBlock>
  </contentBlock>
  <contentBlock page="0" id="i-fc8fd622fc95ed68">
    <textBlock id="i-ea37aba70a53661c">Anf.  45  Statsrådet ANNA HEDBORG (s)</textBlock>
  </contentBlock>
  <contentBlock page="0" id="i-4ec91cb48d0fdb5b">
    <textBlock id="i-84c85ec98e2fe054">Herr talman! Göthe Knutson har ställt en fråga till justitieminister Laila Freivalds om anabola steroider.</textBlock>
    <textBlock id="i-8022c99ce5f2c053">Arbetet inom regeringen är så fördelat att det är jag som skall svara på frågan.</textBlock>
  </contentBlock>
  <contentBlock page="0" id="i-622574c343c9a1f7">
    <textBlock id="i-209a0e69d2fb536c">Den parlamentariska utredningen (S1994:05) om dopning skall, enligt sina direktiv (dir. 1994:78), göra en allsidig översyn av dopningsproblemets omfattning och karaktär, följder av missbruk av dopningspreparat på kort och på lång sikt. Dessutom skall utredningen bedöma behovet av ökade informationsinsatser. Utredningen skall också närmare studera om det finns en koppling mellan missbruket av dopningsmedel och annat missbruk och våldsbrott samt vilka ytterligare åtgärder mot missbruket som behövs. Sådana åtgärder kan vara att kriminalisera det icke-medicinska och icke-vetenskapliga bruket av dessa medel, ökade möjligheter till provtagning och ökade internationella insatser för att stoppa insmuggling av dessa medel.</textBlock>
  </contentBlock>
  <contentBlock page="0" id="i-63f029b3fba76eb5">
    <textBlock id="i-6c841568ca0a86b6">Utredningen kallade i inledningen av sitt arbete till en hearing om bl.a. sambandet mellan anabola steroider och aggression. Vidare har utredningen i år genomfört en hearing där inbjuda representanter för tull, polis, Riksåklagaren, skolan m.fl. diskuterade frågan om rättsliga åtgärder och särskilda insatser - bl.a.</textBlock>
    <textBlock id="i-c2f7cc8fbd9d39b6">förutsättningarna för en kriminalisering av bruket av anabola steroider.</textBlock>
  </contentBlock>
  <contentBlock page="0" id="i-013dac0bd1ec8ffe">
    <textBlock id="i-8bf9c6c03f6149d0">Utredningen beräknas vara färdig med sitt arbete under sommaren. Jag vill avvakta med besked om eventuella åtgärder till dess utredningens betänkande har överlämnats, remissbehandlats och beretts inom regeringskansliet.</textBlock>
  </contentBlock>
  <contentBlock page="0" id="i-53ad9c8938c554e2">
    <textBlock id="i-67c0712dfd8c3099">Anf.  46  GÖTHE KNUTSON (m)</textBlock>
  </contentBlock>
  <contentBlock page="0" id="i-c60d00cefc896ba5">
    <textBlock id="i-e639eca018f56335">Herr talman! Tack för svaret!</textBlock>
  </contentBlock>
  <contentBlock page="0" id="i-7f68cfc07b486377">
    <textBlock id="i-3041718d1a934a58">Orsaken till att jag ställde frågan var mest det faktum att Bo Holmström i TV i programmet Reportrarna för en vecka sedan intervjuade Dopningsutredningens ordförande just beträffande det som många, däribland jag, väl ser som kärnfrågan i detta, nämligen sådana åtgärder att man inte behöver riskera en utbredning av dopningsanvändandet så som sker i dag.</textBlock>
  </contentBlock>
  <contentBlock page="0" id="i-f567c0b4b23df531">
    <textBlock id="i-f3e04c30cf5e1a44">Det är en sak att det kommer in väldigt mycket anabola steroider och andra dopningspreparat i landet, vilket naturligtvis skall bekämpas. Men det är också ett faktum att väldigt många människor inom idrotten, eller i hägn av idrotten, använder sig av dessa preparat.</textBlock>
  </contentBlock>
  <contentBlock page="0" id="i-257d544baef9a44a">
    <textBlock id="i-db5d97b62fd151be">Det gavs i TV-programmet, som jag tyckte var alldeles utmärkt, en rad vittnesmål och utlåtanden av läkare som var skrämmande alarmerande. Om utredningens ordförande då hade sagt att man skulle ta itu ordentligt med detta hade jag inte ställt frågan.</textBlock>
  </contentBlock>
  <contentBlock page="0" id="i-3af52ebb53890931">
    <textBlock id="i-13f4e6d241f8dec5">Är det möjligt att statsrådet, som har hand om de här frågorna, nu vill underrätta sig om det som togs upp speciellt i detta TV-program och möjligen ge tilläggsdirektiv, även om det är i senaste stadiet i utredningen?</textBlock>
  </contentBlock>
  <contentBlock page="0" id="i-a7b23b126d86c434">
    <textBlock id="i-266990a4d4226d8e">Anf.  47  Statsrådet ANNA HEDBORG (s)</textBlock>
  </contentBlock>
  <contentBlock page="0" id="i-e7c236e3109a368d">
    <textBlock id="i-31a531a470a1d4af">Herr talman! En av utredningens absolut viktigaste uppgifter är att ta reda på allt man vet - och det man inte vet - om bruk och effekter av dessa preparat. Jag vet att man hittills har lagt ned stor möda och kommer att fortsätta att göra det när det gäller att få vetenskapligt belagt allt som över huvud taget går om vilka effekter bruket har och hur utbrett det är.</textBlock>
  </contentBlock>
  <contentBlock page="0" id="i-d48a50a30aa441ad">
    <textBlock id="i-9698cf1c6376193e">Utredningen har för övrigt redan genomfört en stor utredning om bruket av dopningspreparat, och den visar dess bättre att bruket inte är så utbrett. Man har undersökt 10 000 18-30-åringar och funnit att inte mer än 1 % provat på dopning. Som vanligt är det naturligtvis så att denna procent är starkt koncentrerad och finns i särskilda miljöer, och det är illa nog. Det är naturligtvis inget skäl för att man inte skulle vara mycket uppmärksam och vaksam på frågan.</textBlock>
  </contentBlock>
  <contentBlock page="0" id="i-e317c4059954eeee">
    <textBlock id="i-04283bd1bcff699b">Jag vet att utredningen också undersöker det påstådda sambandet mellan aggressivitet och bruket av anabola steroider. Det är naturligtvis mycket viktigt att vi får reda på vad man vet om den saken. Det är ett av skälen till att det är viktigt att utredningen läggs fram. Möjligen får vi inte hela sanningen, och då måste vi fortsätta att ta reda på mera.</textBlock>
  </contentBlock>
  <contentBlock page="0" id="i-bf46c17a8b8ed7f3">
    <textBlock id="i-13e45309c8051acc">Redan i dag kan mycket göras för att stoppa framför allt införsel och spridning. Innehav av anabola steroider är straffbelagt. Det är själva bruket som man funderar vidare på, och den frågan har man ännu inte avgjort.</textBlock>
  </contentBlock>
  <contentBlock page="0" id="i-09f94d327241fe5f">
    <textBlock id="i-2347872d7b4633be">Anf.  48  GÖTHE KNUTSON (m)</textBlock>
  </contentBlock>
  <contentBlock page="0" id="i-ca5638f3470813a8">
    <textBlock id="i-72de68960e77ec0f">Herr talman! Jag rekommenderar alltså statsrådet att se detta TV-program, som jag tyckte hörde till det mest angelägna. Jag vet att många som har arbetat med de här problemen, bl.a. inom kriminalvården, också tyckte att det var angeläget. Även om man kan säga att ett program under rubriken Reportrarna är vinklat, kommer ju ändå sanningen fram om syftet är gott.</textBlock>
  </contentBlock>
  <contentBlock page="0" id="i-c33b4c7ce39a1b56">
    <textBlock id="i-9107ba16e4f5e579">Frågan är då hur vi skall se på de kanske 1 000</textBlock>
    <textBlock id="i-f24c7c591f477ff4">personer i vårt land som använder anabola steroider som dopningspreparat och som får denna aggressivitet i kroppen, som just beskrevs i TV-programmet på ett drastiskt sätt. Dessa personer kan alltså föröva bestialiska dåd, som i Kode och i en rad andra fall.</textBlock>
  </contentBlock>
  <contentBlock page="0" id="i-e71176148a21b78c">
    <textBlock id="i-e606874d06cd7b6d">Anf.  49  Statsrådet ANNA HEDBORG (s)</textBlock>
  </contentBlock>
  <contentBlock page="0" id="i-e28385ac805a2f13">
    <textBlock id="i-33e697cc3d60bfbf">Herr talman! Själva grunden för den här utredningen är förstås att vi tar frågan på allra största allvar och att det verkligen gäller att ta reda på huruvida det nu är så att den aggressivitet som påstås vara följden av bruk av dessa preparat också är det. Det är inte alldeles enkelt att klarlägga detta. Det är, såvitt jag vet, mycket sällsynt att man hittar några fall där det inte finns också sprit och ofta narkotika med i bilden.</textBlock>
    <textBlock id="i-b3301e5da8cd57c0">Ibland går det inte att belägga fall så väl som har skett i en del reportage.</textBlock>
  </contentBlock>
  <contentBlock page="0" id="i-5c0453e31c66498a">
    <textBlock id="i-af9d0c7f011bc290">Men det här är naturligtvis ändå själva grunden för den oro som är skälet till utredningen. Vi hoppas att vi får bästa möjliga material ur utredningen. Då får frågan övervägas ytterligare, och vi får se vad man kan göra för att förhindra en spridning av missbruket.</textBlock>
  </contentBlock>
  <contentBlock page="0" id="i-875c56b2c78dbada">
    <textBlock id="i-d0e257428eb91f63">Anf.  50  GÖTHE KNUTSON (m)</textBlock>
  </contentBlock>
  <contentBlock page="0" id="i-6fe442113fdb704c">
    <textBlock id="i-d0c232d466f6d830">Herr talman! I min politikerroll som ledamot i</textBlock>
    <textBlock id="i-bd445165907e2af0">Kriminalvårdsstyrelsen har jag talat med åtskilliga av de intagna som använder dopningspreparat. Som statsrådet också berörde, skapar dessa preparat i kombination med sprit en våldsamhet hos en del personer. Detta gör att man hela tiden måste bevaka de intagna just beträffande detta. Det är nästan lika angeläget som att försöka hålla rent från knark.</textBlock>
  </contentBlock>
  <contentBlock page="0" id="i-73e405e5ccdb97dd">
    <textBlock id="i-82bd01042c0d3150">Min förhoppning är, som sagt var, att statsrådet nu tar till sig den information som också detta TV-</textBlock>
    <textBlock id="i-3612722d78c04900">program gav - jag är övertygad om att det har blivit mycket information genom åren. Eftersom jag inte har tillfälle att återge detta i citatets form säger jag: Tala gärna med utredningens ordförande, och kanske också med huvudsekreteraren!</textBlock>
  </contentBlock>
  <contentBlock page="0" id="i-c7f1ac30ecfaba67">
    <textBlock id="i-c1a68741a8dfec91">Överläggningen var härmed avslutad.</textBlock>
  </contentBlock>
  <contentBlock page="0" id="i-d1ed91a9c5b582ef">
    <textBlock id="i-aee727003661033e">19 §  Svar på fråga 1995/96:242 om fallskärmsavtal</textBlock>
  </contentBlock>
  <contentBlock page="0" id="i-812543407b7043f6">
    <textBlock id="i-aca761f48330440a">Anf.  51  Statsrådet JAN NYGREN (s)</textBlock>
  </contentBlock>
  <contentBlock page="0" id="i-3cc31fbb2e9299ed">
    <textBlock id="i-8ea60f6556cafed2">Herr talman! Chatrine Pålsson har frågat finansministern hur han avser att agera för att framtida anställningsavtal för statliga tjänstemän skall få en mer rimlig utformning. Arbetet inom regeringen är så fördelat att det är jag som skall svara på frågan.</textBlock>
  </contentBlock>
  <contentBlock page="0" id="i-36380863f5a4f778">
    <textBlock id="i-ac36f3a47072e75c">Cheferna inom statlig verksamhet kan delas upp i två grupper.</textBlock>
  </contentBlock>
  <contentBlock page="0" id="i-f9dacd61830f34e2">
    <textBlock id="i-5289b0eb74142695">Den ena gruppen är chefer för myndigheter som lyder direkt under regeringen, t.ex. generaldirektörer och landshövdingar. Deras löner beslutas av regeringen. Lönesättningen styrs av verksamhetsintresset.</textBlock>
    <textBlock id="i-9971a0246b36c18e">Lönerna är individuella och bestäms utifrån de krav som ställs på innehavaren, dennes kvalifikationer och erfarenhet. Dessa riktlinjer har lagts fast i riksdagens s.k. verksledningsbeslut år 1987. Lönerna för flertalet verkschefer ligger på en nivå som jämfört med den privata sektorn är förhållandevis måttlig, om uttrycket tillåts.</textBlock>
  </contentBlock>
  <contentBlock page="0" id="i-530dccb23ee5e435">
    <textBlock id="i-037c59baee53710c">Om en verkschef avgår i förtid gäller som huvudregel att han eller hon får avgångsvederlag. Avgångsvederlaget motsvarar i huvudsak månadslönen och utbetalas i högst 24 månader. Vederlaget skall då minskas med inkomst av anställning och annat förvärvsarbete. Om myndighetschefen fyllt 55 år och har minst sex års chefsanställning kan han eller hon i stället få en s.k. chefspension. Även denna skall minskas med andra inkomster. Principerna för chefspension har godkänts av riksdagen, senast i 1991</textBlock>
    <textBlock id="i-07836419bd02bdbe">års kompletteringsproposition (prop. 1990/91:150,</textBlock>
    <textBlock id="i-ec19eade09b4b8f3">FiU30, rskr. 387).</textBlock>
  </contentBlock>
  <contentBlock page="0" id="i-7e29eb454bd79f53">
    <textBlock id="i-b1a886151eb265e1">Den andra gruppen är chefer i företagsledande och därmed jämförlig ställning i företag som är helägda av staten. Som bekant bestäms deras anställningsvillkor av respektive styrelse enligt reglerna i aktiebolagslagen. Regeringen har alltså inget direkt inflytande över lönesättningen för dessa.</textBlock>
  </contentBlock>
  <contentBlock page="0" id="i-31d610c64bd1b7f9">
    <textBlock id="i-01ce19613a98745d">Den dåvarande regeringen utfärdade dock den</textBlock>
    <textBlock id="i-6f2b2639c1407674">3 februari 1994 riktlinjer rörande anställningsvillkor för denna grupp. Riktlinjerna innebär bl.a. följande.</textBlock>
    <textBlock id="i-fa72b34d551cfeb1">Lönen skall bestämmas på sedvanligt sätt och med beaktande av avsaknaden av anställningstrygghet.</textBlock>
    <textBlock id="i-6dc0380aabe19505">Avgångsvederlag skall inte betalas ut för längre tid än</textBlock>
    <textBlock id="i-bc8ec5ea0a51663a">24 månader och skall avräknas mot andra arbetsinkomster.</textBlock>
  </contentBlock>
  <contentBlock page="0" id="i-c1fe3bb1481ef572">
    <textBlock id="i-178fa16c795f0c77">Inom regeringskansliet pågår en översyn av ägarstyrningen av statliga bolag, vari ingår även denna typ av frågor.</textBlock>
  </contentBlock>
  <contentBlock page="0" id="i-c02bc143b9c44215">
    <textBlock id="i-ef96cf37051175a6">När denna översyn och juristgranskningen av avtalet i Apoteksbolaget är klara får det övervägas om några ändringar av de nyss nämnda riktlinjerna behöver göras.</textBlock>
  </contentBlock>
  <contentBlock page="0" id="i-6616ac68e8ba8c3d">
    <textBlock id="i-371d111c59580f8a">Anf.  52  CHATRINE PÅLSSON (kds)</textBlock>
  </contentBlock>
  <contentBlock page="0" id="i-303c8f83b9faadae">
    <textBlock id="i-b47bf013ccce798b">Herr talman! Jag vill tacka Jan Nygren för det samlade svaret, trots att det blev litet jäktigt för honom att komma till kammaren.</textBlock>
  </contentBlock>
  <contentBlock page="0" id="i-1799b7b091326f93">
    <textBlock id="i-048aace25fe71eda">Anledningen till min fråga är den senaste tidens opinionsbildning i vårt land. Det är ju aldrig bra när allmänheten reagerar kritiskt och tycker att vi som politiker och statliga chefstjänstemän har alldeles orimligt stora favörer. Jag tror att detta är med beaktande av att många människor har en mycket svår situation. Ersättningsreglerna har sänkts och det har hänt en hel del annat. Just därför är det väldigt stötande att sådant här äger rum.</textBlock>
  </contentBlock>
  <contentBlock page="0" id="i-0d91acbc489edc74">
    <textBlock id="i-a3c1582ca69192c2">Jag är glad över Jan Nygrens svar, att det pågår ett arbete och att man eventuellt kan komma att behöva utarbeta något policydokument eller liknande för att detta inte skall hända igen.</textBlock>
  </contentBlock>
  <contentBlock page="0" id="i-82f76cc0addfc0a8">
    <textBlock id="i-08f0a3db7e648eac">Min fråga till Jan Nygren är då: När kan ett eventuellt förslag komma? Det som hänt har redan hänt.</textBlock>
    <textBlock id="i-dbccde9e03047921">Men hur förebygger man sådant här? Och när kan alltså ett förslag komma?</textBlock>
  </contentBlock>
  <contentBlock page="0" id="i-7ac651df807d7305">
    <textBlock id="i-a625941229626898">Anf.  53  Statsrådet JAN NYGREN (s)</textBlock>
  </contentBlock>
  <contentBlock page="0" id="i-7c6f896e195877ec">
    <textBlock id="i-9edf6b55c2c66b14">Herr talman! Jag kan passa på att meddela att jag har varit i kammarfoajén i närmare 40 minuter, men min välvilja gentemot den tredje statsmakten höll på att spela mig ett spratt. Jag beklagar här i kammaren att det såg litet stressigt ut när jag kom.</textBlock>
  </contentBlock>
  <contentBlock page="0" id="i-9bb0b12abc7ce82b">
    <textBlock id="i-4586176fce5fa734">När det gäller reaktionen från allmänheten delar jag Chatrine Pålssons uppfattning att det inte är bra att den här typen av debatter uppstår. Samtidigt finns det skäl för mig och för andra i statsförvaltningen att påtala att av de ca 250-300 cheferna, generaldirektörer och motsvarande, är det trots allt en försvinnande liten grupp människor som missbrukar situationen eller, om jag får använda uttrycket, förstör ryktet för de andra som sliter och utför ett utomordentligt bra jobb. De har dessutom villkor som jag uppfattar som fullt rimliga och acceptabla. Även detta behöver sägas med anledning av den diskussion som har förevarit.</textBlock>
  </contentBlock>
  <contentBlock page="0" id="i-fcc1ca509439b337">
    <textBlock id="i-2e6918acb8ba74fd">Svaret på den andra frågan är att jag förväntar mig att vi åtminstone någon gång under senvåren skall ha fått svaret från juristgranskningen och även från översynen av ägarstyrningen. Därefter får väl regeringen fundera över om det finns anledning att presentera något nytt dokument eller att på annat sätt inför offentligheten alternativt inför riksdagen berätta om man kommit till några andra slutsatser än de som faktiskt nu gäller.</textBlock>
  </contentBlock>
  <contentBlock page="0" id="i-195b186b8473b605">
    <textBlock id="i-47b7df0ab9fc5a80">Anf.  54  CHATRINE PÅLSSON (kds)</textBlock>
  </contentBlock>
  <contentBlock page="0" id="i-7c779bde39a359b8">
    <textBlock id="i-323c2189ce9a9a0e">Herr talman! Jag vill tacka Jan Nygren för detta svar. Vi är ju överens om att man i en ledningsfunktion har ett extra stort ansvar när det gäller att vara föredöme osv. Naturligtvis är det också så att de allra flesta inte skor sig. Jag hoppas att vi skall komma till rätta med problemet, vilket vi tycks vara överens om.</textBlock>
  </contentBlock>
  <contentBlock page="0" id="i-4eb48fced4872a77">
    <textBlock id="i-be674ccd46200692">Herr talman! Om det ursäktas mig, eftersom detta är den sista frågan i den här typen av tisdagsfrågestund och det härefter råder nya regler, vill jag å riksdagsledamöternas vägnar passa på att tacka för många trevliga debatter. Jag ser det som en förmån att jag fått vara sist i denna frågedebatt.</textBlock>
  </contentBlock>
  <contentBlock page="0" id="i-e386af748adc5733">
    <textBlock id="i-8810ea5e75c78b53">Anf.  55  Statsrådet JAN NYGREN (s)</textBlock>
  </contentBlock>
  <contentBlock page="0" id="i-08ff9a40ad9ad43c">
    <textBlock id="i-519d7c228e9d06fc">Herr talman! Jag tackar också så mycket.</textBlock>
  </contentBlock>
  <contentBlock page="0" id="i-a0512ae609cb63f5">
    <textBlock id="i-ee5d7c1aa2329ac9">Överläggningen var härmed avslutad.</textBlock>
  </contentBlock>
  <contentBlock page="0" id="i-450cc3e4c1874daf">
    <textBlock id="i-61439185971e769f">20 §  Bordläggning</textBlock>
  </contentBlock>
  <contentBlock page="0" id="i-20af84709e2d22d8">
    <textBlock id="i-c7c12b9e328f9980">Anmäldes och bordlades</textBlock>
  </contentBlock>
  <contentBlock page="0" id="i-41a150027f0b8b4b">
    <textBlock id="i-362f5b1584a73f8d">Proposition</textBlock>
  </contentBlock>
  <contentBlock page="0" id="i-bd768657e033e824">
    <textBlock id="i-927fc3c3635a4a0c">1995/96:128 Följdändringar till reformen om tvåpartsprocess vid de allmänna förvaltningsdomstolarna samt vissa registerfrågor inom socialförsäkringsadministrationen</textBlock>
  </contentBlock>
  <contentBlock page="0" id="i-03221e15fa7baba5">
    <textBlock id="i-c90184bcbc089505">21 §  Anmälan om interpellationer</textBlock>
  </contentBlock>
  <contentBlock page="0" id="i-68b08c83e21aade1">
    <textBlock id="i-1363c44ae8c975b0">Anmäldes att följande interpellationer framställts</textBlock>
  </contentBlock>
  <contentBlock page="0" id="i-f5ee1c241e06b136">
    <textBlock id="i-237fa4d112bdb548">den 2 februari</textBlock>
  </contentBlock>
  <contentBlock page="0" id="i-175081e7aa3cb28e">
    <textBlock id="i-e89239cdf34317f0">1995/96:71 av Gudrun Lindvall (mp) till statsrådet</textBlock>
    <textBlock id="i-541ab39151b44bd3">Leif Blomberg</textBlock>
  </contentBlock>
  <contentBlock page="0" id="i-297ef27ce6ed05c2">
    <textBlock id="i-2a96528316f7ca6a">Återkallelse av uppehållstillstånd</textBlock>
  </contentBlock>
  <contentBlock page="0" id="i-c89f9979383c90bf">
    <textBlock id="i-c7921b4ddaa048ca">1995/96:72 av Annika Nordgren (mp) till försvarsministern</textBlock>
  </contentBlock>
  <contentBlock page="0" id="i-eb0e369ba69e9227">
    <textBlock id="i-6f54696f85c1583f">Försvaret och etableringen av vindkraftverk</textBlock>
  </contentBlock>
  <contentBlock page="0" id="i-aed429e13db8086c">
    <textBlock id="i-4ce8cc77ddb97321">Interpellationerna redovisas i bilaga som fogas till riksdagens snabbprotokoll denna dag.</textBlock>
  </contentBlock>
  <contentBlock page="0" id="i-a0dfabe410752e17">
    <textBlock id="i-6dc4ac3e036bc111">22 §  Anmälan om frågor</textBlock>
  </contentBlock>
  <contentBlock page="0" id="i-7601b4055594108d">
    <textBlock id="i-a23f09b4c40768af">Anmäldes att följande frågor framställts</textBlock>
  </contentBlock>
  <contentBlock page="0" id="i-bb999457a1ee7d6c">
    <textBlock id="i-4ff5f8d3bbd203e3">den 1 februari</textBlock>
  </contentBlock>
  <contentBlock page="0" id="i-426be5e5024823c2">
    <textBlock id="i-87c458f9b6ce6d4a">1995/96:264 av Chatrine Pålsson (kds) till statsrådet</textBlock>
    <textBlock id="i-13b7b5b7d35174cc">Leif Blomberg</textBlock>
  </contentBlock>
  <contentBlock page="0" id="i-17743e0cf555c7b5">
    <textBlock id="i-c1778abfbf672ac7">Åtgärder mot diskriminering av invandrare</textBlock>
  </contentBlock>
  <contentBlock page="0" id="i-ace03ec7c3e78c6a">
    <textBlock id="i-671521d95ef7b89f">1995/96:265 av Barbro Westerholm (fp) till statsrådet</textBlock>
    <textBlock id="i-976b8914f63ee5d9">Anna Hedborg</textBlock>
  </contentBlock>
  <contentBlock page="0" id="i-aa6cf440fff60e91">
    <textBlock id="i-bb192b65a6a8fa93">Mammografi</textBlock>
  </contentBlock>
  <contentBlock page="0" id="i-90131d8ff80f2f68">
    <textBlock id="i-eb2d89b4f64bb3e9">1995/96:266 av Lennart Beijer (v) till näringsministern</textBlock>
  </contentBlock>
  <contentBlock page="0" id="i-4a9a80f452014118">
    <textBlock id="i-a92d9a379cc06ea3">Återköp av riskkapitalbolaget Bure</textBlock>
  </contentBlock>
  <contentBlock page="0" id="i-c6c1445bb2705074">
    <textBlock id="i-3843e16d2ed4b680">den 2 februari</textBlock>
  </contentBlock>
  <contentBlock page="0" id="i-d1e2a70badeea467">
    <textBlock id="i-ad665ef6a367b6b2">1995/96:267 av Fanny Rizell (kds) till försvarsministern</textBlock>
  </contentBlock>
  <contentBlock page="0" id="i-755506886bfb01f2">
    <textBlock id="i-39ae12832df8e4a7">Officersaspiranternas ställning</textBlock>
  </contentBlock>
  <contentBlock page="0" id="i-2f2a606d4710028e">
    <textBlock id="i-8ee1aae5bfe0e6e9">1995/96:268 av Sivert Carlsson (c) till kommunikationsministern</textBlock>
  </contentBlock>
  <contentBlock page="0" id="i-a20a9b6c3b64e20c">
    <textBlock id="i-e693f82a611a6920">Postens service</textBlock>
  </contentBlock>
  <contentBlock page="0" id="i-e7ba157f34056fcd">
    <textBlock id="i-842da04677440fa2">1995/96:269 av Åke Carnerö (kds) till kommunikationsministern</textBlock>
  </contentBlock>
  <contentBlock page="0" id="i-5867fd3925b5f4b6">
    <textBlock id="i-e59a3d638c78575f">Älvsborgsbanan</textBlock>
  </contentBlock>
  <contentBlock page="0" id="i-97e631f55b354f59">
    <textBlock id="i-5f364f657cf36e40">1995/96:270 av Marianne Carlström (s) till statsrådet</textBlock>
    <textBlock id="i-df832ba3bcb100a5">Jan Nygren</textBlock>
  </contentBlock>
  <contentBlock page="0" id="i-3bdb13ebd94d32e4">
    <textBlock id="i-872f76af78cc956b">Åtgärder för att undvika onödiga remisser</textBlock>
  </contentBlock>
  <contentBlock page="0" id="i-797386b49ea76fc1">
    <textBlock id="i-3169d2e92cdc5203">1995/96:271 av Tuve Skånberg (kds) till justitieministern</textBlock>
  </contentBlock>
  <contentBlock page="0" id="i-d2d0ea03ee35e610">
    <textBlock id="i-c789a65ce8d48a3c">Möjligheterna att stoppa försäljning av haschtillbehör</textBlock>
  </contentBlock>
  <contentBlock page="0" id="i-a27b93a0d903eaa8">
    <textBlock id="i-fa41ed271a14351e">Frågorna 264-271 redovisas i bilaga som fogas till riksdagens snabbprotokoll denna dag.</textBlock>
  </contentBlock>
  <contentBlock page="0" id="i-b27e741e296a3ef7">
    <textBlock id="i-49387af291ee0f41">den 5 februari</textBlock>
  </contentBlock>
  <contentBlock page="0" id="i-f5a431f2cfe02b03">
    <textBlock id="i-3744d19787885dc0">1995/96:272 av Nils Fredrik Aurelius (m) till kommunikationsministern</textBlock>
  </contentBlock>
  <contentBlock page="0" id="i-3783a072e7d3d0af">
    <textBlock id="i-1e2a5bc30e95aabf">Instansordningen vid överklagande av lokala trafikföreskrifter</textBlock>
  </contentBlock>
  <contentBlock page="0" id="i-762e20694c003971">
    <textBlock id="i-bd66ac3502ac3e24">den 6 februari</textBlock>
  </contentBlock>
  <contentBlock page="0" id="i-a1820a92810d2e7a">
    <textBlock id="i-f61fe332e85f7fee">1995/96:273 av Göran Hägglund (kds) till finansministern</textBlock>
  </contentBlock>
  <contentBlock page="0" id="i-2658b43cad0dbc86">
    <textBlock id="i-a29d9582d471a3d5">Företagande</textBlock>
  </contentBlock>
  <contentBlock page="0" id="i-8cac93c3b6f9dc3d">
    <textBlock id="i-f2fdb2e499b9158a">1995/96:274 av Mats Odell (kds) till finansministern</textBlock>
  </contentBlock>
  <contentBlock page="0" id="i-b30c968bde13d1fa">
    <textBlock id="i-94d6b7b2e21762c0">Beskattning av bilförmån</textBlock>
  </contentBlock>
  <contentBlock page="0" id="i-ca4fe35e9cc4b989">
    <textBlock id="i-62ba8f414bb92ece">Frågorna 272-274 redovisas i bilaga som fogas till riksdagens snabbprotokoll tisdagen den 13 februari.</textBlock>
  </contentBlock>
  <contentBlock page="0" id="i-5473e253535fbd78">
    <textBlock id="i-842c19038821e3b0">23 §  Anmälan om svar på frågor</textBlock>
  </contentBlock>
  <contentBlock page="0" id="i-0725cca41935d03f">
    <textBlock id="i-e12ddb3d12f32e63">Anmäldes att följande svar inkommit</textBlock>
  </contentBlock>
  <contentBlock page="0" id="i-34b38abc3bb82825">
    <textBlock id="i-53e0f5e4f9d3cccb">den 6 februari</textBlock>
  </contentBlock>
  <contentBlock page="0" id="i-ced2c1c06a0221c8">
    <textBlock id="i-aad0b0b609990739">1995/96:262 av Bengt Hurtig (v) till arbetsmarknadsministern</textBlock>
  </contentBlock>
  <contentBlock page="0" id="i-8b4c00604cc8fff6">
    <textBlock id="i-63e175e0693c0d58">Utnyttjande av mål 6-medlen</textBlock>
  </contentBlock>
  <contentBlock page="0" id="i-648a4a7d9d3431ef">
    <textBlock id="i-561b02a84c1566e7">1995/96:263 av Kenneth Johansson (c) till justitieministern</textBlock>
  </contentBlock>
  <contentBlock page="0" id="i-13790f7beb9a88d4">
    <textBlock id="i-41aed2f1238c713c">Förläggning av hovrättsförhandlingar</textBlock>
  </contentBlock>
  <contentBlock page="0" id="i-2f402f74d5bc9b02">
    <textBlock id="i-550bff3559dc24bf">Svaren redovisas i bilaga som fogas till riksdagens snabbprotokoll tisdagen den 13 februari.</textBlock>
  </contentBlock>
  <contentBlock page="0" id="i-4dd1f3181dea810b">
    <textBlock id="i-87c4db2ea86922f1">24 §  Kammaren åtskildes kl. 15.28.</textBlock>
  </contentBlock>
  <contentBlock page="0" id="i-d7863a4e6253e09e"/>
  <contentBlock page="0" id="i-d37c577f26cc2219">
    <textBlock id="i-89760cfbc63b588a">Förhandlingarna leddes av tredje vice talmannen.</textBlock>
  </contentBlock>
</protocol>
