<protocol id="prot-199798--111">
  <contentBlock page="0" id="i-066fb356b3bf048f">
    <textBlock id="i-40e4d743a68e242f">19.00 - 22.01</textBlock>
  </contentBlock>
  <contentBlock page="0" id="i-63174016aae82b04">
    <textBlock id="i-43afb1d1629bcfdf">Det justerade protokollet beräknas utkomma om 3 veckor</textBlock>
  </contentBlock>
  <contentBlock page="0" id="i-8762f5d9ae4a46aa">
    <textBlock id="i-4c98cf88ee9fd1d7"/>
    <textBlock id="i-5112f0628f35c428">------------------------------------------------------------------</textBlock>
  </contentBlock>
  <contentBlock page="0" id="i-74937d3ba26ea148">
    <textBlock id="i-33155dc83f798778">1 §  Avsägelse</textBlock>
  </contentBlock>
  <contentBlock page="0" id="i-aa04a12be04d34bb">
    <textBlock id="i-0dcf6d5d4e482128">Talmannen meddelade att Helena Nilsson (c) anhållit om att bli entledigad från uppdraget som ledamot av riksdagen fr.o.m. den 1 september 1998.</textBlock>
  </contentBlock>
  <contentBlock page="0" id="i-543ee19d06c7dfd1">
    <textBlock id="i-ecfa402170a800ee">Kammaren biföll denna avsägelse.</textBlock>
  </contentBlock>
  <contentBlock page="0" id="i-958ea15a8c77fcf9">
    <textBlock id="i-a6fbd60b6360b8ab">2 §  Meddelande om onsdagen den 27 maj</textBlock>
  </contentBlock>
  <contentBlock page="0" id="i-6aed9331eb74aa22">
    <textBlock id="i-3d66e9bb2f4e9147">Talmannen meddelade att onsdagen den 27 maj skulle granskningsdebatten avbrytas omkring kl. 14.00 för votering av de ärenden som slutdebatterats vid arbetsplenum denna dag, måndagen den</textBlock>
    <textBlock id="i-e1b8c3cebf29af93">25 maj.</textBlock>
  </contentBlock>
  <contentBlock page="0" id="i-39468d85369bdb15">
    <textBlock id="i-4acdd574889fdb26">3 §  Meddelande om frågestund</textBlock>
  </contentBlock>
  <contentBlock page="0" id="i-4a4805cd706674a1">
    <textBlock id="i-7778c6e216113067">Talmannen meddelade att vid frågestunden torsdagen den 28 maj kl. 14.00 skulle följande statsråd närvara:</textBlock>
    <textBlock id="i-721d7632f6da8bc0">Statsminister Göran Persson, utbildningsminister</textBlock>
    <textBlock id="i-efbb6c160ebc2327">Carl Tham, inrikesminister Jörgen Andersson, miljöminister Anna Lindh, statsrådet Maj-Inger Klingvall, statsrådet Leif Pagrotsky, statsrådet Thomas</textBlock>
    <textBlock id="i-2d89089a7de35774">Östros och statsrådet Ulrica Messing.</textBlock>
  </contentBlock>
  <contentBlock page="0" id="i-636b19e22946b07a">
    <textBlock id="i-d9f3408fa3b7b2d0">4 §  Anmälan om inkomna faktapromemorior om förslag från Europeiska kommissionen</textBlock>
  </contentBlock>
  <contentBlock page="0" id="i-472f6bf75cd402c2">
    <textBlock id="i-fafb8b14f24db0d4">Talmannen meddelade att följande faktapromemorior om förslag från Europeiska kommissionen inkommit och delats ut till kammarens ledamöter:</textBlock>
    <textBlock id="i-620580de7335b5de">Förslag till Europaparlamentets och rådets direktiv om ändring av direktiv om avsiktlig utsättning i miljön av genetiskt modifierade organismer</textBlock>
    <textBlock id="i-8848e59b692ff9be">KOM (98) 85</textBlock>
    <textBlock id="i-16d164af0bead14b">Meddelande från kommissionen till rådet och Europaparlamentet om Europeiska gemenskapens strategi för biologisk mångfald KOM (98) 42</textBlock>
  </contentBlock>
  <contentBlock page="0" id="i-f5876db13e84ce17">
    <textBlock id="i-8ae90b42175671c2">5 §  Hänvisning av ärenden till utskott</textBlock>
  </contentBlock>
  <contentBlock page="0" id="i-0f5d77d55b763252">
    <textBlock id="i-e8bcb2072860f6d6">Föredrogs och hänvisades</textBlock>
    <textBlock id="i-861a37ce19f4cae5">Propositioner</textBlock>
    <textBlock id="i-5d3a455b6864488f">1997/98:165 till arbetsmarknadsutskottet</textBlock>
    <textBlock id="i-026796f160d76359">1997/98:167 till trafikutskottet</textBlock>
  </contentBlock>
  <contentBlock page="0" id="i-6a71f706ae6dd35b">
    <textBlock id="i-6d5e7cbddfd86473">Skrivelse</textBlock>
    <textBlock id="i-5d9babd9fefdc854">1997/98:75 till konstitutionsutskottet</textBlock>
  </contentBlock>
  <contentBlock page="0" id="i-3dc59f2daad55c4c">
    <textBlock id="i-1ba8a9baadccbaf6">6 §  Riktlinjer för Sveriges arbete med jordbruks- och livsmedelspolitiken inom Europeiska unionen</textBlock>
  </contentBlock>
  <contentBlock page="0" id="i-4cd7089f9d9d6a9e">
    <textBlock id="i-9dc75b64d199489d">Föredrogs</textBlock>
    <textBlock id="i-56f84e2016644f53">Jordbruksutskottets betänkande 1997/98:JoU23</textBlock>
    <textBlock id="i-e3fa79e0c42dce38">Riktlinjer för Sveriges arbete med jordbruks- och livsmedelspolitiken inom Europeiska unionen</textBlock>
    <textBlock id="i-4d03e1782daa3d6f">(prop. 1997/98:142)</textBlock>
  </contentBlock>
  <contentBlock page="0" id="i-4f94e802937988d7">
    <textBlock id="i-79f790138778828b">Anf.  1  CARL G NILSSON (m):</textBlock>
    <textBlock id="i-074f01d32a460036">Fru talman! Äta bör man annars dör man, brukar vi säga ibland. Och vad vi skall diktera här denna morgon är just denna livsviktiga fråga hur vi skall försäkra oss om tillgång på livsmedel, och hur vi vill att dessa livsmedel skall produceras, och var vi vill att dessa produkter skall odlas och framställas, och om och i så fall hur mycket vi politiker skall lägga oss i hur och var denna produktion skall ske.</textBlock>
    <textBlock id="i-22f971fb681fc4a1">När vi i Sverige ansökte om medlemskap i Europeiska unionen vågar jag påstå att det inte i första hand var för att involveras av unionens jordbrukspolitik som ny medlem. Vi hade då - som vi kan erinra oss - ganska nyligen i bred politisk enighet fattat beslut om en stegvis avreglering av svensk jordbrukspolitik, och detta beslut gillades i stort sett av alla inblandade parter.</textBlock>
    <textBlock id="i-11ee2f636129283c">Nej, beslutet om att söka medlemskap grundade sig i första hand på andra självklara övergripande motiv. Ett utvidgat internationellt samarbete är den bästa garanten för en hållbar fred länder emellan.</textBlock>
    <textBlock id="i-c0c016c143d118c7">EU:s gemensamma jordbrukspolitik har från början motiverats med att tillförsäkra unionens medlemmar tillgång till livsmedel, men också med att kunna garantera producenterna - bönderna - en skälig levnadsstandard. Det första målet har med råge uppnåtts.</textBlock>
    <textBlock id="i-8f9987d35aa1b349">Dagens effektiva jordbruk inom EU har kapacitet att producera betydligt mera livsmedel än vad vi medlemmar, dess invånare, behöver.</textBlock>
    <textBlock id="i-744822e170e47ca9">Överskottssituationen och en samtidig vilja från unionen att värna jordbruksnäringen ur regionalpolitiska aspekter och sociala aspekter har lett fram till dagens situation med stora kostnader för den gemensamma budgeten och med en stor byråkratisk apparat.</textBlock>
    <textBlock id="i-d47af939dac7e7b9">Fru talman! Det är därför vi står här i dag. Hur skall EU:s jordbrukspolitik utformas i framtiden och hur kan och skall Sverige påverka denna process?</textBlock>
    <textBlock id="i-50b502f3a1faea63">Och hur skall Sverige ställa sig till de förslag som på ganska kort sikt är aktuella i EU-kommissionens förslag Agenda 2000?</textBlock>
    <textBlock id="i-940bb64fbe2c5a80">Den proposition, nr 142, som ligger till grund för det utskottsbetänkande som vi skall behandla i dag brister, tycker jag, i en helhetssyn. Propositionen behandlar mål och medel på lång sikt, men utan att analysera vad förslagen i Agenda 2000 kommer att innebära, om de genomförs.</textBlock>
    <textBlock id="i-52c2676917adee16">Enligt min mening måste det naturligtvis gå till så att vi nu först ägnar oss åt förslagen i Agenda 2000</textBlock>
    <textBlock id="i-f01dc7dd8b471d48">och påverkar dessa i den riktning som vi tycker är lämpligt. När vi vet resultatet någongång i slutet av</textBlock>
    <textBlock id="i-3a1dc413a21103c4">1999 är det dags att gå vidare i reformarbetet. Då har vi här i riksdagen ett bättre utgångsläge för mera konkreta diskussioner vad gäller den fortsatta reformeringen av unionens gemensamma jordbrukspolitik.</textBlock>
    <textBlock id="i-e6577fe8c1c0c4af">Regeringen har alldeles nyligen tillsatt en parlamentarisk referensgrupp i och för arbetet med jordbrukspolitiken i Agendan. Det tycker vi är bra. Men vi förutsätter att regeringen verkligen menar allvar med att vilja lyssna till andra partier i ärendet. Dokument som jag har läst från Utrikesdepartementet - och som för övrigt just nu behandlas av utrikesministrarna i Allmänna rådet - kan tolkas som att man redan har tagit ställning. Jag hoppas på en kommentar om detta från någon regeringen närstående.</textBlock>
    <textBlock id="i-6de3cf2740ecba65">Jag tror att det finns ett brett politiskt stöd för en reformering av EU:s jordbrukspolitik. Från moderat håll kommer vi att stödja en avreglering, en marknadsanpassning och en förenkling. Svenskt jordbruk har inget att frukta för en sådan utveckling, förutsatt att vi svenska politiker inte reser nationella hinder.</textBlock>
    <textBlock id="i-68e91ab7fb6bcbfa">En gemensam jordbrukspolitik med öppna gränser och fri handel inom unionen kräver naturligtvis något så när gemensamma villkor för produktionen. De kostnadsnackdelar som svenskt jordbruk för närvarande har - klart påvisade genom den s.k. Björkska utredningen - måste snarast undanröjas. De höga dieselskatterna, elskatterna och avgifterna på handelsgödsel utgör en mycket stor negativ konkurrensbelastning. Jag yrkar bifall till vår moderata reservation nr 6 om konkurrensnackdelar. Vi står naturligtvis också bakom våra övriga reservationer, men jag yrkar bifall bara till en av dem.</textBlock>
    <textBlock id="i-580574f5d43abcc7">Med en gemensam jordbrukspolitik borde det också vara självklart med en gemensam valuta. Jordbruksprodukter kommer i fortsättningen att prissättas i euro. Utgående ersättningar och stöd kommer att utbetalas i euro. Det säger sig självt att de länder som omfattas av jordbrukspolitiken, men som står utanför valutasamarbetet, får större kostnader i jämförelse med EMU-länderna. Följdriktigt har också vårt svenska LRF, Lantbrukarnas riksförbund, klart uttalat att Sverige snarast borde ingå i EMU-samarbetet.</textBlock>
    <textBlock id="i-badde9913efb147a">Fru talman! Låt mig ändå något kommentera förslagen i Agenda 2000. Jag har redan sagt att vi stöder tanken på en reformering av CAP, och jag kan tillägga att förslagen i Agendan är steg i rätt riktning.</textBlock>
    <textBlock id="i-a0a7ef358f43cd7f">Ambitionen att stärka näringens internationella konkurrenskraft är viktig. EU måste ha kvar både primärproduktion och livsmedelsindustri efter en reform. Då kan vi och hela unionen dra nytta av den öppnade världsmarknad som förhoppningsvis blir följden av</textBlock>
    <textBlock id="i-c107a02f05af3b8e">WTO-förhandlingar.</textBlock>
    <textBlock id="i-d0272f167581d081">En viktig utgångspunkt är också att unionens livsmedelsförsörjning inte riskeras. Därför måste avreglering och marknadsanpassning ske i ungefär samma takt inom övriga större producentområden.</textBlock>
    <textBlock id="i-eba3b3ce2068f463">Om en snabb och ensidig avreglering genomförs inom vår union torde det vara uppenbart att andra världsdelars jordbrukare och livsmedelsindustrier blir de enda vinnarna.</textBlock>
    <textBlock id="i-21e0b5c82a49f70e">Förutsättningarna att bedriva jordbruk inom Europeiska unionen är mycket olika beträffande klimatoch odlingsförhållanden. I reformarbetet måste större hänsyn tas till detta än vad som är fallet i nu liggande förslag. Det är viktigt att Sverige inte missgynnas.</textBlock>
    <textBlock id="i-0b85e1cd0fece4d2">Regeringen måste alltså med kraft hävda svenska intressen inom livsmedelssektorn i Agendaförhandlingarna.</textBlock>
    <textBlock id="i-a0aac3a3c5ecee91">För övrigt kan man väl tyvärr konstatera att flera av de liggande förslagen inte är ägnade att precis förenkla CAP:s regelverk. Kopplingen mellan stödutbetalningar och miljökrav är ett sådant exempel.</textBlock>
    <textBlock id="i-b100a846bb68a938">Administrationen blir komplicerad, och ambitionen, som jag tror att många har, att avveckla marknadsordningar blir naturligtvis ännu svårare om den kopplas samman med miljölagstiftningen.</textBlock>
    <textBlock id="i-fd4bcf4086b5f2d5">Förslaget om modulering och ett tak för utbetalningar komplicerar också hanteringen, samtidigt som förslaget kommer att bromsa effektiviseringen av näringen. För vår del vill vi avvisa dessa förslag. Jag skulle gärna vilja höra jordbruksministerns och/eller</textBlock>
    <textBlock id="i-a3a5342818334dbe">Inge Carlssons åsikter om och syn på detta.</textBlock>
    <textBlock id="i-14f90f84e243f424">Fru talman! Sammanfattningsvis kan ges både ros och ris till förslagen i Agenda 2000, och säkert kommer inte allt att kännas igen efter mangling i unionens rådsförsamlingar. Låt mig bara hoppas att Sveriges regering i dessa förhandlingar lever upp till sina stolta regeringsförklaringar att jordbruket är en framtidsnäring.</textBlock>
    <textBlock id="i-9dbf56aef353abbe">Det finns för övrigt en hel del att göra på hemmaplan för att leva upp till dessa förklaringar. Jag har nämnt dieselskatt, elskatt, handelsgödselavgift, och låt mig påminna om hemmagjorda, fullständigt sanslöst krångliga regler för miljöstöd. Jag läste häromdagen att avdelningschefen Hans Andersson på Statens jordbruksverk ställde frågan om inte dessa regler redan har passerat gränsen för vad som över huvud taget går att administrera.</textBlock>
    <textBlock id="i-b6029fbac1eb9a20">Jag kan också ta exemplet med den svenska hanteringen av mjölkkvoterna. Resultatet av den hanteringen förskräcker. De som vill köpa kvoter får inte köpa, och de som vill sälja får inte sälja. Snälla regeringen, fundera en gång till på den frågan! Listan kan alltså göras ganska lång på åtgärder som vi nationellt kan besluta om till båtnad för jordbruk och livsmedelsindustri.</textBlock>
    <textBlock id="i-50019ff02611ccb5">Men som sagt, i dag gäller det inriktningen av</textBlock>
    <textBlock id="i-9f70edc7b442016f">EU:s gemensamma jordbrukspolitik. Det är min förhoppning att det samarbete som nu startar genom referensgruppen/departementet skall bli meningsfullt men också kunna mynna ut i ett enigt svenskt uppträdande i kommande förhandlingar. Det skulle i så fall naturligtvis stärka Sveriges ställning. Tack, fru talman!</textBlock>
  </contentBlock>
  <contentBlock page="0" id="i-5362776c28a4d4bf">
    <textBlock id="i-f597782ed9ee02a9">Anf.  2  LENNART BRUNANDER (c):</textBlock>
    <textBlock id="i-8f2e13c03f89c377">Fru talman! Vi börjar denna vecka med att diskutera en av de grundläggande förutsättningarna för att vi skall kunna leva på den här jorden, att vi har någonting att äta. Carl G Nilsson började ju sitt anförande med att säga att äta bör man, annars dör man.</textBlock>
    <textBlock id="i-305724b8ab6a184a">Vi kan ju litet skämtsamt tala om det här i Sverige, men för många människor i världen är det blodigt allvar att varje dag veta att de faktiskt har någonting att äta. För många innebär det att de inte har det. Det borde också stämma oss till en viss eftertanke att även vi med vårt överflöd har ett ansvar för det här.</textBlock>
    <textBlock id="i-dc9ac957bba52aba">EU:s jordbrukspolitik i den tappning som den nu presenteras och de resonemang som ofta hörs från framför allt regeringen, och även Carl G Nilsson var inne på det, går ut på att man skall marknadsanpassa och avreglera. Det låter sig ju lätt sägas, men det viktiga är vad man menar med det. Detta med att marknadsanpassa är naturligtvis bra och nödvändigt, och det skall vi naturligtvis göra. Men vi måste veta vad det är vi ger oss in på, därför att marknaden löser inte problemen åt oss. Marknaden klarar inte av att ställa de krav på miljö, djurtillsyn, djurskydd, hälsa och annat som vi vill att den skall göra. Det innebär att vi inte bara kan ha en ren marknad om inte marknaden klarar att hantera detta, och det kommer den inte att göra.</textBlock>
    <textBlock id="i-a1f5a1af132eab34">Jag tycker att det är ganska välgörande att se att man i det förslag till Agenda 2000 som EU-</textBlock>
    <textBlock id="i-c5a430d50caf971d">kommissionen har gjort ungefär säger: Marknaden klarar inte av det här. Vi måste se till att marknaden agerar på rätt sätt.</textBlock>
    <textBlock id="i-7fa458944949cce8">Samma sak är det med avregleringen. Vi skall naturligtvis avreglera och minska krånglet. Jag kan inte påstå att det förslag som nu finns till Agenda 2000 vid första påseendet ser ut som om det skulle leda till mindre krångel, för det innehåller en rad nya saker som skulle kunna bli ganska krångliga om de hanteras på fel sätt. Men till detta återkommer jag.</textBlock>
    <textBlock id="i-b2681fbd148bb68d">Vad jag menar och vill ha sagt är att det vidlyftiga talet om marknadsanpassning och avreglering måste kläs med betydligt mer för att vi skall kunna veta vad det innebär, för annars kommer det inte att bli bra. Vi skall göra saker och ting enklare, men det innebär inte att vi inte skall ställa krav. För Sverige är det viktigt att veta vilken jordbrukspolitik EU kommer att föra och naturligtvis också hur vi kommer att hantera den här hemma i Sverige.</textBlock>
    <textBlock id="i-45a85b609ea3afaa">För Sverige är jordbruket viktigt på många olika sätt. Det är betydligt viktigare än vad vi ibland föreställer oss. Vi talar inte om jordbruket som så viktigt ur ekonomisk synvinkel, eftersom vi i första hand producerar för den svenska marknaden. Det är ingen exportindustri, och det har inte varit det. Vi håller på att etablera oss på exportmarknaderna utanför de svenska gränserna, framför allt då inom EU. Vi är fortfarande inte långt komna där, men den produktion som sker för den svenska marknaden är ju precis lika viktig. Om vi inte hade den skulle vi ju få exportera andra saker för att kunna köpa de livsmedel som vi har.</textBlock>
    <textBlock id="i-38381b7a04d16480">Det är också väldigt viktigt för sysselsättningen att vi har livsmedelsindustri och jordbruksproduktion i</textBlock>
    <textBlock id="i-37b8f0d94f46dc09">Sverige. Jag har sett någon siffra på att jordbruk, livsmedelsindustri och de näringar som finns kring detta sysselsätter en bit över 300 000 människor i</textBlock>
    <textBlock id="i-d962cbdc27fbb3e6">Sverige, och det är många människor. Det är inte många näringsgrenar som kan presentera motsvarande siffra. Så även ur den synpunkten är det viktigt att vi ser till att vi har produktion här i Sverige.</textBlock>
    <textBlock id="i-d5054ebf41b48bcc">Jag läste i Världsnaturfondens tidning hur viktigt jordbruket är för turismen, alltså de öppna landskapen, naturmiljöerna och kulturlandskapet. Det ger också arbetstillfällen i andra näringar som är viktiga och som vi vill expandera i. Det förutsätter ett aktivt jordbruk, för det är ju bara ett aktivt jordbruk som kan hålla de här landskapen uppe.</textBlock>
    <textBlock id="i-7b0c1f0676bbdbc1">Vi har också i Sverige en livsmedelskvalitet som är hög. Vi har den ambitionen från en massa olika synpunkter, att livsmedlen är näringsriktiga, att de inte innehåller skadliga substanser, mediciner osv.</textBlock>
    <textBlock id="i-60bfe31947ff8382">Detta är någonting som vi vill överföra på den europeiska jordbrukspolitiken, och det finns  tendenser i</textBlock>
    <textBlock id="i-5d2cd366aedb64cb">Agenda 2000 som pekar åt det hållet. Men jag är alldeles övertygad om att detta inte är någonting som kommer att göras av sig självt. Det är viktigt att Sverige är hårt engagerat i de här frågorna för att det hela skall fungera.</textBlock>
    <textBlock id="i-b392a03cd296c811">Jordbruket är, som jag sade, också viktigt ur miljösynpunkt, inte bara för landskapsbilden. Det finns också mycket annat som skulle kunna göras med jordbruksprodukter, därför att det är ju därur de kretsloppsanpassade produkterna kan komma. Också på den punkten krävs det ett engagemang från Sverige för att vi skall komma rätt i arbetet i EU.</textBlock>
    <textBlock id="i-deddceffbdb230eb">Agenda 2000 har anslag i den riktningen. Det talas om miljö, och det talas om hälsa. Det talas om att vi skall ha ett jordbruk i alla delar av Europa, att det också skall finnas möjlighet att producera i de svaga områdena. Detta är en bra och riktig utgångspunkt för arbetet. Sedan är det, som jag sade, en mängd olika saker som kommer in i de nya förslagen som gör att detta kan bli krångligt. Vi har i Sverige redan krånglat till mycket av det som finns på ett litet onödigt sätt.</textBlock>
    <textBlock id="i-5210c93651530803">Det måste vi naturligtvis ändra på, nu när vi skall rulla</textBlock>
    <textBlock id="i-10b61410573ab2ff">EU:s jordbrukspolitik och den svenska jordbrukspolitiken ett nytt varv inpå år 2000.</textBlock>
    <textBlock id="i-f5cd8ea4e8f7ec43">Det är alltså viktigt att Sverige är aktivt och att den svenska rösten hörs i Europa. Då blir man litet bekymrad när man hör den svenska debatten och de uttalanden som görs från den svenska regeringen.</textBlock>
    <textBlock id="i-a98bcadc2d54db6d">Man pratar ju i huvudsak om att vi skall avreglera. Vi skall ta bort marknadsregleringen. Vi skall minska på de ersättningar som finns - man använder inte ordet</textBlock>
    <textBlock id="i-aa51fcd3e72d8865">"ersättningar" utan i allmänhet ordet "stöd".</textBlock>
    <textBlock id="i-91ea3337ccd928ac">Då glömmer man bort en väsentlig sak. I EU:s jordbrukspolitik är en stor del av de ersättningar som betalas ut ersättningar för ett sänkt pris. Därför innebär EU:s jordbrukspolitik i dag lägre kostnader för konsumenten och lägre pris på produkterna till bonden. I stället får bonden en ersättning.</textBlock>
    <textBlock id="i-7d9cbe72ab4bec83">Det här kan vi naturligtvis inte ta bort utan vidare.</textBlock>
    <textBlock id="i-558888da1c0f997f">Vi måste också se till att bonden har något att leva av.</textBlock>
    <textBlock id="i-b75c5a1f154a5950">Det är en sak som står ganska klart utskriven i Agenda 2000; att man syftar till att ge jordbruket en rimlig inkomst. Jag tror att det är väsentligt om vi skall kunna nå alla de här andra målen.</textBlock>
    <textBlock id="i-0718e2921ece7f2a">Vad det handlar om i det här sammanhanget är inte bara att försvara det svenska jordbruket med de traditioner och det brukningssätt som vi har. Jag tror också att det handlar om att försvara Europas sätt att se på jordbruksproduktion och livsmedelsproduktion.</textBlock>
    <textBlock id="i-b67bc81121d77224">Det handlar om att ta hänsyn till miljön och till djuren. Det handlar om att ha en kvalitet och om att inte låta marknadskrafterna styra det här helt och hållet.</textBlock>
    <textBlock id="i-740be6ff71db518a">Det är den diskussionen vi får i WTO-rundan som kommer så småningom när jordbruksfrågorna kommer in där. Då är det viktigt att EU kan hävda det sätt att producera livsmedel som vi har och också att det inte bara är de allra bästa markerna som kan komma i fråga utan att vi har en produktion i hela Sverige och hela EU.</textBlock>
    <textBlock id="i-60b978db668f9a50">För den sakens skull krävs det en kraftig markering från Europa när det gäller Agenda 2000. Då blir jag, som jag sade, orolig när den svenska regeringen i huvudsak pratar litet löst om avreglering. På det sättet ställer den sig litet vid sidan av den diskussion som pågår inom EU om de här frågorna, alltså om Agenda 2000 och om vad som skall ske fram till år 2006.</textBlock>
    <textBlock id="i-09b06c21e99cb4e1">Fram till år 2006 innebär ju det förslag som ligger framme att man sänker priserna. Man ökar ersättningarna till bonden något för att fortfarande kunna ha en lönsamhet. Det innebär inte att man tar bort så där väldigt mycket av de här marknadsregleringarna. Det innebär inte att man minskar ersättningarna till bonden. Snarare ökar man dem, och man ökar budgetpåkänningen. Det är nödvändigt för att klara det här.</textBlock>
    <textBlock id="i-6f2365608c6190ad">Det är först därefter som vi kan se en annan utveckling, och den diskussionen får vi ju ta då - eller rättare sagt när vi har lagt fast förslaget för den närmaste tiden. Då får vi ta den diskussion som krävs för att så småningom rulla det här ytterligare ett varv.</textBlock>
    <textBlock id="i-903f3f34560ada19">Här kommer ju också utvidgningen av EU in. Men jag skulle vilja säga att man något överdriver betydelsen av jordbrukssystemet i det här sammanhanget. Det är alldeles självklart att en utvidgad marknad kräver mer kostnader och att det jordbruk som finns där, eftersom det ju är förhållandevis större i de här länderna än i Europa i övrigt, kommer att vara en belastning. Men det är ingen avgörande belastning. Det finns ju beräkningar som visar att det är en ganska liten del av det som EU trots allt hanterar.</textBlock>
    <textBlock id="i-eb9ebcfeedb400a0">Sedan är det naturligtvis viktigt att vi i Sverige ser till att vi inte belastar jordbruket med kostnader som</textBlock>
    <textBlock id="i-960799b1b5cabdf8">Europa i övrigt inte har. Det går naturligtvis inte att inom en och samma marknad spela med alltför olika förutsättningar. Därför är den utredning som regeringen med Centerns medverkan tillsatte för att titta på det här och som också har kommit med förslag, den s.k. Björkska utredningen, viktig att genomföra, och det så snart som möjligt.</textBlock>
    <textBlock id="i-18a5bfc0503a451d">Det ligger litet vid sidan av den här debatten, men det är en väldigt viktig del i det hela. Jag tror att det är viktigt att vi har en realistisk syn på jordbruket, livsmedelsindustrin och allting som rör sig kring det.</textBlock>
    <textBlock id="i-5deb9a0954bcf97f">Vi får inte förkasta det här, för det är viktiga komponenter i den svenska näringspolitiken. Det är viktigt för livsmedelsförsörjningen i Sverige, för ansvaret för livsmedelsförsörjningen i världen och för att vi skall ha bra och riktiga livsmedel.</textBlock>
    <textBlock id="i-dfbb5c0167b370ab">Det finns en viss misstämning ute bland bönderna i dag eftersom man känner att man inte har det stöd som man rimligtvis borde kunna påräkna. Därför är det i dag viktigt att det kommer positiva besked till bonden.</textBlock>
    <textBlock id="i-b41b67141f211082">Den jordbrukspolitik som vi skall skapa inom EU</textBlock>
    <textBlock id="i-37b2818eb25eee3c">bör bli enklare. Det skall inte bli så mycket byråkratiska system. De miljö-, hälso- och djurskyddskrav som vi har i Sverige bör bli gällande även i andra länder så att man också där får en likhet. De svenska kostnaderna bör anpassas så att vi kan konkurrera på lika villkor. Som jag sade är det också viktigt att bonden och de som arbetar inom livsmedelsindustrin ges den erkänsla som de faktiskt är förtjänta av.</textBlock>
    <textBlock id="i-8ef322e118a80962">Fru talman! Med det som jag har sagt här vill jag yrka bifall till reservationerna 7 och 9.</textBlock>
  </contentBlock>
  <contentBlock page="0" id="i-83f66bb3953eff50">
    <textBlock id="i-3ee76cc95565873b">Anf.  3  MAGGI MIKAELSSON (v):</textBlock>
    <textBlock id="i-4e4d2e81f367920c">Fru talman! Det är litet intressant att lyssna till de två partier som har pratat här förut och till deras problem med att de både vill ha kvar kakan och samtidigt äta upp den. De vill ha avreglering, men inte så att det drabbar svenska bönder.</textBlock>
    <textBlock id="i-c3e268827a351c25">Det är en jättesvår uppgift som vi har tagit på oss när det gäller jordens livsmedelsförsörjning. Vad det handlar om är ju att se till att jordens befolkning får tillräckligt med mat. Så enkelt, men ändå så svårt, är det. För det är ju som flera har sagt innan; utan mat dör vi. Och trots att livsmedelsproduktionen har ökat under de senaste decennierna har ju dagens jordbruk såsom det bedrivs globalt sett inte klarat av att trygga varken en uthållig eller en tillräcklig livsmedelsförsörjning på global nivå.</textBlock>
    <textBlock id="i-8eeb8079900b9c6e">Här i i-länderna dör vi av vällevnadssjukdomar.</textBlock>
    <textBlock id="i-fca25a3e30c4f166">Vi äter ihjäl oss. Men i tredje världen dör man av svält. De senaste bilderna på TV, från Sudan, har väl inte undgått någon. Det är hemskt, tycker jag, när man ser sådana bilder. Därför kommer befolkningsökningen tillsammans med hoten mot de biologiska försörjningssystemen att bli den allra största utmaningen under 2000-talet.</textBlock>
    <textBlock id="i-1ef5baec734182f0">Vi kan också konstatera att det livsmönster som vi i västvärlden har inte håller i ett globalt perspektiv. Vi måste alltså ställa om dagens livsmedelsproduktion och utnyttja naturresurserna så att de blir långsiktigt hållbara. Det är inte lätt. Det är lätt att säga det, men mycket svårare att se till att det blir så. EU:s jordbrukspolitik skall vara ett bidrag till detta, men man kan verkligen ifrågasätta hur det ser ut i dag. Där är vi nog ganska överens, tror jag.</textBlock>
    <textBlock id="i-9f862b77d1971a33">Om man tittar på hur EU:s jordbrukspolitik har påverkar det svenska jordbruket så är det en ganska splittrad bild. Å ena sidan har vi fått mer pengar till jordbruket, och det är positivt. Vi har också fått särskilda medel för miljöåtgärder som vi inte hade före medlemskapet.</textBlock>
    <textBlock id="i-da47c26f4f386770">Å andra sidan har vi fått ett regelverk som är väldigt detaljerat och väldigt styrt av centrala direktiv. Vi har fått hot mot djurskyddet. Det var svårt att upprätthålla den hårda svenska djurskyddslagstiftningen. Vi har fått ökade problem med djursjukdomar. Vi har fått kraftigt ökade transporter av livsmedel och av levande djur, och det kan ju inte vara en bra utveckling. Vi har också fått en snedfördelning när det gäller hur det svenska jordbruksstödet används.</textBlock>
    <textBlock id="i-5026f5e60b3f339c">Det här visar tydligt att det finns stora behov av förändring. Då måste man fråga sig: Klarar regeringens proposition av att visa vägen mot en ny inriktning av jordbruket inom EU? De är faktiskt svårt att med utgångspunkt från propositionen svara på det. Den är ju väldigt övergripande och ganska okontroversiell.</textBlock>
    <textBlock id="i-6e760781200f2745">Jag tror att de flesta ställer upp på de allmänna bedömningar som regeringen gör. Det gör att vi i riksdagen får svårt att delta ordentligt i processen. Det tycker jag faktiskt är något av en brist.</textBlock>
    <textBlock id="i-f624d629f37de3c7">Regeringen redovisar tre motiv för att vi skall ha en gemensam jordbrukspolitik inom EU. Det första motivet är att det är en förutsättning för att den inre marknaden skall fungera. Men det tycker jag är ett bakvänt sätt att resonera. Den inre marknaden skall ju inte vara ett självändamål. Matens betydelse innebär ju att man måste kunna ställa både hälsomässiga och miljömässiga krav på produktion och förädling i alla led. Det kan betyda att man kan ha behov av att ställa olika krav i olika länder. Det gör att man måste kunna ställa nationella krav som måste vara viktigare än de krav som ställs på den inre marknaden. Vi har t.ex. de svenska kraven på salmonellakontroll, och vi har en hårdare djurskyddslagstiftning som vi nu ser hotas litet grand av det gemensamma regelverket. Vi har nyligen fått en förhandsavisering om att vårt förbud mot avel på belgisk blå kanske inte kan gå igenom.</textBlock>
    <textBlock id="i-b8c56d526190c798">Detta tycker jag inte är ett hållbart argument för en gemensam politik.</textBlock>
    <textBlock id="i-5d7326ecf19fc212">Det andra motivet är effektivitetsskäl. Jag tror att regeringen är ganska ensam om att anse att gemensamma regler inom EU:s jordbrukspolitik skall minska behovet av kontroll mellan länderna och att administrationen skall minska eller har minskat. I verkligheten är det så att behovet av att till varje pris upprätthålla denna inre marknad skapar en ständigt växande flora av regler som blir alltmer detaljerade.</textBlock>
    <textBlock id="i-402b58ec5583d034">Dessutom är det stora problem med både korruption och fusk. Och det är verkliga problem. Och man måste tillföra stora resurser på motåtgärder, och detta har hittills inte fungerat särskilt bra.</textBlock>
    <textBlock id="i-ea14b540bf60092f">Det tredje motivet, att vi genom en gemensam jordbrukspolitik inom EU skall ha större möjligheter att ställa höga gemensamma krav på främst miljö-, djurskydds- och livsmedelsområdena, är litet mer komplicerat att analysera. Det är bra att Sverige har möjlighet att driva på att det ställs höga gemensamma krav inom, så att vi kan förbättra de sämsta förhållandena. Det skulle i så fall vara ett skäl för en gemensam jordbrukspolitik. Men om en sådan samtidigt innebär att det i praktiken blir svårt att driva stränga nationella krav och att de länder som går före hela tiden riskerar att ifrågasättas för brott mot varornas fria rörlighet, då kan man fundera över om Sverige har vunnit så mycket på denna gemensamma jordbrukspolitik.</textBlock>
    <textBlock id="i-0036dacd2d86f1b8">En brist i propositionen tycker jag är att regeringen inte redovisar de nackdelar som faktiskt finns med en gemensam marknad av EU:s storlek, t.ex. när det gäller risker för spridning av smitta och djursjukdomar, bl.a. när det gäller de ökande transporterna av levande djur. Just när det gäller salmonellasmittat kött har vi ju sett hur svårt det är att i praktiken ha strängare krav på livsmedel i ett land när marknaden är öppen och gränskontroller är förbjudna. Därför anser vi i Vänsterpartiet att frågan om behovet av en gemensam politik på jordbruksområdet inte kan vila på EU-</textBlock>
    <textBlock id="i-5a07984d30a00747">fördragens grundkoncept utan att utgångspunkten måste vara om de mål som ställs upp och de medel som föreslås kräver en gemensam politik. Därför har vi krävt att regeringen skall analysera vilka delar som bör lyftas ur den gemensamma politiken och i stället ligga på nationell nivå. Regeringen bör också ta initiativ till en diskussion inom EU om vad som menas med en hållbar jordbrukspolitik, så att man får en ordentlig diskussion om detta, eftersom det i framtiden kommer att bli en viktig konkurrensfördel om man klarar av att lösa detta problem.</textBlock>
    <textBlock id="i-65d5a96e9de30cf5">När man skall diskutera hur en ny jordbrukspolitik skall se ut, delar vi i grunden regeringens bedömning att man måste förändra den europeiska jordbrukspolitiken. Men den omställningen får inte ske till priset av att man måste lägga ned jordbruksproduktion i vissa delar av unionen. Vi tycker att det är viktigt att man använder den tillgängliga jordbruksmarken och att man även behåller lokaliseringen av primärproduktion och livsmedelsförsörjning på nuvarande nivå. Det är också viktigt att jordbruket är ekologiskt uthålligt och att det finns ett försörjningsmål. Det har litet grand försvunnit i diskussionen om nödvändigheten av avreglering, export och annat.</textBlock>
    <textBlock id="i-8a731bb39aa51f6a">Särskilt i ett läge då stora delar av det svenska jordbruket, framför allt små- och medelstora jordbruk med mjölk- och animalieproduktion, har lönsamhetsproblem måste omställningen ske med inriktningen att man skall utnyttja de fördelar som finns i den svenska livsmedelsproduktionen.</textBlock>
    <textBlock id="i-878d770bdbcc9561">Det är bra att den svenska regeringen är pådrivande i omställningen. Men det får inte ske på bekostnad av svenskt jordbruk och svensk livsmedelsproduktion.</textBlock>
    <textBlock id="i-6a08be0c9f3dafc6">Vi delar också i stort sett regeringens övergripande mål för jordbruks- och livsmedelspolitiken såsom de uttrycks i propositionen. Det är också bra att regeringen har lagt till förslaget om att jordbrukspolitiken skall bidra till global livsmedelssäkerhet.</textBlock>
    <textBlock id="i-9c7741f0fe3b20a3">Men när vi i utredningen Komicap gick igenom dessa frågor hade vi också några delmål som vi tycker är viktiga att lyfta fram. Vi sade att jordbrukspolitiken skall bedrivas på ett sådant sätt att den syftar till att produktion, förädling och distribution skall bedrivas på ett sådant sätt att den biologiska mångfalden bevaras och främjas, att kulturmiljöer bevaras, att ett varierat odlingslandskap främjas, att miljöbelastningen minimeras, att animalieproduktionen sker med högt ställda djurskyddskrav, att en regional balans och en levande landsbygd främjas och att ett internationellt konkurrenskraftigt jordbruk inom EU främjas.</textBlock>
    <textBlock id="i-65631173c1fbb38f">Jag tycker att det var bra att vi var överens om dessa delmål i KomiCAP-utredningen. Men jag saknar dem faktiskt i regeringens proposition. Det gör att dessa övergripande mål blir mycket svagare än vad de annars skulle ha varit.</textBlock>
    <textBlock id="i-de8b88d1185f654f">Beträffande kravet på ett brett och varierat utbud av säkra livsmedel till skäliga priser, anser jag inte att det finns något självklart samband mellan att man tar bort och avreglerar gränsskyddet och ett brett och varierat utbud.</textBlock>
    <textBlock id="i-8b981b4b91a3e5c8">Det finns också en naiv syn i propositionen på konsumenternas makt. Det är självklart mycket bra att konsumentperspektivet lyfts fram. Det är också viktigt med ökad kunskap i konsumentledet. Men livsmedelsindustrin och stora delar av primärproduktionen domineras i dag av stora transnationella bolag. Konsumenterna är i själva verket mycket mer i händerna på det internationella kapitalet som också har den här kontrollen över livsmedelsproduktionen. Det är inte konsumenterna som har frågat efter genmodifierade livsmedel eller kött från djur som behandlas med hormoner och antibiotika. Det är inte heller konsumenterna som har efterfrågat livsmedel med allergioch cancerframkallande tillsatser. Detta säger jag bara därför att det visar hur svårt det är att både ha en avreglerad marknad och en stor tilltro till konsumenternas krav. Det är inte lätt att klara ut detta.</textBlock>
    <textBlock id="i-0936fee395129f18">Mot bakgrund av detta har vi krävt att det tills man har säkra livsmedel skall vara möjligt för ett enskilt land att temporärt eller permanent införa gränskontroller för att kontrollera att de bestämmelser som man har fastställt efterlevs. Detta har vi redovisat i reservation 3 som jag yrkar bifall till.</textBlock>
    <textBlock id="i-5b1c17a49ced8baf">När det gäller djurhänsynen inom jordbrukspolitiken räcker det inte att man har skrivit in detta litet bättre i Amsterdamfördraget. Problemet är att man inte tar hänsyn till djurskyddsaspekterna inom EU:s skilda marknadsordningar. Detta finns utvecklat i en gemensam reservation från Vänsterpartiet och Miljöpartiet.</textBlock>
    <textBlock id="i-1848aa5741de06be">Inte heller när det gäller en hållbar jordbruks- och livsmedelsproduktion kan man säga att bara det faktum att man tar bort EU:s marknadsordningar löser alla problem. Det finns ingen automatisk koppling mellan konkurrenskraftiga företag och en avreglerad jordbrukspolitik å ena sidan och en hållbar jordbruksoch livsmedelsproduktion å den andra sidan.</textBlock>
    <textBlock id="i-f39e7338e5d4a8c6">Utgångspunkten för livsmedelsproduktionen måste ju i första hand vara att tillgodose konsumenternas behov av säkra livsmedel, dvs. försörjningsmålet.</textBlock>
    <textBlock id="i-90fdb9815dfab335">Jag tycker att man saknar insikt i att stora delar av livsmedelsproduktionen kan och bör produceras för en regional marknad. Det finns ju inget egenvärde i att transportera livsmedel kors och tvärs genom Europa. Man kan lätt få intrycket att den fria handeln är överordnad den regionala försörjningen av livsmedel.</textBlock>
    <textBlock id="i-33e019d3977718b1">Det tycker vi inte är riktigt rätt. Vi har utvecklat detta i reservation 19 som jag också yrkar bifall till.</textBlock>
    <textBlock id="i-74e57a160a89a9c9">Slutligen vill jag kortfattat säga något om Agenda 2000. Den har ju inte varit föremål för diskussion i propositionen. Därför har jag utelämnat den i mitt anförande. Men vi har ett yrkande, nämligen att vi tycker att regeringen borde återkomma med skrivelser årligen om hur arbetet går inom ramen för EU:s jordbrukspolitik. Detta har vi inte fått stöd för. Jag skulle vilja ställa en fråga till Inge Carlsson men kanske också till jordbruksministern om det inte är ett ganska rimligt krav att regeringen årligen presenterar en skrivelse i vilken den redovisar vad som har hänt, eftersom det är så svårt i dagens system att få en ordentlig uppföljning och inblick i vad som händer inom EU:s jordbrukspolitik.</textBlock>
  </contentBlock>
  <contentBlock page="0" id="i-6f9ba6ca2ca928a7">
    <textBlock id="i-6c5b5044fabc4ee6">Anf.  4  LENNART BRUNANDER (c) replik:</textBlock>
    <textBlock id="i-0b887a5db8ba7518">Fru talman! Maggi Mikaelsson hade uppenbarligen litet bekymmer med det resonemang om avreglering som jag förde. Det kanske inte är så konstigt eftersom det är krångligt i sig. Vad jag försökte säga var att väldigt många använder just avreglering på olika sätt och menar helt olika saker. Om man skall tala om avreglering i det mer nationalekonomiska perspektivet innebär det minskade politiska beslut och en ökad betydelse för marknadens styrsystem. Det är en sak för sig.</textBlock>
    <textBlock id="i-30e3c440fa868816">Man använder sig ofta av detta också när man talar om att man skall minska byråkratin och regelverken och göra regelverken enklare. Även där är det fråga om en avreglering men det rör sig om två helt olika saker. Det ena utesluter dock inte det andra, utan man kan driva detta med en avreglering i det nationalekonomiska perspektivet samtidigt som byråkratin minskas i regelverken.</textBlock>
    <textBlock id="i-4368cb091a0f4290">Vad jag velat säga är att jag inte tror att marknaden klarar alla mål som vi har satt upp. Jag är alltså inte för en absolut avreglering men minskat krångel måste det bli.</textBlock>
  </contentBlock>
  <contentBlock page="0" id="i-bf79c338c77ee28d">
    <textBlock id="i-24499580c714e3c0">Anf.  5  MAGGI MIKAELSSON (v) replik:</textBlock>
    <textBlock id="i-25a1fb63c9c11195">Fru talman! Faktum är att det nog finns många beröringspunkter mellan Centerns och Vänsterpartiets syn på jordbrukets utveckling. Det finns dock en viktig skillnad. När man i Centern talar om avreglering säger man alltid att det inte skall ske nu och att det inte skall ske på ett sådant sätt att bönderna drabbas av det. Det skall alltså ske någon gång i framtiden. Vi däremot har vågat ta diskussionen. Vi inser att det behövs en förändring av jordbrukspolitiken i ett</textBlock>
    <textBlock id="i-beb0a62f801acb6d">EU-perspektiv. EU har ju ett så genomreglerat system vad gäller jordbrukspolitiken. Detta kommer självklart också att drabba svenska bönder.</textBlock>
    <textBlock id="i-73414caa4a6a07c7">Den inriktning som vi i Vänsterpartiet vill se handlar om att få en annan fördelning inom Sverige så att jordbruket i hela landet kan gynnas. Det gäller också de små och medelstora jordbruken. Därmed skulle en motsvarande utveckling gynnas inom EU.</textBlock>
    <textBlock id="i-f80c2b4df4c096e6">På det sättet skulle en mängd nya jobb skapas. Det mycket avregleringsvänliga, kanske marknadsekonomiska, synsätt som Centern omhuldar i andra sammanhang innebär dock ett hot mot den sortens jordbruk som vi vill företräda.</textBlock>
  </contentBlock>
  <contentBlock page="0" id="i-0f8319ef91861ccb">
    <textBlock id="i-3a5a3833def0a4fc">Anf.  6  LENNART BRUNANDER (c) replik:</textBlock>
    <textBlock id="i-4bf96596c50d0ce6">Fru talman! Vilken politik vi från marknadssynpunkt för är nog något som vi själva vill forma. Det bestäms alltså inte av vad Vänsterpartiet anser att vi skall göra. Centerns politik på det området präglas av en viss skepsis till att marknaden klarar alla de mål som vi sätter upp. Marknadskrafterna är viktiga och nyttiga men man skall inte styras av dem.</textBlock>
    <textBlock id="i-a63d292533bed506">När det gäller den jordbrukspolitik som vi här talar om skall vi se till att ett system skapas som blir bra för det som vi jobbar med. Det gäller alltså att överallt i Sverige, ja, i hela Europa, kunna bedriva jordbruk. För detta behövs rimliga förutsättningar. Då får inte de förändringar som sker gå för snabbt, utan man måste få tid på sig. Jag tror att framlagda förslag i</textBlock>
    <textBlock id="i-908b4dc59bf6e1ec">Agenda 2000 skapar förutsättningar för det om vi bara får det att fungera på ett bra sätt. Det finns ju saker som måste ändras. Vi i referensgruppen skall se till att det görs.</textBlock>
    <textBlock id="i-5e9e8336bb8ecbfa">Om jag hörde rätt sade Maggi Mikaelsson litet senare i sitt anförande här från talarstolen samma sak som hon beskyller mig för att säga, nämligen att de svenska bönderna inte skall drabbas. Maggi Mikaelsson säger ju ungefär så här: Vi skall göra förändringar av EU:s jordbrukspolitik men det får inte innebära att vi inte odlar den svenska åkerjorden. Det är väl ungefär samma sak.</textBlock>
  </contentBlock>
  <contentBlock page="0" id="i-d05dacc131bb00c8">
    <textBlock id="i-f184fe6bb1cbc4fa">Anf.  7  MAGGI MIKAELSSON (v) replik:</textBlock>
    <textBlock id="i-932328251f60e7a8">Fru talman! Jag har alls inte för avsikt att försöka styra Centerns syn på marknadspolitiken. Den saken får ni själva klara av.</textBlock>
    <textBlock id="i-4ddea600db284a5b">Vad det handlar om är att EU:s jordbrukspolitik kommer att vara en omöjlighet i framtiden. Vi måste alltså förändra den. Då är frågan hur vi skall förändra den. Ett sätt är att vi minskar på stöden. Vidare måste vi förändra fördelningen av stöden och avveckla marknadsordningarna. Det handlar alltså om de fördelningspolitiskt mest orättvisa stöden eftersom de i första hand går till de stora spannmålsproducenterna.</textBlock>
    <textBlock id="i-38637ee713d99ae3">Det är inte en riktig fördelningspolitik.</textBlock>
    <textBlock id="i-59241e5544d597f2">Den fördelning som vi i Vänsterpartiet vill se -</textBlock>
    <textBlock id="i-a376136f3780d7ac">jag tror faktiskt att det finns flera beröringspunkter och att det snarare är en fråga om tid när det gäller sättet att genomföra detta - handlar om att vi skall utveckla jordbruksnäringen både i Sverige och i övriga EU. I framtiden kommer vi att behöva all jordbruksmark för livsmedelsproduktion. Det land eller den grupp av länder som snabbast klarar av en omställning för att få ett hållbart jordbruk kommer att ha en stor konkurrensfördel i ett internationellt perspektiv och kunna visa vägen för hur en global livsmedelsförsörjning på lång sikt kan tryggas.</textBlock>
  </contentBlock>
  <contentBlock page="0" id="i-bcfcd7c9fe1888b9">
    <textBlock id="i-f00e7a4de0ea0105">Anf.  8  GUDRUN LINDVALL (mp):</textBlock>
    <textBlock id="i-790ff52445e3bdd5">Fru talman! Det är mycket viktiga frågor som vi diskuterar här denna måndagsmorgon. Egentligen skulle det vara intressant om kammaren var full av människor som lyssnade på vad som sägs i dessa livsviktiga frågor.</textBlock>
    <textBlock id="i-5aec8d19c7dd8c65">Matproduktionen berör ju inte bara oss, utan den berör hela världen. Vad vi här gör berör också världen. Vårt ansvar är viktigt i ett internationellt sammanhang. Vi kan ju se att hotet mot produktionen av mat i världen består. På många ställen finns det inte längre färskt vatten och på många ställen kan man se att grundvattnet sjunker på grund av en alltför intensiv konstbevattning. På andra ställen kan man se att jorden urlakas, eller saltas. Det gör att möjligheterna till skördar minskar. Denna fråga är alltså på intet sätt löst internationellt sett. Många människor svälter, som tidigare sagts här.</textBlock>
    <textBlock id="i-d2b6f83e5199287b">Vi kan också se att en hel del bönder i många fattiga länder köps upp av stora internationella företag, ofta kemikalieföretag, som man kontraktsodlar för. I</textBlock>
    <textBlock id="i-f304180bbc1b92e9">vissa fall handlar det om genmanipulerade livsmedel.</textBlock>
    <textBlock id="i-c23c2d27a430a6a1">Detta hotar inte bara bondens självständighet utan också den biologiska mångfald som ofta är en förutsättning för att man skall klara av att få säkra skördar.</textBlock>
    <textBlock id="i-cd89110081bb4f6e">Det gäller många olika områden. Vi kan ju se att även tidigare försök att på ett enkelt sätt lösa dessa svåra frågor har visat på att det här inte är möjligt. Även här tror jag att en mångfald måste till för att vi i framtiden skall kunna få säkra livsmedel för alla människor.</textBlock>
    <textBlock id="i-7be1bfa10300bf8b">Jag går nu över till den svenska situationen. I</textBlock>
    <textBlock id="i-6514c77fa467f74e">Sverige finns det många bönder som är mycket besvikna på medlemskapet i EU. Man hade fått löften om att detta skulle innebära ökad lönsamhet. Man skulle få mera i bidrag och det skulle finnas möjligheter till export. Mockbönderna gick ju efter EU-</textBlock>
    <textBlock id="i-d3512207daf435a6">folkomröstningen ut och sade att det var de som hade sett till att Sverige kom med i EU.</textBlock>
    <textBlock id="i-d75f6b977d2636df">I dag är glädjen inte lika stor som då. Man kan se att lönsamheten har sjunkit rejält, framför allt för dem som producerar mjölk och kött. Det är många som i dag lägger av med produktionen därför att de på grund av för liten lönsamhet inte klarar av att fortsätta med den. Detta gäller framför allt små och medelstora gårdar. Denna utveckling i Sverige är verkligen beklaglig och måste vändas.</textBlock>
    <textBlock id="i-9a8419a4b9cea012">Det här med export var inte så lätt. Alla människor tycks tro att maten i det egna landet är den absolut bästa maten. Det är svårt att slå sig in på livsmedelsförsäljningsområdet i andra länder. Även de svenska bönderna har fått betala ett pris för galna ko-sjukan.</textBlock>
    <textBlock id="i-082d4bd17fa85fa6">Också här har människor slutat äta nötkött därför att galna ko-sjukan har skrämt dem för den produktion som i dag finns - för den storskaliga produktionen, som också har en baksida.</textBlock>
    <textBlock id="i-1c5b973f45bb0bc5">Finns det då något glädjande i vad som har skett?</textBlock>
    <textBlock id="i-7338152ad171014c">Ja, vi kan se att efterfrågan på ekologiskt odlade livsmedel, Kravlivsmedel, hela tiden ökar. Vi kan också se att det finns en lönsamhet som är bättre i den produktionsformen jämfört med hur det är i det konventionella lantbruket. Detta är glädjande. Det är förvånande att inte fler bönder i dag ställer om till ekologisk produktion. Man har ju tidigare sagt att man skall ställa om i den takt som efterfrågan ökar. Nu ökar efterfrågan faktiskt mer än tillgången. Jag håller inte för uteslutet att det inte dröjer så länge förrän vi får se en import till Sverige av ekologiskt odlade livsmedel från andra länder, t.ex. från Danmark. Där satsar man betydligt mera på detta, framför allt i marknadsföringspengar, än vad svenska staten gör.</textBlock>
    <textBlock id="i-0c61b6a0ddd960da">Vi i Miljöpartiet tycker att det här är bra och menar att det ekologiskt långsiktigt hållbara också måste vara det ekonomiskt lönsamma. Så är det också i dag i</textBlock>
    <textBlock id="i-659b1d318a464816">Sverige. Jag var med när man i en LRF-debatt gjorde jämförelser. De konventionella bönderna påstod att de tjänade 11 kr i timmen. De ekologiska bönderna ansåg att de tjänade 27 kr i timmen. Det är inga höga krontal men det visar att det finns en större ekonomisk bärkraft i det ekologiska lantbruket.</textBlock>
    <textBlock id="i-10c4cdfd80e0130c">Detta är viktigt också för den biologiska mångfalden, som vi kan se håller på att slås ut. Jag har gång på gång tagit upp den frågan i olika debatter. De arter som är beroende av åkerlandskapet tycks i dag, är jag på vippen att säga, gå döden till mötes - Gud förbjude! I varje fall minskar de dramatiskt i antal. I dag har vi bara kvar hälften av tofsviporna och stararna -</textBlock>
    <textBlock id="i-e27671addd5af48f">jämfört med hur det var för 20 år sedan. En fjärdedel av alla lärkor är nu borta. På många områden är det fråga om ännu större minskningar. Detta beror naturligtvis på någonting. En ekologisk lantbrukare brukar säga att det dröjer ett par år. Sedan kommer mångfalden tillbaka.</textBlock>
    <textBlock id="i-e72944461ca21073">Jag tror att det är helt klart att det handlar om gifter i jordbruket, att man slår sönder ekologiska näringsvävar. Det innebär att t.ex. insekter försvinner, och då finns det inte så mycket kvar för fåglar att föda upp sina ungar på.</textBlock>
    <textBlock id="i-40057a964b9ed4d7">Vad vi kan se i Sverige i dag är att många bönder är mycket besvikna. Det tar sig uttryck i t.ex. en LRF-</textBlock>
    <textBlock id="i-d50937b2cb7f0e80">kampanj, som bedrivs i dag och där man talar om att svenska bönder har en ryggsäck. Det är en mycket sorglig diskussion. Jag tror att det blir oerhört svårt för det svenska konventionella lantbruket att behålla sin trovärdighet om man å ena sidan säger sig vara på väg mot ett av världens renaste lantbruk och å andra sidan vill ta bort miljöavgifter på bekämpningsmedel, konstgödsel och diesel. Att bevara den trovärdigheten blir ett konststycke som nog ingen klarar av.</textBlock>
    <textBlock id="i-dbc92a7a90acc54f">När det gäller stöden kan jag säga att de numera utnyttjas till fullo i statsbudgeten men inte i verkligheten. Av de areal-, djur- och miljöstöd som finns är det</textBlock>
    <textBlock id="i-8c99e2f7231f77b1">1,3 miljarder som aldrig plockas ut, som inte "hittar hem" till bönderna. Det är ett stort problem, som jag anser att LRF och bönderna borde ta tag i. Det kan till en del bero på att reglerna är så krångliga, men det kan också finnas andra anledningar.</textBlock>
    <textBlock id="i-878f7410b4a25506">Jag hade önskat att Björks utredning hade tittat på detta. Differensen mellan hur mycket som plockas ut och vad som anslås i budgeten är betydligt större än det andra man diskuterar, nämligen miljöavgifterna på konstgödsel, bekämpningsmedel och diesel.</textBlock>
    <textBlock id="i-cc177e7488bb5fe4">Jag tror att vi i Sveriges riksdag är överens om att vi måste hitta en förändring av EU:s gemensamma jordbrukspolitik. Just det faktum att man inte utnyttjar hela den möjlighet som finns i det svenska stödet visar att det är krångligt och komplicerat. Jag avundas inte bönderna när de skall försöka ta sig igenom regelverket inte bara för miljöstödet utan även för kulturmiljöstödet. Det är nästintill omöjligt att hitta rätt i den snårskogen. Jag tror alltså att vi är överens om att det behövs en förenkling.</textBlock>
    <textBlock id="i-ec7e9a659230d91e">Världsnaturfonden, WWF, har lagt fram ett förslag om hur det svenska miljöstödet skulle kunna förändras. Om man räknar på Björks utredning kan man se att det finns 26 000 heltidsanställda bönder och 51 000 som jobbar upp till deltid. Om man räknar om det till heltider kan man se att den svenske genomsnittsbonden får ungefär 16 500 kr i månaden i ersättning eller stöd från den gemensamma potten, som är dels från EU, dels nationella pengar. Det är en ganska hög siffra. Det är ungefär vad en lärare i Sverige har i lön i dag. Men de här pengarna kommer ju att hanteras på ett annat sätt, eftersom de skall in i rörelsen.</textBlock>
    <textBlock id="i-ef35db0b36121421">Tyvärr fördelas inte stöden rakt av, utan det är framför allt de stora spannmålsgårdarna, med mycket spannmål, som får den största delen av stöden. Det innebär att de små och medelstora gårdarna, framför allt med kött- och mjölkproduktion, inte alls får den del av stöden som de skulle behöva. Vi kan också se att det är de gårdarna som har de största lönsamhetsproblemen.</textBlock>
    <textBlock id="i-58156eec15b46a48">Det är också mycket märkligt att tänka sig ett system där det finns ett garanterat minimipris för alla varor som produceras. Det är egentligen den enda sektorn där man kan tänka sig detta. Skulle ni kunna tänka er att Volvo hade ett interventionspris för Volvobilar, dvs. att om priset sjunker på marknaden garanterar staten ett lägsta pris? Det ter sig litet märkligt. Samtidigt är det så här det är i jordbrukssektorn.</textBlock>
    <textBlock id="i-f1e36cbf16155e4e">Det är också underligt när vi ser att med exportstöd får många jordbrukare i Baltikum mycket svårt att komma i gång med ett nationellt lantbruk, därför att med exportstöd kan bönder från EU sälja sina produkter så billigt att ingen bonde i Baltikum kan konkurrera med det. Det är också en mycket underlig baksida av EU:s jordbrukspolitik.</textBlock>
    <textBlock id="i-82eac222c2e7d4f7">Vad vill då Miljöpartiet? Ja, för oss finns det ett par ledstjärnor. Först och främst vill vi avbyråkratisera EU:s jordbrukspolitik. Det är befängt när Jordbruksverket ökar antalet anställda från 250 före EU-</textBlock>
    <textBlock id="i-8f6810803dc8cf91">inträdet till 600 i dag. Den byråkratiseringen vill ingen ha, och vi måste driva på så att EU avbyråkratiseras. Det kan inte vara nödvändigt med denna snårskog av regler, denna kontroll med stämplar framlänges och baklänges på dokument som skall fraktas hit och dit. Det måste gå att hitta ett enklare system.</textBlock>
    <textBlock id="i-7677dfb091c5fcd9">Djur- och miljöaspekterna är naturligtvis oerhört viktiga för oss. I den förändring som skall till måste vi sätta miljö- och djurskydd i första rummet, se till att vi får ett långsiktigt hållbart lantbruk, se till att spara vår miljö men också se till att vi får ett djurskydd värt namnet. Det som sker i dag med ökande transporter av djur är inte acceptabelt. Djur som föds i norra</textBlock>
    <textBlock id="i-082802536bf6f097">Europa fraktas till Mellaneuropa och slaktas i södra</textBlock>
    <textBlock id="i-e9034e905cd29d7c">Europa. Det kan vi inte acceptera.</textBlock>
    <textBlock id="i-c79ac7c7b1fcbeef">För oss är det också mycket viktigt att den reform som så småningom kommer till gör det möjligt att bedriva jordbruk i hela Sverige. Det är inte allom givet att vi i Sverige, i utkanten av EU, med ett helt annat klimat än de flesta andra länder, kommer att kunna driva jordbruk om vi inte har det för ögonen hela tiden. Det kommer alltid att krävas en speciell typ av stöd för att man skall kunna bedriva jordbruket i norra Sverige eller att stöden omfördelas på ett sådant sätt att vi kan se till att den här produktionen finns kvar.</textBlock>
    <textBlock id="i-ef8e5d741c889e0b">Vi menar också att marknaden aldrig kommer att lösa de här problemen i sig. Marknaden tar inga miljöhänsyn. Marknaden kan inte lösa djurskyddsfrågorna. Marknaden kan vara ganska rå. En total avreglering, där WTO driver fram sådana regler att vi får en import av t.ex. amerikanska livsmedel i stor utsträckning, skulle kunna sänka miljökraven och djurskyddskraven rejält inom EU, t.o.m. långt under vad som i dag gäller i EU. I vissa fall är djurskyddskraven nästintill obefintliga i många andra länder. Det får inte bli så att vi avreglerar på ett sådant sätt att den som har de lägsta kraven blir norm. Det gäller alltså att se till att miljökrav och djurskyddskrav finns kvar även i den internationella handeln och inte ses som handelshinder.</textBlock>
    <textBlock id="i-1f2aef6f9ed07845">Vi menar från Miljöpartiets sida att ett jordbruk som är beroende av konstgödsel och bekämpningsmedel och kanske i viss mån genteknik inte är långsiktigt hållbart. Det leder in i en återvändsgränd och ger oss inte säkra livsmedel för framtiden.</textBlock>
    <textBlock id="i-469dc9cd355cd23e">Förutsättningen för att vi långsiktigt skall ha säkra livsmedel är att vi har ett jordbruk baserat på vad naturen klarar av, ett ekologiskt lantbruk, som ser till att vi har levande jordar även för framtiden och ser till att vi inte använder de gifter som vi använder i dag.</textBlock>
    <textBlock id="i-aba69481a2cf15f7">Det är gifter som naturligtvis inte bara dödar det som de skall döda utan också har effekter på andra levande organismer.</textBlock>
    <textBlock id="i-59083fa16271b4f9">Vi kan också se att det intensiva jordbruket, det storskaliga jordbruket, har baksidor. Galna ko-sjukan är en sådan baksida, men även EHEC, som nu kommer, kan vara en annan sådan baksida. Om man driver djur och även växter för hårt klarar man inte av det.</textBlock>
    <textBlock id="i-28a14ce863961368">Om man har ett lönsamhetskrav som innebär att det enda man kan ta ut det på är just miljö och djur, kommer inte djuren och miljön att klara av det utan att ta skada. Vi menar att ett sådant lantbruk inte är långsiktigt ekologiskt hållbart.</textBlock>
    <textBlock id="i-a6e821e01ae31911">Till detta betänkande har vi en mängd reservationer, och jag tänker kommentera några av dem.</textBlock>
    <textBlock id="i-45d14d58d88c0a04">Vi har diskuterat djurskyddet här i riksdagens kammare många gånger. Vi menar att om det skall bli något tryck på det måste djurskyddet föras in i Romfördraget. I artikel 39 borde det stå att djurskyddet skall tillförsäkras alla, även lantbrukets djur. Vi har där reservation 4, som jag yrkar bifall till.</textBlock>
    <textBlock id="i-e8126678e41007ea">Vi har en motion där vi tar upp en sak som kanske kommer litet utanför ämnet, men eftersom den har behandlats i detta betänkande vill jag kommentera den. I Sverige har vi ett mål att 10 % av produktionen skall vara ekologiskt odlat. Det får inte vara ett slutmål, utan det skall vara ett delmål. Vi anser att det ekologiska lantbruket inte skall bli en nisch utan skall vara någonting som finns i landet.</textBlock>
    <textBlock id="i-ef2ff627ecd5dfab">Även äggproduktionen bör vara ekologisk. Vi har därför velat få in ett delmål som säger att 10 % av antalet värphöns i landet skall klara kraven för ekologisk äggproduktion år 2000. Jag är förvånad över att målet bara skall gälla växtodlingen. Vi har inte fått gehör för det här och har därför en reservation, som vi naturligtvis står bakom men som jag inte yrkar bifall till.</textBlock>
    <textBlock id="i-de402cbba8c7c544">Jag vill yrka bifall till reservation 20, där vi tar upp det sätt på vilket vi vill utveckla EU:s jordbrukspolitik. Vi är glada att vi får en grupp där vi kan diskutera Agenda 2000, som vi menar inte löser många av de problem som vi vill lösa, framför allt inte byråkratiseringen.</textBlock>
    <textBlock id="i-a6b3f35ce80ba80b">Men den innehåller ändå vissa delar som vi tycker är bra. Det är bra att man t.ex. kan få koppla miljökrav till de normala stöden. Vi tycker heller inte att det är helt fel att sätta ett tak för hur mycket bidrag man skall kunna få ut för att därmed kunna ha råd med en omfördelning till små och medelstora gårdar.</textBlock>
    <textBlock id="i-8d31125c51a945b9">Det finns en mängd detaljer i Agenda 2000 som jag inte kommer att gå in på. Jag hoppas att vi i den lilla gruppen kan diskutera dem vidare. Jag menar att en avreglering i sig inte har ett egenvärde. Man måste se på vilket lantbruk en sådan avreglering skapar för framtiden.</textBlock>
  </contentBlock>
  <contentBlock page="0" id="i-a508987aee32cc18">
    <textBlock id="i-14c11a65ccddb698">Anf.  9  CARL G NILSSON (m) replik:</textBlock>
    <textBlock id="i-cd93a5bd4c89d02c">Fru talman! Jag har två korta frågor till Gudrun</textBlock>
    <textBlock id="i-0132eab362410019">Lindvall. Hon gav en intressant uppgift om att en konventionell bonde tjänar 11 kr i timmen under det att en ekologisk odlare tjänar 27 kr i timmen. Eftersom den ekologiska odlingen har betydande stöd utöver konventionell odling är min första fråga: Vad blir Gudrun Lindvalls budgetmässiga slutsats av de uppgifterna?</textBlock>
    <textBlock id="i-71d8d0473da998ae">För det andra skulle jag vilja fråga: Vad är det för konstigt i, när vi nu har ett system - som vi kan tycka olika saker om - som innebär att vi ersätter odling av t.ex. spannmål och kompenserar den odlingens låga pris med en arealersättning, att den som har fler hektar än den som har färre får mer ersättning? En bonde som har 300 hektar med ett arealstöd på 3 000 kr får t.ex. 900 000 kr under det att den som har 30 hektar får 90 000 kr. Vad är det för konstigt i det systemet?</textBlock>
    <textBlock id="i-b20a480f12597d9b">Vad blir följden för dessa odlare med ett system som sätter ett tak för stöden så att vi på det sättet tvingar eller stimulerar en uppdelning av rationella enheter?</textBlock>
  </contentBlock>
  <contentBlock page="0" id="i-77603151495ed6f4">
    <textBlock id="i-6ae885f72d357f87">Anf.  10  GUDRUN LINDVALL (mp) replik:</textBlock>
    <textBlock id="i-d434cb311c829a43">Fru talman! Låt mig först säga att uppgiften om</textBlock>
    <textBlock id="i-b3e1dbeaa66a0227">11 kr respektive 27 kr i timmen kan jag inte på något vis gå i god för. Det är en uppgift som de bönder jag samtalade med på en träff som LRF anordnade tog fram. Om det är siffror som på något sätt är generella för hela landet kan jag inte alls bedöma. Jag vet inte ens hur man har räknat fram de siffrorna. Men vi menar att det är helt riktigt att ge det stöd som i dag ges till ekologisk odling.</textBlock>
    <textBlock id="i-d53f40b2c43d7f41">Såvitt jag förstår handlar det i det här speciella fallet om att de mjölkproducenter i mitt område som bedriver ekologiskt jordbruk har förhandlat sig till ett betydligt högre mjölkpris av Arla än vad de konventionella producenterna har gjort. Det är en fråga om förhandling och förhandlingsduglighet. Här har de ekologiska lantbrukarna satt en press på Arla och fått tillbaka den 25-öring man talar om i konventionell mjölkproduktion på ett helt annat sätt. Man har visat att det är tillgång och efterfrågan som gäller, och man har krävt ett högre mjölkpris och fått det.</textBlock>
    <textBlock id="i-6e14d9ada7a1bbf7">Man blir litet förvånad i debatten i dag. De sjunkande priser som finns för t.ex. köttproducenter är något mycket märkligt i ett land där producenterna säljer sina produkter till de egna organisationerna.</textBlock>
    <textBlock id="i-0030d2e8b2558fb1">Man tycker att de egna organisationerna i det läget verkligen skall göra allt för att hålla priset uppe så att bönderna inte tvingas försöka få tillbaka pengar via dieselskatt, konstgödsel, bekämpningsmedel, osv.</textBlock>
    <textBlock id="i-fb4fdb28dee7a128">Jag tycker att de egna organisationerna beter sig mycket märkligt. Å ena sidan har man ägare som har dålig lönsamhet, och å andra sidan pressar man priset för de egna ägarna genom att importera kött utifrån.</textBlock>
    <textBlock id="i-0fca39d80e823106">Jag har mycket svårt att förstå det. Jag skulle önska att det fanns fler bönder som hade mycket svårt att förstå det och slog näven i bordet och sade: Nu får det vara slut på det sättet som kooperationen behandlar oss.</textBlock>
    <textBlock id="i-bca1903ea91aa70a">När det gäller kompensation för arealstöden vet vi alla som är här att den prissänkning som skulle vara en följd av att Sverige gick in i EU inte kom. Den prissänkningen hade vi innan, nämligen när vi avreglerade. Det är egentligen ingen kompensation för en prissänkning i Sverige. Det är en myt.</textBlock>
  </contentBlock>
  <contentBlock page="0" id="i-7513b5a71ec3fa5c">
    <textBlock id="i-29b60e56116483f7">Anf.  11  CARL G NILSSON (m) replik:</textBlock>
    <textBlock id="i-1c643832ba1ab683">Fru talman! Det är tyvärr ganska vanligt här i kammaren att Gudrun Lindvall kastar ur sig uppgifter från riksdagens talarstol, t.ex. dessa ekonomiska uppgifter eller uppgifter om fåglars utrotning, som hon sedan när hon blir mer pressad inte kan verifiera varifrån de kommer eller som hon inte vågar påstå att de är riktiga.</textBlock>
    <textBlock id="i-dc88c1570d243c21">Jag har stor respekt för såväl KRAV-odling som de konsumenter som efterfrågar KRAV-odling. Gudrun Lindvall sade här från talarstolen att efterfrågan på KRAV-odlade produkter i dag är större än tillgången. Vi måste väl dra några slutsatser av det. Då har vi ett system som på något sätt inte fungerar. Vi har ett stödsystem som vi borde se över vad gäller ekologisk odling och konventionell odling.</textBlock>
  </contentBlock>
  <contentBlock page="0" id="i-704d7bb0ee29e3ed">
    <textBlock id="i-326a03905862d633">Anf.  12  GUDRUN LINDVALL (mp) replik:</textBlock>
    <textBlock id="i-3015b64c42375aeb">Fru talman! Jag sade mycket tydligt från talarstolen att jag fått dessa uppgifter från bönder på ett möte.</textBlock>
    <textBlock id="i-d733132046959a0e">Jag har inte på något vis anfört något annat. Vad gäller de siffror som jag brukar anföra när det gäller biologisk mångfald kan jag garantera att de är absolut helt riktiga. De baserar sig på tre undersökningar - en dansk, en engelsk och en svensk.</textBlock>
    <textBlock id="i-4c3f32f2bdbe15cc">När vi gick med i EU sade man att genom att man gav arealstöd för spannmål skulle priset sjunka på foder för dem som hade mjölk- och köttdjur. Så har inte skett. Det är också ett av skälen till att man i dag har svårt med lönsamheten i de grenarna, dvs. mjölkoch köttdjursproduktionen.</textBlock>
    <textBlock id="i-a1288a72d246fc25">När det gäller tillgången på ekologiska produkter respektive efterfrågan slaktas det inte alls i den omfattning som det går att sälja. Det går t.ex. inte att få tag på ekologiskt producerat fläsk i dag i butiker. Det beror helt enkelt på att det inte finns något fläsk att få tag på för butikerna. Det är för få som har ställt om sin fläskproduktion till ekologisk produktion. Det finns också ett stort underskott på ekologiskt producerat kött. Butikerna kan sälja betydligt mer än det går att få fram.</textBlock>
    <textBlock id="i-a04e0a35a59d4ed2">Det finns i dag många ekologiska producenter som börjat diskutera om de verkligen skall gå via de konventionella organisationerna eller om de på nytt skall skapa sina egna organisationer. Det intressanta är om man har organisationer där man satsar. Det gäller t.ex.</textBlock>
    <textBlock id="i-c91d95052957552a">ett mejeri i Skåne, där man har anställt en person just för att bara jobba med den ekologiska mjölkproduktionen. Då finns det helt plötsligt många bönder som ställer om. Där är det inget problem alls med avsättning av produkterna, dvs. KRAV-mjölken.</textBlock>
    <textBlock id="i-71a38eb19735aabc">KRAV-mjölk exporteras till England. Det exporteras också ekologiskt producerat fläsk till England, av det lilla som finns. Det intressanta är att det finns en stor marknad som efterfrågar ekologiska produkter. Tyvärr tycks de svenska bönderna inte inse det, utan man öppnar i stället för bönder i andra länder.</textBlock>
    <textBlock id="i-259fe1382f46dcbc">Jag tror man missar ett tåg här.</textBlock>
  </contentBlock>
  <contentBlock page="0" id="i-35b15284025244c4">
    <textBlock id="i-04509a458d388006">Anf.  13  DAN ERICSSON (kd):</textBlock>
    <textBlock id="i-601cb13968e0402d">Fru talman! Dagens betänkande behandlar ett regeringsförslag som innebär att svensk politik i EU</textBlock>
    <textBlock id="i-2fa9315c44c07b59">skall vara att EG:s marknadsordningar inom jordbrukspolitiken i rask takt skall tas bort. Detta är en felaktig politik, och från kristdemokraternas sida avvisar vi en sådan kategorisk inriktning av reformarbetet.</textBlock>
    <textBlock id="i-f14a4fdfccd5be36">Vi vill peka på en alternativ inriktning med målsättningen att åkermarken skall bevaras för ett aktivt brukande i livsmedelsproduktionens tjänst och att såväl Sverige som nation som EU som region skall ha en hög självförsörjningsgrad av baslivsmedel. En sådan politik innebär också att jordbrukssektorn skall finnas kvar som den nödvändiga basnäringen i en levande landsbygd. Det ger förutsättningar för sysselsättning och boende i hela landet.</textBlock>
    <textBlock id="i-a382a6a1b10a055e">Det är också en förutsättning för vår livsmedelsindustri och för att vi skall kunna upprätthålla den förhållandevis höga sysselsättning som vi har i dag inom just livsmedelsindustrin. Detta är ett faktum som jag tycker glöms bort alltför mycket i debatten. Skall vi ha kvar den inhemska livsmedelsindustrin är det helt beroende av att vi också har en inhemsk jordbruksproduktion.</textBlock>
    <textBlock id="i-9c8970be8f4c77d4">Världens starka befolkningstillväxt innebär att odlingsbar åkermark redan om några årtionden kan vara en bristvara. Därtill kan läggas effekterna av en tilltagande växthuseffekt, problem med jordförstöring och sinande vattentillgångar. Ur ett globalt perspektiv är det mot bakgrund av detta långsiktigt nödvändigt att åkermarken i Sverige och i Europa finns tillgänglig för livsmedelsproduktion. Därför är det också nödvändigt att miljöaspekter vägs in vid reformeringen av jordbrukspolitiken så att en övergång till miljövänliga och mer ekologiskt riktiga brukningsmetoder främjas.</textBlock>
    <textBlock id="i-e4ae8bf9309f1d1e">Konsekvenserna av detta är att en minskad intensitet i jordbruksproduktionen kräver en bibehållen brukningsareal.</textBlock>
    <textBlock id="i-da0e09f4adca90b5">En central fråga för EU måste vara att aktivt bidra till fattigdomsbekämpning och ökad livsmedelssäkerhet i tredje världen. EU:s gemensamma jordbrukspolitik, CAP, kan vara ett instrument i det arbetet. EU</textBlock>
    <textBlock id="i-8d4b877f82056dcc">måste också inom övriga internationella forum såsom</textBlock>
    <textBlock id="i-a66c42482a83d092">WTO, Världsbanken och IMF, medverka till att ta fram en övergripande strategi för hur de fattigaste ländernas inflytande över livsmedelssäkerheten skall stärkas. En omställning av det europeiska jordbruket till mer miljövänliga brukningsmetoder och ekologisk produktion innebär ju ett minskat tärande på ändliga resurser. Det är nödvändigt också ur solidaritetssynpunkt med tredje världen. EU skall enligt kristdemokraternas uppfattning också bistå u-länder med uppbyggnad och utveckling av ekologisk produktion där så är möjligt. De övergripande målen om fattigdomsbekämpning och social utveckling skall stå i centrum också i handelsrelationerna. Det är rätt så självklart.</textBlock>
    <textBlock id="i-229f0b257a58cbec">Det finns en teori om att sänkta livsmedelspriser kommer att gynna u-ländernas livsmedelsproduktion.</textBlock>
    <textBlock id="i-dca284c9c68b7412">Teorin kan till en del vara riktig. Den kan gälla i vissa länder. Men dessvärre kan sänkta livsmedelspriser också leda till ökade bekymmer för de allra fattigaste folken. Sambanden är inte säkra och tydliga. Det krävs en betydligt mer omfattande analys av mekanismerna och en inriktning med försiktig förändring av den globala jordbrukspolitiken för att inte oönskade, och för delar av världsbefolkningen förödande, effekter skall uppstå. Effekterna av en mer miljövänlig och ekologiskt inriktad jordbruksproduktion i</textBlock>
    <textBlock id="i-cd7d87a7a2448fe0">Europa måste också vägas in i detta resonemang.</textBlock>
    <textBlock id="i-e22d13b4e16f8402">Skulle en radikal reformering av CAP genomföras</textBlock>
    <textBlock id="i-7a70f245f518e05a">- något som regeringen har förespråkat och förespråkar - skulle hundratusentals lantbrukare inom hela</textBlock>
    <textBlock id="i-7848267fa6e7ccc6">EU-området tvingas upphöra med sin näringsverksamhet. För Sverige kan det handla om att en tredjedel av svensk åkermark avvecklas och att 10 000</textBlock>
    <textBlock id="i-b9d19f9b8d4802f8">helårsarbeten försvinner från sektorn - detta enligt en expertgrupp som fanns i utredningen av reformeringen av den gemensamma jordbrukspolitiken. Detta skulle i sin tur leda till en dramatisk avfolkning av landsbygden och därmed vikande möjligheter för utkomster från en rad binäringar som är beroende av jordbruket som primärproduktion. Detta är en utveckling som går i direkt felaktig riktning i förhållande till den devis som vi har slagit fast om att hela Sverige skall leva.</textBlock>
    <textBlock id="i-dd2b169e0a11f7da">Jag skall rikta en fråga till både Inge Carlsson och jordbruksministern. Ni har ju sett underlagen för en sådan här utveckling och att det kan bli på det här sättet. Tycker ni verkligen att vi skall ha det så här?</textBlock>
    <textBlock id="i-4d8ad2b3f08564b9">Skall vi lägga ned en tredjedel av svensk åkermark och plocka bort ett antal tusen arbetstillfällen i primärproduktionen?</textBlock>
    <textBlock id="i-cc5dbed147c594ce">Att EU har en gemensam jordbrukspolitik visar på ett tydligt sätt betydelsen av livsmedelsproduktionen.</textBlock>
    <textBlock id="i-a93d0a18b4e77fb6">Det är det synsätt man har haft och har inom EU -</textBlock>
    <textBlock id="i-e6efdcea9a22e575">livsmedelsproduktionen är viktig. Men det är också helt nödvändigt att lika ekonomiska villkor gäller för jordbrukare inom EU-området. En harmonisering av avgifter och skatter på jordbruksområdet är nödvändig för att svenska jordbrukare skall kunna konkurrera med jordbrukare i andra EU-länder på lika villkor.</textBlock>
    <textBlock id="i-a29525c3048f43ad">Det handlar bl.a. om energibeskattningen, dieselskatten och avgifter på gödselmedel. Vi kristdemokrater menar att de förslag som presenterats på detta område i den s.k. Björkska utredningen omgående måste omsättas i politiska beslut.</textBlock>
    <textBlock id="i-c3aacbc5615422bb">Vi kristdemokrater har för vår del i samband med vårbudgetpropositionen lagt fram ett förslag om en skattelättnad för jordbruket på sammanlagt en halv miljard kronor. Detta ser vi som ett första steg mot att skapa rättvisare konkurrensvillkor.</textBlock>
    <textBlock id="i-33ac6ced6b794619">I betänkandet har kristdemokraternas motion följts upp i en reservation, nämligen reservation 6. Detta innebär också ett antagande av vår motion på området. Det har redan yrkats bifall till reservationen, och jag instämmer i det bifallsyrkandet. Jag ser också stora möjligheter till samsyn med reservanterna,</textBlock>
    <textBlock id="i-6fe825d954a5f8bd">Centern och Folkpartiet, i reservation 7. Det är egentligen inte så mycket som skiljer oss åt. Men jag yrkar alltså bifall till reservation 6, som också Moderaterna står bakom.</textBlock>
    <textBlock id="i-0651167b2b72ab2b">Fru talman! I det här sammanhanget vill jag säga att det känns tillfredsställande att jag inte behöver göra några egna motionsyrkanden den här gången. Jag kan konstatera att kristdemokraternas motion har följts upp i utskottet i olika reservationer. Vi har ju inte möjlighet att göra egna yrkanden i utskottet, och därför känns det roligt i dag att bara kunna yrka bifall till diverse reservationer från andra partier. De har alltså delvis tagit till sig kristdemokraternas politik, och det känns väldigt kul.</textBlock>
    <textBlock id="i-852daed196124eed">Den gemensamma jordbrukspolitiken bör reformeras med utgångspunkt i 1992 års reform av CAP. I</textBlock>
    <textBlock id="i-6dcc5ab88bb5e048">enlighet med vad som kommer att uppnås i kommande förhandlingar och i WTO-rundor bör det europeiska jordbruket anpassas till internationella, mer marknadsmässiga förhållanden. Förändringar av stödnivåer måste ske i takt med andra WTO-länder och med hänsyn till den internationella konkurrenskraften. Det innebär en stegvis anpassning i takt med andras anpassningar.</textBlock>
    <textBlock id="i-5050bb38199d9371">Det är nödvändigt att de ersättningsformer och regleringar som tillämpas inom det framtida CAP, inklusive Östeuropa, kan säkra livsmedelssäkerheten och ge rimliga inkomstnivåer hos lantbrukarna inom</textBlock>
    <textBlock id="i-5e253704672b9f59">Europa utan att inverka negativt på u-ländernas livsmedelssäkerhet. Konsekvensanalyser med avseende på de här aspekterna kommer att behöva utarbetas kontinuerligt. Jag hyser i den här delen sympati också med reservation 16 i betänkandet.</textBlock>
    <textBlock id="i-7e65873968e64fa8">Inför kommande WTO-runda måste Sverige och</textBlock>
    <textBlock id="i-8af57ec2c60acb55">EU driva mer bestämda krav utifrån de miljö- och djurskyddskrav som ställs på svenskt och europeiskt jordbruk. Det krävs en mer offensiv hållning. Det gäller att se till de svenska och europeiska intressena vad gäller jordbruksproduktionen och dess inriktning mot ett mer ekologiskt uthålligt jordbruk. Man måste också ta hänsyn till miljöaspekter och hållningen till animalieproduktion.</textBlock>
    <textBlock id="i-c89bbc22e86f96ed">I betänkandet har dessa tankar fått stöd av flera partier, som står bakom reservation 22 vilken jag yrkar bifall till. Djurskyddsfrågorna behandlas också i en del andra reservationer. Jag hyser stark sympati i detta avseende också med reservation 4.</textBlock>
    <textBlock id="i-7d3eca58b83134eb">Från kristdemokraternas sida menar vi att utgångspunkterna för EU:s gemensamma jordbrukspolitik skall vara följande:</textBlock>
    <textBlock id="i-6e7007a858944ae2">För det första kan inte livsmedelsproduktion jämställas med annan näringsverksamhet. Mot bakgrunden av den nuvarande ordningen inom EU kommer säkerligen ett särskilt ersättnings- och regelsystem att finnas inom överskådlig tid. Reformeringen av EU:s jordbrukspolitik måste ske på ett sådan sätt att lika konkurrensvillkor för jordbrukare i olika EU-länder upprätthålls. Likvärdiga regler och principer bör gälla med möjlighet till lokal variation beroende på bl.a.</textBlock>
    <textBlock id="i-b185ee33460ea5b2">klimatförhållanden.</textBlock>
    <textBlock id="i-4096aca767abdc73">För det andra menar vi kristdemokrater att den generella jordbruksersättningen bör ges ut i form av direktersättningar som arealersättningar på all åkermark inklusive vall. Miljöbetingade ersättningar för att hålla landskapen öppna, främja den biologiska mångfalden och bevara kulturmiljöer skall finnas, liksom särskilda regionalpolitiska ersättningar som är betingade av olika regioners förutsättningar för livsmedelsproduktion.</textBlock>
    <textBlock id="i-442ef5018beecd11">För det tredje skall jordbruken producera biologiskt fullvärdiga livsmedel. Målsättningen att svenskt jordbruk skall ställas om till 10 % ekologisk odling till år 2000 bör omsättas i tydliga mål för det gemensamma europeiska jordbruket. Tydliga målsättningar för omställning av jordbruksproduktion till mer miljövänliga metoder och till ekologisk produktion bör fastställas på europeisk nivå.</textBlock>
    <textBlock id="i-43ccfeac979fb905">För det fjärde skall man för att stimulera den ekologiska odlingen ge kompensation för ett minskat tärande på råvaruresurser, mindre miljöbelastning med positiva effekter på bl.a. bevarande av biologisk mångfald i odlingslandskapet och ambitionen att producera biologiskt fullvärdiga livsmedel.</textBlock>
    <textBlock id="i-62ddf86969f687db">För det femte skall svenska miljö- och djurskyddsnormer vara miniminorm för det europeiska jordbruket. Sverige bör i EU med kraft verka för en harmonisering av miljöavgifter på kemiska bekämpningsmedel och handelsgödsel samt för likvärdiga villkor för animalieproduktionen.</textBlock>
    <textBlock id="i-ce3fde9a2874fe2f">För det sjätte är det en viktig konsumentupplysning var livsmedlen har producerats och under vilka former. Ett gemensamt märkningssystem avseende såväl ursprung som produktionsmetod skall eftersträvas.</textBlock>
    <textBlock id="i-7e91f626e87a57d9">Jag kan konstatera att det i betänkandet finns en reservation som följer upp denna inriktning. Det är reservation 9, som Centerpartiet står bakom och som jag yrkar bifall till.</textBlock>
    <textBlock id="i-d6bb11a0395f971d">Jag tackar Centerpartiet för att partiet på ett noggrant sätt har följt upp Kristdemokraternas förslag om reformeringen av EU.</textBlock>
    <textBlock id="i-89338cb145958b40">Central- och Östeuropas åkermarker skall inte ses som ett problem, utan som en tillgång att användas i den gemensamma livsmedelsproduktionen. Argumentet att den gemensamma jordbrukspolitiken är kostsam måste ses i ljuset av att EU:s samlade kostnader för jordbrukspolitiken uppgår till 0,6 % av ländernas samlade BNP. Det är alltså inte speciellt mycket. Att klara en integrering av de central- och östeuropeiska länderna med deras jordbruk kan i denna belysning inte anses vara något oöverstigligt problem.</textBlock>
    <textBlock id="i-bfea3e0e28258fec">Den europeiska gemenskapens utvidgning österut innebär att den gemensamma jordbrukspolitiken kommer att omfattas av fler länder. För att omvälvningarna av jordbruket i de kommande EU-länderna inte skall bli för dramatiska bör särskilda övergångsåtgärder tillskapas som möjliggör en försiktig inslussning av denna jordbruksproduktion. Dessa övergångsregler skall som utgångspunkt ha de principer som jag diskuterade tidigare.</textBlock>
    <textBlock id="i-454c04b9268b2f25">Det innebär att omställningen till ett ekologiskt hållbart jordbruk betonas starkt. Särskilda stimulansersättningar i syfte att få en övergång till miljövänliga och ekologiska brukningsmetoder i nytillträdande östeuropeiska länder bör övervägas. Också i denna del har Centerpartiet backat upp våra uppfattningar som finns samlade i reservation 24.</textBlock>
    <textBlock id="i-e18210908b8ba016">Den proposition som detta betänkande bygger på presenterades strax före det att EU-kommissionen lade fram sitt förslag i Agenda 2000 om reformeringen av den gemensamma jordbrukspolitiken.</textBlock>
    <textBlock id="i-30860fd228a88985">Fru talman! Som väl är har kommissionen inte lyssnat på de propåer som den svenska regeringen tidigare skickat om en snabb reformering av CAP.</textBlock>
    <textBlock id="i-8e131e904f598d33">Däremot innebär deras förslag att svenskt lantbruk skulle kunna tappa ett antal hundra miljoner i ersättningar. Förslaget är så utformat att Sverige missgynnas i förhållande till andra länder. Det måste nu ligga i regeringens intresse att se till att rättvisa skapas så att inte svenska lantbrukare får sämre konkurrensförhållanden gentemot andra länder i den gemensamma jordbrukspolitik som skall gälla framöver.</textBlock>
    <textBlock id="i-766dae2eb04a64a0">Också i denna del har Centerpartiet i utskottet följt upp vårt motionskrav. Därför yrkar jag bifall till reservation 12.</textBlock>
    <textBlock id="i-68fd3176b1e8266f">Fru talman! Jag har en del positivt att komma med också. Vi ser positivt på regeringens beslut att inrätta en särskild parlamentarisk referensgrupp som, vad jag förstår, skall kunna följa förhandlingsarbetet och ge synpunkter på detta under resans gång. Det tillgodoser det krav på en parlamentarisk insyn i det fortsatta förhandlingsarbetet som vi ställde i motionen.</textBlock>
    <textBlock id="i-f3f62cebc4ef5a89">Fru talman! Jag ryckte åt mig Dagens Nyheter när jag gick till kammaren. Där hittade jag en intressant artikel med bäring på dagens debatt. Den handlar om bidragsbyråkratin i jordbruket. Det står så här:</textBlock>
    <textBlock id="i-a4fb4387941fc4f0">"Reglerna kring utbetalningarna av EU:s stöd till det svenska jordbruket är onödigt krångliga. Det tycker landets bönder och får medhåll av Riksrevisionsverket."</textBlock>
    <textBlock id="i-7928160c47615fed">Sedan står det: "RRV konstaterar 'att EU:s regler i vissa fall synes onödigt krångliga men att de största administrativa problemen för Jordbruksverket och länsstyrelserna berodde på de av Sverige utformade miljöstöden'."</textBlock>
    <textBlock id="i-d5807414b7cdd3de">Fru talman! Det inte så att detta med jordbruksbyråkratin, blanketter och allt det som vi har hört Gudrun Lindvall beskriva på ett bra sätt är EU:s fel i alla delar. Det är faktiskt hemmagjorda problem. Det är regeringen som bär ansvaret för det. Det är regeringen som ger instruktioner om hur man skall utforma olika stöd för det svenska jordbruket. Det är Jordbruksverket som följer upp detta och utformar blanketterna.</textBlock>
    <textBlock id="i-04427e0e8732b147">Jag skulle kunna fråga Inge Carlsson och regeringen vad ni avser att göra. Nu har ju Riksrevisionsverket tydligt sagt att detta är ett hemmagjort problem skapat av regeringen. Kommer ni mycket snabbt och kraftfullt att rensa i byråkratin? Det är den signalen som är nödvändig att ge till Jordbruksverket.</textBlock>
  </contentBlock>
  <contentBlock page="0" id="i-3b684e79f711bc4b">
    <textBlock id="i-79090507fd4c5013">Anf.  14  GUDRUN LINDVALL (mp) replik:</textBlock>
    <textBlock id="i-4c237e3ce7062214">Fru talman! Jag blir litet orolig när kd säger att man vill ha ett jordbruk på lika villkor. Jag tror inte att Sverige, med de vintrar vi har, klarar av speciellt lika villkor med Danmark. Det kommer alltid att krävas kompensation för vintern här. Jag skulle vilja höra hur kd resonerar.</textBlock>
    <textBlock id="i-5ab6b628ccc54f85">Ni säger att ni vill ha gemensamma skatter på handelsgödsel och bekämpningsmedel. Såvitt jag kan se skulle det innebära att man skulle minska de miljöskatter som finns i Sverige i dag. Vilka effekter tror</textBlock>
    <textBlock id="i-b93e5430add379ea">Dan Ericsson att det får i det svenska lantbruket?</textBlock>
    <textBlock id="i-6760432518ef4f79">Menar Dan Ericsson att vi i Sverige skall införa en jordbruksmarksskatt liknande den som man har i</textBlock>
    <textBlock id="i-1c22341df0d5f55e">Danmark? Den kostar det danska lantbruket ungefär</textBlock>
    <textBlock id="i-292320dc275c6eee">700 miljoner. Är det också ett område där Dan Ericsson vill ha lika villkor?</textBlock>
    <textBlock id="i-7839f4ce73f186dd">I den här debatten säger LRF att man anser att man skall ha samma villkor som industrin när det gäller elskatten. Därför vill man ta bort 14 öre per kilowattimme. Industrin har ju också dieselskatt.</textBlock>
    <textBlock id="i-b3aaab3911fc1aad">Innebär detta att Dan Ericsson anser att det skall vara samma förhållanden på elsidan och på dieselsidan för jordbruk och industri? I så fall undrar jag om kd i sin budget har tagit bort de 4 ½ miljard som detta handlar om för hela industrin när det gäller dieselskatten.</textBlock>
  </contentBlock>
  <contentBlock page="0" id="i-ae811048bb67d9ec">
    <textBlock id="i-7add484a021437c1">Anf.  15  DAN ERICSSON (kd) replik:</textBlock>
    <textBlock id="i-feb36ea019a60d99">Fru talman! Jag tycker att det är en självklarhet att vi skall harmonisera olika skatter och avgifter inom</textBlock>
    <textBlock id="i-8d93f21d8535c0b8">EU. Det är på det sättet vi kan skapa lika konkurrensvillkor. Det är bara att konstatera att Gunnar</textBlock>
    <textBlock id="i-08325cabf00dc0cf">Björk i sin utredning mycket tydligt redovisar de nackdelar Sverige har i det avseendet. Det handlar om energiskatten, elbeskattningen, dieselskatten och gödselmedelavgiften. Vi menar att vi måste gå mot en harmonisering. Vad gäller elskatten har vi i flera år krävt att vi skall jämställa lantbruksföretag med tillverkningsföretag. Det är alltså en skattelättnad där på</textBlock>
    <textBlock id="i-df4bf90ac1e7c2fe">360 miljoner.</textBlock>
    <textBlock id="i-39be324e806f2383">Det bästa är om vi kan få upp gödselmedelavgiften i övriga EU så att andra EU-länder faktiskt tar ut avgifter. Vårt första krav är att den här miljöavgiften skall gå tillbaka till jordbruket och komma jordbruket till godo så att man kan arbeta målmedvetet med att få ett miljövänligare jordbruk. Det måste ju vara inriktningen. Så gör man ju i Danmark. Det är mycket märkligt att vi i Sverige inte har det som princip. Det är det kravet vi har drivit.</textBlock>
  </contentBlock>
  <contentBlock page="0" id="i-b5948474baa3dbdb">
    <textBlock id="i-b10eb3d58a07a3f6">Anf.  16  GUDRUN LINDVALL (mp) replik:</textBlock>
    <textBlock id="i-919d67967d9ccd58">Fru talman! Jag förstår att jag inte får svar på min frågor. Gunnar Björk jämför inte alls jordbruk och jordbruk i alla lägen. Ibland jämför han industri och jordbruk och ibland jordbruk och jordbruk. Jag skulle vilja säga att det här är en beställningsutredning som definitivt inte tittar på detta i det stora hela. Jag måste tolka svaret så att kd vill införa en jordbruksmarksskatt i Sverige för att harmonisera med Danmark. Det förvånar mig.</textBlock>
    <textBlock id="i-0db5f26cfe322322">Det förvånar mig också att kd säger att man skall harmonisera skatter och avgifter. Det måste betyda att kd anser att vi skall ha samma elpris i Sverige som i</textBlock>
    <textBlock id="i-5374cdad38445161">Danmark för att bönderna i Sverige inte skall gynnas på bekostnad av bönderna i Danmark. Det är nämligen så att om man tittar på hela elpriset, vilket naturligtvis är det intressanta för dem som betalar el, är det danska elpriset betydligt högre än det svenska. Utredningen petar ut en liten del av elpriset, men det är ju hela elpriset som är intressant. Svenska bönder har alltså ett betydligt billigare elpris än de danska bönderna. Vi i Miljöpartiet är inte alls intresserade av att höja elpriset för de svenska bönderna för att kunna harmonisera med Danmark. Jag måste säga att det finns oerhört mycket här som haltar.</textBlock>
    <textBlock id="i-97c7e99d31246b85">Det förvånar mig att inte fler partier tar upp det faktum att det anslås 1,3 miljarder i den svenska statsbudgeten varje år som inte plockas ut av lantbruket. Det är faktiskt betydligt mer än de här andra skatterna. Hur kommer det sig att den delen inte är intressant? Om man vill se till att det svenska lantbruket får en så god lönsamhet som möjligt, måste det ju vara intressant att plocka hem pengar. Anser inte Dan</textBlock>
    <textBlock id="i-62c735550e021487">Ericsson att det är intressant att det skiljer 1,3 miljarder mellan vad man skulle kunna ta och vad man faktiskt tar ut?</textBlock>
    <textBlock id="i-ca072b7897ed7539">Björks utredning kräver en betydligt längre debatt än detta. Det är en utredning som jag skulle vilja klassa som rent dålig.</textBlock>
  </contentBlock>
  <contentBlock page="0" id="i-8e56228c9f0dd705">
    <textBlock id="i-5e1a7cdbc0db60c6">Anf.  17  DAN ERICSSON (kd) replik:</textBlock>
    <textBlock id="i-381e4632b45dc95f">Fru talman! Detta med en jordbruksmarksskatt är fria fantasier från Gudrun Lindvalls sida. Det är definitivt inte aktuellt i det här sammanhanget.</textBlock>
    <textBlock id="i-7866ceee5e0e2115">Om Gudrun Lindvall och hennes parti skulle få sköta energipolitiken skulle inte bara de svenska lantbruksföretagen slås ut på grund av elprishöjningarna utan även många andra företag, inte minst den elintensiva industrin.</textBlock>
    <textBlock id="i-165043729f5e5dcd">Jag svarade inte på frågan om dieselbeskattningen i mitt förra inlägg. Där kan vi fundera på om det är rimligt att en åkare från t.ex. Holland tankar med sig</textBlock>
    <textBlock id="i-97165fda62874326">1 000 liter, för det pris som gäller där, och kör på svenska vägar utan att betala någonting för det. Sedan tar han kanske inhemska transporter i Sverige mellan olika delar av vårt land för att så småningom åka tillbaka utan att betala någonting för det miljöslitage som åstadkoms och för slitaget på våra vägar.</textBlock>
    <textBlock id="i-cdd316b5b1a3e469">Vi lever i en internationell värld. Vi lever i en internationell konkurrens. Då kan vi inte bara stirra oss blinda och säga: Det här är jättebra för den svenska miljön. Så här skall vi reglera, så här skall skatter och avgifter vara för svenska företag. Effekten blir ju att man smutsar ned från andra länder. Dieselskatten är ett lysande exempel på detta.</textBlock>
    <textBlock id="i-5be8c6216e6c2069">Sedan kan man diskutera nivån. Vi vet att detta slår hårt på lantbruksföretagen. Därför vill vi börja fasa ned detta.</textBlock>
    <textBlock id="i-eff38dae25812241">Sedan bör vi på europeisk nivå få en harmonisering också där. Gudrun Lindvalls parti vill inte ens ha ett fungerande samarbete. Man vill inte ha EU. Men det är ju genom EU vi kan få en samordning så att vi inte får sådana här konstiga effekter där andra länder förstör när vi vill driva en bra miljöpolitik.</textBlock>
    <textBlock id="i-983dd9678dc24917">Det är bättre att vi har gemensamma nivåer. Det är det bästa sättet för vårt land och för miljön.</textBlock>
  </contentBlock>
  <contentBlock page="0" id="i-5dd1f730efb5d77a">
    <textBlock id="i-d1e33d2c0dc6c849">Anf.  18  INGE CARLSSON (s):</textBlock>
    <textBlock id="i-4747c70ef91fc718">Fru talman! I det här betänkandet, JoU23, behandlas regeringens proposition 1997/98:142 om riktlinjer för Sveriges arbete med jordbruks- och livsmedelspolitiken inom Europeiska unionen.</textBlock>
    <textBlock id="i-47667cb6d58a1480">I det aktuella ärendet har vi behandlat 42 motionsyrkanden, och till betänkandet fogas 25 reservationer och 2 särskilda yttranden.</textBlock>
    <textBlock id="i-40a955d11b8ce8c1">Trots de många reservationerna tror jag att vi har stora möjligheter att ena oss när det gäller det fortsatta arbetet med Agenda 2000. Det är en förutsättning för att uppnå förändringar som måste till både på kort och på lång sikt inom den gemensamma jordbrukspolitiken. Detta är den socialdemokratiska ambitionen, och om vi lyckas stärker vi Sveriges och jordbruksministerns position i det kommande förhandlingsarbetet om reformering av EU:s gemensamma jordbrukspolitik.</textBlock>
    <textBlock id="i-1efec5fce6717fbe">I denna proposition har vi behandlat mål och medel på lång sikt. Att den gemensamma jordbrukspolitiken måste förändras är vi överens om. I propositionen konstaterar regeringen att det även i framtiden behövs en gemensam politik på jordbruks- och livsmedelsområdet inom EU. Det motiveras av framför allt tre skäl.</textBlock>
    <textBlock id="i-36e14670aa1bbf51">En gemensam politik med likartade konkurrensvillkor är en förutsättning för den inre marknaden för jordbruksprodukter inom EU. Det är EU-</textBlock>
    <textBlock id="i-6e4547b05cca26c1">kommissionens uppgift att bevaka att nationellt utformade åtgärder inte snedvrider konkurrensen på denna marknad.</textBlock>
    <textBlock id="i-820c943b727931da">En gemensam jordbruks- och livsmedelspolitik motiveras också av effektivitetsskäl. Gemensamma regler underlättar kontrollen av hur väl medlemsländerna följer principerna för en fri och gemensam marknad, vilket således minskar administrationen och kostnaderna.</textBlock>
    <textBlock id="i-f1974083acc1b26f">Slutligen ger en gemensam politik Sverige större möjligheter att driva höga gemensamma krav på främst miljö-, djurskydds- och livsmedelsområdena.</textBlock>
    <textBlock id="i-5909e93e89979fca">Regeringen förslår också tre övergripande mål för jordbruks- och livmedelspolitiken inom EU. I målen förutsätts att jordbruks- och livsmedelsföretagens produktion skall styras av konsumentefterfrågan.</textBlock>
    <textBlock id="i-dccea34d2fb3441b">Vidare skall produktionen vara långsiktigt hållbar från både ekologiska och ekonomiska utgångspunkter. EU</textBlock>
    <textBlock id="i-9abcecd74682039a">skall också medverka till global livsmedelssäkerhet, bl.a. genom att hävda frihandelns principer även på livsmedelsområdet.</textBlock>
    <textBlock id="i-6c2f929f20d8b2cf">För att nå dessa tre övergripande mål krävs åtgärder som främjar bl.a. miljöanpassade brukningsmetoder, djurhänsyn, landsbygdsutveckling och regional utveckling.</textBlock>
    <textBlock id="i-c096660335c316c8">Regeringen föreslår att marknadsordningarna i den gemensamma jordbrukspolitiken avvecklas. Det är dock inte så, som Dan Ericsson påstår, att detta skall ske i rask takt. I framtiden bör därför politiken bygga på riktade insatser för att stärka miljövärden, landsbygdsutveckling och vissa regionala mål. En ny jordbrukspolitik och livsmedelspolitik bör medföra lägre samhällsekonomiska kostnader och på sikt lägre budgetkostnader. En reform av den gemensamma jordbrukspolitiken enligt dessa riktlinjer kommer att underlätta för de central- och östeuropeiska länderna att bli medlemmar i EU.</textBlock>
    <textBlock id="i-9f14eefca9001ef2">Det jag nu har redovisat är alltså regeringens övergripande riktlinjer och mål och medel på lång sikt som i stort överensstämmer med betänkandet från</textBlock>
    <textBlock id="i-bcd90d0e8ec17361">Komicapkommittén för reformering av EU:s gemensamma jordbrukspolitik. Vi som hittills har debatterat den här frågan här i dag var med i kommittén.</textBlock>
    <textBlock id="i-be3634763fc3fafe">I flera motioner kritiseras regeringen för att man i denna proposition inte har arbetat in detaljförslagen från Agenda 2000. Det finns flera skäl till detta ställningstagande.</textBlock>
    <textBlock id="i-24cf8ec43e29fcac">För det första visste ingen när kommissionen skulle lägga fram förslag till Agenda 2000. Nu vet vi att det antogs den 18 mars 1998.</textBlock>
    <textBlock id="i-0735b717ef63d180">För det andra vill jordbruksministern ha ett samråd med alla partier i riksdagen innan de svenska positionerna läggs fast. Samrådsarbetet har påbörjats, och referensgruppen har i dag också fått en kallelse till nästa sammanträde.</textBlock>
    <textBlock id="i-3382a09c1199db4d">Jag tycker att det här är ganska unikt. Många av oss har ju varit med ganska länge, men jag har hittills aldrig varit med om att en minister i en sådan här viktig fråga ser till att alla partier får vara med i referensgruppen innan de svenska positionerna läggs fram. Jag tycker att det är något som vi skall vara glada för. Maggi Mikaelsson sade att det är svårt att delta i arbetet, att man vill ha en årlig skrivelse. Men jag tycker faktiskt att vi har fått vara med, i Komicapkommissionen och nu i referensgruppen. Det tycker jag är unikt, och jag tycker att det är ett bra initiativ som vår jordbruksminister har tagit.</textBlock>
    <textBlock id="i-cf8aae896a25676a">Fru talman! Jag skall gå över till att kommentera några av de 25 reservationerna.</textBlock>
    <textBlock id="i-e256daa62c0e3705">I reservation 1 av Maggi Mikaelsson framgår det bl.a. att regeringen bör analysera vilka delar av den gemensamma jordbrukspolitiken som kan beslutas på nationell nivå.</textBlock>
    <textBlock id="i-ff91ea941c63c169">Det här är ju en fråga som vi får anledning att diskutera närmare i referensgruppen. Men en viktig del i de nya förslagen är det nationella inflytandet över stödsystemets utformning. Det gäller fördelningen av ca 30 % av direktstöden till mjölk och nötkött. Det gäller också regional- och miljöstöden.</textBlock>
    <textBlock id="i-14b7f0d21dfed5ee">Dessa stöd ger medlemsländerna möjlighet att anpassa stödsystemet efter sina egna önskemål, vilket ju är en fördel. Risken är emellertid att en del länder kan ägna sig mycket åt sina särintressen som då tar över den gemensamma nyttan. Risk föreligger också för att administrationen kan öka.</textBlock>
    <textBlock id="i-02afcb42cfc67ae6">Jag vill säga till Maggi Mikaelsson att de frågor hon tar upp i reservationen är viktiga, och jag tycker att vi skall kunna lösa dem i referensgruppen.</textBlock>
    <textBlock id="i-1fbcaa49a6b19867">I reservation 2 av Gudrun Lindvall, Miljöpartiet, och i reservation 8 av Göte Jonsson m.fl. anförs att den svenska regeringen skall driva kraven på reformering av CAP på ett sådant sätt att byråkrati och krångel och även det inhemska regelverket minskar.</textBlock>
    <textBlock id="i-f231bc645362c64e">Dan Ericsson tog också upp det här.</textBlock>
    <textBlock id="i-191d60ba83a1041f">Nu är det ju så att de förändringar av EU:s jordbrukspolitik som föreslås - att de generella stöden sänks och att miljö- regionalpolitiken ges större tyngd</textBlock>
    <textBlock id="i-d689cba78b2634b2">- är nödvändiga och steg i rätt riktning. Ett viktigt svenskt önskemål om att förenkla tycks ha fått en mera undanskymd roll. Snarare verkar direktstöden med några undantag bli mer komplicerade och medföra ökad administration.</textBlock>
    <textBlock id="i-b5f3c9de781cdd87">Men även om Sveriges möjligheter kanske är små tycker jag att det är viktigt att vi försöker komma fram med förslag om förenklingar. Jag tror att det skulle uppskattas i EU.</textBlock>
    <textBlock id="i-e34ca755862ccb50">En viktig del i de nya förslagen är det nationella inflytandet över stödsystemets utformning. Det gäller exempelvis de nationella kuverten samt regional- och miljöstöden. Det ger medlemsländerna möjlighet att anpassa stödsystemet efter sina egna önskemål.</textBlock>
    <textBlock id="i-90e67f4e64ed6754">Jag kan hålla med Dan Ericsson om att vi måste vara litet självkritiska. När det gäller de nationella tillämpningarna har Sverige hittills knappast varit något föredöme i fråga om enkelhet, inte minst vad gäller miljöstöden. Vi har i år 13 miljöstöd i vårt land, och det kan enligt de nya förslagen bli fler.</textBlock>
    <textBlock id="i-95ae4db9d983a23d">Men vår jordbruksminister har tillsatt en utredning om dessa olika stöd. I direktiven skriver jordbruksministern att det är viktigt att vi får en större enkelhet.</textBlock>
    <textBlock id="i-b75e0b1fc9abb529">Arbetet med detta är alltså på gång. Det som Dan</textBlock>
    <textBlock id="i-35e05de9651b179c">Ericsson läste upp från Dagens Nyheter har vi vetat om långt innan man från Dagens Nyheter kände till det.</textBlock>
    <textBlock id="i-c17c48cbdccbb7ba">Ni har yrkat bifall till reservationerna 6 från Moderaterna och 7 från Centerpartiet, och ni har även fått</textBlock>
    <textBlock id="i-77913f40a845c0c3">Dan Ericsson att yrka bifall till reservation nr 6, som handlar om den Björkska utredningen. Denna har diskuterats ett antal gånger, och jag tycker att reservationerna i den delen är litet onödiga.</textBlock>
    <textBlock id="i-d963e8b470025de8">Jordbruksministern besvarade den 13 februari i år en interpellation och anförde då att utredarens förslag beträffande energiskatterna kommer att behandlas inom ramen för den översyn av energiskattesystemet som pågår inom Finansdepartementet. För övrigt är hela den Björkska utredningen ute på remiss. Vi delar åsikten att vårt land skall ha system likartade dem som gäller i våra grannländer. Det är en utgångspunkt som vi vill ha för vårt arbete.</textBlock>
    <textBlock id="i-6640bcdaaead82ed">Ett stort antal reservationer handlar om en ny jordbruks- och livsmedelspolitik, om Agenda 2000</textBlock>
    <textBlock id="i-dd780008fd2d5133">och om samråd. Vi kommer att fördjupa oss i Agenda</textBlock>
    <textBlock id="i-b8a8fdb26c358c3c">2000, och till det arbetet är ni inbjudna. Jag har därför inte för avsikt att gå igenom den frågan särskilt mycket. Förmodligen kommer jordbruksministern att ta upp en större diskussion i den delen. Också reservationerna om samråd är sedan en tid tillbaka överspelade i och med att referensgruppen väntas komma i gång.</textBlock>
    <textBlock id="i-7123ac6f1d1d4e40">Jag fick några frågor, bl.a. från Carl G Nilsson, om hur jag ser på de bidragstak som nu har föreslagits. Det är riktigt att kommissionens förslag innehåller tankar om minskning av bidragen till de större företagen. Det här är naturligtvis en möjlig väg. Om det räcker vet jag inte, men det är en möjlig väg att stödja små jordbrukare.</textBlock>
    <textBlock id="i-68d191fc637950be">Å andra sidan kan de här bidragstaken innebära att näringen här hemma och ute i Europa inte utvecklas till den framtidsbransch som den har möjlighet att bli och som vi socialdemokrater vill att den skall vara.</textBlock>
    <textBlock id="i-8d6bcc1bd7fdcf9a">Jag vill därför till Carl G Nilsson säga att jag tycker att den här frågan är litet komplicerad.</textBlock>
    <textBlock id="i-af74af660885bf54">Jag har svarat på Dan Ericssons fråga om ett borttagande i rask takt av marknadsordningarna. Jag vill än en gång påpeka att vi från svensk sida naturligtvis kommer att skynda på den här processen, precis som vår nuvarande jordbruksminister och även den tidigare jordbruksministern har gjort när det gäller synen på djurskyddet inom EU.</textBlock>
    <textBlock id="i-1e17445ae365d634">Jag vill med detta, fru talman, yrka bifall till jordbruksutskottets hemställan och avslag på samtliga reservationer.</textBlock>
  </contentBlock>
  <contentBlock page="0" id="i-c47794ee726b4c36">
    <textBlock id="i-109fbd9939f21e73">Anf.  19  CARL G NILSSON (m) replik:</textBlock>
    <textBlock id="i-ce951cd4f866fc40">Fru talman! Jag vill tacka för de två ståndpunkterna från Inge Carlsson, för det första för den angående den s.k. Björkska utredningen. Jag tolkar Inge Carlssons förklaring så att man är beredd att se till att vi skall få till stånd en konkurrenslikställighet mellan svenska producenter och producenterna inom det övriga EU. Det går då bra att i budgetarbetet rösta för moderata förslag med den inriktningen.</textBlock>
    <textBlock id="i-34ba3fcb207162cc">För det andra tolkar jag Inge Carlssons resonemang om bidragstak så att Sverige inte kommer att stödja sådana förslag när de blir föremål för resonemang i gemenskapen.</textBlock>
    <textBlock id="i-fecb1c2214e28d36">I frågan om referensgruppen sade jag i mitt inledningsanförande att jag tyckte att det var bra att en sådan tillsatts. Inge Carlsson underströk detta och sade att det är unikt att en sådan tillsätts innan vi lägger fast de svenska positionerna. Det är emellertid så att EU:s utrikesministrar sammanträder just i denna stund, och en punkt på deras möte är Agenda 2000.</textBlock>
    <textBlock id="i-ef07ea5d67635211">Av den annoterade dagordningen framgår att utrikesministrarna förväntas redogöra för respektive medlemslands övergripande ståndpunkter.</textBlock>
    <textBlock id="i-eabd808c6a31c651">Information om förslagens innehåll och svenska positioner framgår av den till riksdagen nyligen överlämnade faktapromemorian. Den promemorian är mycket detaljrik, och som jag antydde i mitt inledningsanförande befarar jag, Inge Carlsson, att vi i den referensgruppen redan är överkörda. Vi kan erinra oss att vi faktiskt också var det en gång i tiden i CAP-</textBlock>
    <textBlock id="i-897b4c6d459b8f32">kommittén. Jag hoppas att Inge Carlsson har rätt och att jag har fel.</textBlock>
  </contentBlock>
  <contentBlock page="0" id="i-1b1ba2e44bbdfb77">
    <textBlock id="i-4965095f19ea08dc">Anf.  20  INGE CARLSSON (s) replik:</textBlock>
    <textBlock id="i-e261a2bd1608ea62">Fru talman! När det för det första gäller bidragstaket anförde jag att det finns både för- och nackdelar med det. Jag tog inte ställning till hur vi skall ha det.</textBlock>
    <textBlock id="i-a512cba864bde404">Inte heller Socialdemokraterna har tagit ställning till det.</textBlock>
    <textBlock id="i-a4be3324ff57ac28">Det här är en stor och viktig fråga, som skall diskuteras i referensgruppen, och vi får då höra vilka åsikter också ni har om detta. Jag angav bara två olika synpunkter på frågan.</textBlock>
    <textBlock id="i-b03615f3e397c16b">Bidragstaken kan också leda till att stora företag börjar dela upp sig i mindre bolag, och då blir idén med bidragstak förfuskad. Det finns alltså kryphål i detta sammanhang.</textBlock>
    <textBlock id="i-af7becce2c15cf40">Vad gäller Björks utredning vill jag säga att förslagen måste finansieras. Jag är varken minister eller partiordförande och kan inte gå ut på gator och torg och säga att vi nu skall sänka t.ex. fastighetsskatten med 25 miljarder under den kommande perioden utan att ange någon finansiering. Den Björkska utredningen är ute på remiss, och man skall i remissvaren ange hur förslagen skall finansieras. Vår grundinställning är att förhållandena skall vara likartade med dem som gäller i de av våra grannländer som är med i EU. Det är det svar som jag kan ge i detta avseende.</textBlock>
  </contentBlock>
  <contentBlock page="0" id="i-00e2c852190b7d2f">
    <textBlock id="i-075ad082e0646477">Anf.  21  CARL G NILSSON (m) replik:</textBlock>
    <textBlock id="i-39a13a940612c922">Fru talman! Vi har i våra budgetförslag fullt ut finansierat våra förslag om sänkning av energiskatterna.</textBlock>
    <textBlock id="i-fdc657b7162109d4">Alla vi som jobbar med de här frågorna i Sveriges riksdag har sedan flera år tillbaka känt till problemen med det svenska jordbrukets konkurrenskraft. Det finns faktiskt en risk för att medan gräset växer dör kon. Det är dåligt ställt med det svenska jordbrukets intäkter och lönsamhet. Det är fara i dröjsmål, så vi behöver se till att konkurrenskraften förbättras innan det är för sent. Så det brådskar, Inge Carlsson!</textBlock>
  </contentBlock>
  <contentBlock page="0" id="i-afbbf87ed4026181">
    <textBlock id="i-431667e63eef6d47">Anf.  22  INGE CARLSSON (s) replik:</textBlock>
    <textBlock id="i-6e7ab0206c28e68b">Fru talman! Det är klart att det brådskar, men vi kan inte ta ställning och fatta beslut innan vi har fått in remissyttrandena. Det är intressant att höra att moderaterna har finansierat alla sina löften, men vi vet hur mycket ni lånade under den förra mandatperioden. Den socialdemokratiska politiken utgår från att utgifter och inkomster skall harmoniseras. Vi vill inte som ni låna upp stora pengar.</textBlock>
    <textBlock id="i-6c2f4b32afb9b7b0">Det är klart att det finns stora skillnader som</textBlock>
    <textBlock id="i-517bcb03afceccef">Björk inte har tagit med i sin utredning. De svenska jordbrukarnas avräkningspriser ligger bra mycket högre än de danska jordbrukarnas. Det speciella skattesystem som man har för jordbrukarna i Danmark tycker vi inte är särskilt bra. Vad jag menar är att det svenska jordbruket skall ha likvärdiga möjligheter.</textBlock>
  </contentBlock>
  <contentBlock page="0" id="i-f25eb4627786c879">
    <textBlock id="i-daa15ceabbdebf00">Anf.  23  LENNART BRUNANDER (c) replik:</textBlock>
    <textBlock id="i-9fe9adc0af0c274a">Fru talman! I sitt anförande sade Inge Carlsson att han tyckte att det borde finnas bra förutsättningar för att vi skall kunna enas om de ansträngningar vi skall göra när det gäller att förändra EU:s jordbrukspolitik.</textBlock>
    <textBlock id="i-db1f42704393953c">Det låter väldigt bra om det är på det sättet. Jag hoppas det. Men vi blir något irriterade när representanter för regeringen åker ned till Bryssel och ganska klart talar om vad Sverige tycker i denna fråga. Det är naturligtvis svårt att komma och säga något annat sedan. Det finns en stor risk för att vi målar in oss i ett hörn och att ingen lyssnar på oss sedan. Det skulle vara det allra sämsta.</textBlock>
    <textBlock id="i-963818947b48c991">Inge Carlsson sade att det är ganska unikt att ha en referensgrupp. Unikt är det ju inte. Också i förhandlingarna med EU inför inträdet var oppositionen med och fick lägga fram synpunkter, så att vi skulle ha en svensk linje emot EU. Jag tycker att det är att följa upp det sättet att arbeta.</textBlock>
    <textBlock id="i-658b992a6b6bf674">Jag har några frågor till Inge Carlsson. Inge Carlsson säger att marknadsregleringarna skall bort och att ersättningarna till jordbruket skall minska. Så säger</textBlock>
    <textBlock id="i-6a6cc0503937b0f4">Inge Carlsson att det inte skall ske så fort. Men diskuterar vi nu Agenda 2000, eller gör vi det inte? Är det någonting som kommer efter år 2006? Skall dessa saker hända i och med förslagen kring Agenda 2000, eller kommer det först senare?</textBlock>
    <textBlock id="i-6f7ad94536da8c49">Det sägs i propositionen och i betänkandet, och</textBlock>
    <textBlock id="i-30a8ec09fdf535c7">Inge Carlsson säger det också, att det svenska jordbruket och EU:s jordbruk innebär samhällsekonomiska kostnader. Jag reagerar mot det. Vi är helt överens om att det kostar budgetpengar, för det gör det ju.</textBlock>
    <textBlock id="i-66eef90f133975a5">Men jag håller inte med om att det skulle vara en samhällsekonomisk kostnad att ha ett jordbruk. Jag skulle vilja ha en beskrivning av det från Inge Carlsson.</textBlock>
  </contentBlock>
  <contentBlock page="0" id="i-b377911d36576466">
    <textBlock id="i-5ed2f96d7bec69d0">Anf.  24  INGE CARLSSON (s) replik:</textBlock>
    <textBlock id="i-914f7e90c5fb4899">Fru talman! Vårt arbete i Komicap förlängdes. Om vi hade klarat av det tidigare hade jordbruksministern naturligtvis kunnat ha vårt arbete som underlag när hon presenterade våra synpunkter. Nu var det inte så.</textBlock>
    <textBlock id="i-2535ab4438f81c05">Man var tvungen att lägga fram sina synpunkter strax innan vi var klara. Men det stora jobb vi lade ned där är inte bortspelat. Ni har tagit upp det arbetet i en del reservationer. Det kommer med nu när vi diskuterar helhetsbilden av hur EU skall reformeras på kort sikt.</textBlock>
    <textBlock id="i-e10e5d831e7a392a">Det är det som det handlar om. I dag har vi både regeringens proposition, Komicap och Agenda 2000</textBlock>
    <textBlock id="i-98b8c42bdc7222c3">som underlag.</textBlock>
    <textBlock id="i-7e62a49b578a5403">Jag tror, Lennart Brunander, att det skulle vara en väldig styrka för Sverige och för vår jordbruksminister om vi kunde ena oss. Det är klart att en del detaljer skiljer sig åt, men jag tyckte att vi var väldigt eniga när vi arbetade med Komicap. Det fanns en del nyanser.</textBlock>
    <textBlock id="i-5ea1b60c5d422809">Lennart Brunander frågar när marknadsstöden skall tas bort. Vi har inte angivit något årtal. Men vi ser det som en fördel för jordbruksnäringen i framtiden att man inte skall behöva ha alla dessa stödsystem. Jag tror inte ens att jordbruksministern har angivit något årtal, men det är viktigt att vi i Sverige är pådrivande. Det kommer vi att fortsätta att vara. Vi vill se denna näring som vilken näring som helst.</textBlock>
  </contentBlock>
  <contentBlock page="0" id="i-0803febe0e3c304c">
    <textBlock id="i-42e74c7dfc90421f">Anf.  25  LENNART BRUNANDER (c) replik:</textBlock>
    <textBlock id="i-77956e9f7293fa2a">Fru talman! Det är ganska viktigt, Inge Carlsson, att göra klart vad det är man pratar om. Pratar man om den period som omfattas av Agenda 2000, eller gäller det en period därefter? I Agenda 2000 görs ju vissa förändringar av marknadsregleringarna - dock icke så stora. Ersättningarna ökar - de minskar inte -</textBlock>
    <textBlock id="i-02513cc77f3d039f">därför att man kompenserar för förändringarna av marknadsregleringarna.</textBlock>
    <textBlock id="i-92459d70b0a39f8a">Som jag ser det finns det ett motiv att ändra på detta, men det måste ske på ett sådant sätt att man kan behålla en lönsamhet i jordbruket och att det är möjligt att bedriva jordbruk i Europa på ett europeiskt sätt, så att man inte tar över det mer vårdslösa sätt att bedriva jordbruk och livsmedelsproduktion som finns på andra håll. Då kan man naturligtvis sälja till låga priser.</textBlock>
    <textBlock id="i-0c4a4f584e78b9d7">När vi får en förhandling i WTO som skapar en annan balans på världsmarknaden tror jag också att det finns möjlighet att göra förändringar, men då är det inte så aktuellt att diskutera i Agenda 2000-</textBlock>
    <textBlock id="i-f0684f91ffefdfdc">sammanhanget.</textBlock>
    <textBlock id="i-590d4b2d1b1da748">Jag vill också ha en förklaring till påståendet att jordbruket är en samhällsekonomisk kostnad.</textBlock>
  </contentBlock>
  <contentBlock page="0" id="i-c481cfd3bdc6f25a">
    <textBlock id="i-45107cff7f064b03">Anf.  26  INGE CARLSSON (s) replik:</textBlock>
    <textBlock id="i-48e82c1940ef12af">Fru talman! Agenda 2000-förslaget är ett förslag i rätt riktning. Det är klart att vi socialdemokrater skulle velat ha enklare regler, mer av konsumentperspektiv och miljö- och djurhänsyn och mindre marknadsstöd.</textBlock>
    <textBlock id="i-02864a5d2330a7d0">Man måste väl ändå kunna säga att jordbruket är en samhällskostnad när vi betalar maten både genom våra skatter och i affären. Då har samhället en kostnad. Även om privatpersonerna har sin kostnad får samhället ge stora bidrag. Det är möjligt att det är en politik som kan vara i ett antal år till, men i längden skall jordbrukarna få ersättning för det de producerar direkt av kunderna. Det är så som jag ser det hela. Att våra skatter behöver betala en sådan här näring håller inte i en framtid.</textBlock>
  </contentBlock>
  <contentBlock page="0" id="i-a6d5d3459464fe51">
    <textBlock id="i-6c6e2b97b6dc11bb">Anf.  27  DAN ERICSSON (kd) replik:</textBlock>
    <textBlock id="i-5116c886eaaea113">Fru talman! Inge Carlsson gjorde ett hedervärt försök att svara på mina två frågor. Ändå kvarstår några frågetecken.</textBlock>
    <textBlock id="i-cb31724482aa4719">Nu säger Inge Carlsson att man inte skall avveckla marknadsordningarna i rask takt. Det är ett välkommet besked. Men i nästa andetag säger Inge Carlsson att man skall skynda på. Min fråga gäller distinktionen mellan dessa uttryck. Vad är skillnaden? Det är möjligt att jordbruksministern får reda ut detta litet tydligare i sitt anförande.</textBlock>
    <textBlock id="i-e7d9cb4318171f2d">Min konkreta fråga var ju om Inge Carlsson är beredd att föra en politik - om man nu skyndar på avskaffandet av marknadsordningarna - som innebär att vi slår ut en tredjedel av den svenska åkermarken och ungefär 10 000 årsarbeten. Det är det som det handlar om, om vi skall ha en forcerad avveckling av EG:s marknadsordningar.</textBlock>
    <textBlock id="i-86f75d5ed739043e">Jag frågade också om byråkratin och papperna.</textBlock>
    <textBlock id="i-c6f32c7bcb809fce">Det är bra att Sverige driver frågan om att minska byråkratin i EU. Men problemet är ju det som jag redovisade. Vi har faktiskt skapat ett hemmagjort problem. Inge Carlsson säger: Allt vad göras skall är redan gjort. Man har vetat om det som står i Dagens</textBlock>
    <textBlock id="i-04df059aa0350456">Nyheter i dag länge. Varför låter man det då fortgå?</textBlock>
    <textBlock id="i-cc5c4afc15822004">Jag vill bara för att belysa detta citera ur Dagens</textBlock>
    <textBlock id="i-c48886d1b4705984">Nyheter i dag. Det handlar om en lantbrukare som heter Ingemar Wahlström. Det står så här:</textBlock>
    <textBlock id="i-82e56fe6fbf430c0">"Wahlström ville värna det mest värdefulla: en hällristning och några gravkullar. Men för att erhålla kulturmiljöstöd var han tvungen att inordna hela sitt lantbruk i det krångliga regelsystemet och bland annat rensa ut alla hallonbackar. Då fick det vara.</textBlock>
    <textBlock id="i-16c811031849711e">För att få stöd att främja biologisk mångfald krävde reglerna att Wahlströms kor skulle beta alltför hårt i markerna. Det passade inte hans ekologiska djurhållning, där varsamt bete är ett alternativ till konventionella preparat - - -."</textBlock>
    <textBlock id="i-d9755a12909eca08">Skall detta bara fortgå? Det är nuet det handlar om. Det är faktiskt nu som lantbruksföretag läggs ned på grund av denna byråkrati. Bara på mjölksidan riskerar vi att förlora 1 000 mjölkbönder på ett år. Det är bråttom, Inge Carlsson. Vad gör ni för att ändra detta?</textBlock>
  </contentBlock>
  <contentBlock page="0" id="i-27a37427a1e5e2a2">
    <textBlock id="i-8cce42a9284aa8dc">Anf.  28  INGE CARLSSON (s) replik:</textBlock>
    <textBlock id="i-eb3ca62b98e428f5">Fru talman! Jag sade att vi har vetat om att det finns krångel. Jag sade också att det även är ett inhemskt problem. Vi politiker har inte beslutat om att det skall vara så här krångligt. Mycket ligger på Jordbruksverket. Det finns en stark kritik mot Jordbruksverket. Av det skälet såg jordbruksministern för en tid sedan till att det blir en utredning kring stöden. Allt är inte frid och fröjd. Vi får avvakta och se hur det blir när utredningen kommer. Jag tycker också att detta är en fråga där ni själva kan bidra genom att försöka att komma med bättre exempel.</textBlock>
    <textBlock id="i-4f3247f014e7aa65">Dan Ericsson har ett antal gånger sagt att vi skall ta bort marknadsordningarna i rask takt. Det är inte så. Vi socialdemokrater vill inte ha en total avreglering av jordbruket. Det är då vi riskerar att jordbrukare med mindre jordbruk slås ut. Vi måste också ha politiska förslag och beslut om hur vi skall kunna behålla det öppna och vackra odlingslandskapet och se till att jordbrukare med mindre jordbruk kan klara sig i glesbygd. Vi måste samtidigt ha politiska beslut om landsbygdsutvecklingen, osv. Vi kan inte avreglera totalt. Marknaden kan aldrig lösa miljöproblemen, osv. Det vet Dan Ericsson, och det vet alla andra också.</textBlock>
    <textBlock id="i-ae2b65e873cb14cf">Jordbruksministern kommer kanske med en version om tidpunkten. Vi får väl se. Jag avvaktar.</textBlock>
  </contentBlock>
  <contentBlock page="0" id="i-7190e956588919e8">
    <textBlock id="i-e0d93843016011a0">Anf.  29  DAN ERICSSON (kd) replik:</textBlock>
    <textBlock id="i-188b4df71f1f7c41">Fru talman! Det krävs uppenbart att jordbruksministern reder ut det här med i vilken takt detta skall ske. Det skulle alltså inte ske i rask takt men skyndsamt - jag förstår fortfarande inte skillnaden. Nu kom det dessutom ett nytt begrepp igen: Nu skulle det inte vara en total avreglering. Det kan också tolkas på många sätt. Jordbruksministern får nog ta detta.</textBlock>
    <textBlock id="i-056f876b029255a9">Till sist vill jag ta upp detta med byråkratin och blanketterna. Vi har ju fått en EU-negativ opinion i vårt land. Jag tror att mycket av det beror på att man uppfattar detta som centralstyrt. Det är mycket blanketter och mycket svårigheter. EU har hamnat i vanrykte på grund av byråkratin. Men det stora bekymret är ju att detta faktiskt inte är EU:s fel. Till dels kan det finnas berättigad kritik mot EU, men det är ju svenska regler som har omsatts. Det är det som skapar problemen.</textBlock>
    <textBlock id="i-9b221313199df366">Jag såg i fredags en löpsedel från Expressen som sade: EU dödar våra kor. Vad handlade det om? Jo, det handlade om de nya djurskyddsbestämmelser som träder i kraft den 1 januari 1999, närmare bestämt båsplatsmåtten, som vi har diskuterat tidigare. Det är alltså svenska regler som träder i kraft, men i massmedierna blåses det upp som att det är EU:s fel. Det är klart att det blir en EU-negativ opinion.</textBlock>
    <textBlock id="i-787fe9aef1b79f1f">Det är därför det är så viktigt att ni går till handling och rensar i det här. Jordbruksverket säger också att man gör detta på direktiv från regeringen. Det är regeringens jordbrukspolitik som har lett till denna byråkrati; det kan ni inte springa ifrån genom att säga att det är Jordbruksverket som gör det här. Det är ni som måste agera! Senfärdigheten på detta område har varit förödande, både opinionsmässigt - genom att man skyller på EU när det är Sveriges fel - och rent praktiskt för de enskilda lantbrukare som inte längre bryr sig om att söka stöd, inte orkar med alla blanketter utan lägger ned sin verksamhet. Det är förödande för Sverige över huvud taget.</textBlock>
  </contentBlock>
  <contentBlock page="0" id="i-a972c3696fd49f89">
    <textBlock id="i-2903a07a537b61bd">Anf.  30  INGE CARLSSON (s) replik:</textBlock>
    <textBlock id="i-36e4571a5ce1ca9e">Fru talman! Jag tycker att Dan Ericsson ger en felaktig bild. Det är inte så att det bara gäller svenskt jordbruk. Vi tillhör ju EU, och inom EU har vi en gemensam jordbrukspolitik. Den följer vi naturligtvis upp med nationella beslut, men i grunden är det EU:s jordbrukspolitik vi följer.</textBlock>
    <textBlock id="i-f108169317fc9d25">Visst kan jag erkänna - det gör väl alla - att vi vill ha bort så mycket krångel och administration som möjligt. Det är ungefär som vid deklarationen: En del har förenklad deklaration och behöver bara skriva under med sitt namn. Så långt tror jag inte att vi kommer när det gäller jordbruket - inte så länge vi har alla dessa marknadsordningar. Vi måste komma bort ifrån dem om vi skall kunna få bort en massa regler m.m. Det är den inriktning jag tycker att vi skall jobba efter.</textBlock>
  </contentBlock>
  <contentBlock page="0" id="i-5f56eb7388c59733">
    <textBlock id="i-3f9fed020679f129">Anf.  31  MAGGI MIKAELSSON (v) replik:</textBlock>
    <textBlock id="i-a0d57af3d79814f1">Fru talman! Först, Inge Carlsson, vill jag ta upp detta med referensgrupp eller årlig skrivelse. Det är faktiskt två helt olika saker. Det är jättebra med en referensgrupp där vi har möjlighet att sitta och diskutera frågorna. Vi är ju nu med i EU, som är ett helt nytt politiskt system som är annorlunda än den svenska traditionen. Vi har ett system som bygger på förhandlingar, samtal och uppgörelser, och man kanske inte alltid kan lägga fast taktiken direkt i riksdagen.</textBlock>
    <textBlock id="i-77e72c96f6394c54">Det betyder också att riksdagens roll har förändrats.</textBlock>
    <textBlock id="i-7758d4b9158ce101">Vi har tyckt att det är rimligt att man följer upp regeringens agerande genom en årlig skrivelse som redovisas för riksdagen och där vi har motionsrätt. Då kunde vi en gång per år få en ordentlig offentlig debatt om EU:s jordbrukspolitik. Det tycker jag är viktigt. Detta är något helt annat än att vi sitter med i en referensgrupp. Dessa två kompletterar varandra - de utesluter inte varandra.</textBlock>
    <textBlock id="i-7fe3584104d1008a">När det gäller frågan om en gemensam politik tyckte jag att det lät positivt, kanske som en liten öppning, att det behövs diskussioner om vad som skall vara gemensamt. Vi kan ta som exempel förbudet mot vissa uppfödningsmetoder, där Sverige kanske åker på pumpen, så att säga, när det gäller belgisk blå. Denna ras vill ju vi förbjuda av etiska skäl, därför att vi tycker att detta är ett onormalt sätt att avla fram ett djur på. Detta borde vara något man fattar beslut om på nationell nivå.</textBlock>
    <textBlock id="i-6b1c4a85d42e9662">Jag funderar också kring det regeringen säger om att en gemensam politik är nödvändig eftersom den leder till ett minskat behov av kontroll. Hittills har vi inte sett det. Det kunde vara intressant att höra om</textBlock>
    <textBlock id="i-c80f6ee10b37acc4">Inge Carlsson har någon uppfattning om när denna minskade kontroll i så fall skulle kunna tänkas träda i kraft. Erfarenheten talar ju emot detta, tycker jag.</textBlock>
    <textBlock id="i-3eebb39c4718abd5">Hur skall detta ske? Här behövs det också en diskussion om vilken typ av kontroll vi skall fatta beslut om på nationell nivå. Vänsterpartiet säger i sin reservation att när det gäller sådant som vi har fått igenom i förhandlingar, t.ex. salmonellan, borde vi kunna ha rätt att ha nationell gränskontroll så länge regeln i fråga inte fungerar.</textBlock>
  </contentBlock>
  <contentBlock page="0" id="i-6523f8fcdc3c84b3">
    <textBlock id="i-e3578e6f1dc624f9">Anf.  32  INGE CARLSSON (s) replik:</textBlock>
    <textBlock id="i-6e623bebf5a2e380">Fru talman! Jag tror att vi i jordbruksutskottet tillhör ett av de utskott som är mest välinformerade.</textBlock>
    <textBlock id="i-c4731b722a5b2371">Ideligen kommer jordbruksministern och hennes medarbetare till oss med information och talar om sina positioner när det gäller olika förslag som skall diskuteras i EU. Likaså är ju EU-nämnden till för att ta emot sådan övergripande information. Om det sedan behövs ytterligare information genom en årlig skrivelse har jag svårt att säga. Om vi följer det här på ett riktigt sätt, som vi gör i jordbruksutskottet, tycker jag att vi är mycket välinformerade.</textBlock>
    <textBlock id="i-c93b1fff105d00bf">När det gäller minskningen av kontrollen tycker jag att det är självklart att när vi får mer av gemensamma regler inom EU:s jordbrukspolitik måste kontrollen i samma mån försvinna. För ett antal år sedan förekom det ett oerhört stort fusk, ungefär motsvarande 10 miljarder ecu. Nu har man med olika gemensamma regler kommit bort från mycket av detta fuskande, och därmed behövs det inte så stor kontroll.</textBlock>
    <textBlock id="i-1f1efda004457f4b">Jag tycker att det är en viktig väg att gå här.</textBlock>
    <textBlock id="i-0db7e5dd53b07931">När det sedan gäller uppfödning av belgisk blå osv. tycker jag också att det är viktigt att inte varje nation skall hålla på och bestämma utan att man har en entydig politik inom EU.</textBlock>
  </contentBlock>
  <contentBlock page="0" id="i-16f03e8cad894cb3">
    <textBlock id="i-e22a91639f9f456c">Anf.  33  MAGGI MIKAELSSON (v) replik:</textBlock>
    <textBlock id="i-7b31d5e349eaf704">Fru talman! Jag vill återigen koppla till diskussionen om huruvida jordbruksutskottet är välinformerat eller inte. Visst får vi mycket information, och det tycker jag är bra. Jag sade också att jag tycker att det är bra med en referensgrupp. Men det är någonting helt annat än att få en offentlig debatt och diskussion i</textBlock>
    <textBlock id="i-c412ad480ceb87f0">Sveriges riksdag om de här viktiga frågorna. Det är den distinktionen jag inte tycker att man har sett från utskottets sida i det krav som vi har fört fram. Det är viktigt att EU-opinionen i Sverige baseras på fakta, att det inte blir felaktigheter och hänvisningar till fel saker. Ett sätt är att vi får en ordentlig debatt om de här frågorna i det offentliga forum som Sveriges riksdag utgör. Det är därför jag har drivit kravet på en skrivelse. Jag hoppas att en sådan kan komma i alla fall, att vårt replikskifte inte låser detta så att det inte blir möjligt.</textBlock>
    <textBlock id="i-5044afba7546a083">Inge Carlsson säger att med mer gemensamma regler behövs det mindre kontroll. Det måste ändå vara en fråga om vilka regler man skall ha och hur långt man skall gå. Man behöver ju hela tiden en kontroll av att reglerna efterlevs. Kontrollen finns ju, och ju krångligare och mer detaljerat det är - det tror jag att vi är överens om - desto mer kontroll behövs det. Det är bl.a. därför, vilket Gudrun Lindvall påpekade i sitt anförande, vi har fått en så stark ökning av antalet personer som jobbar på Jordbruksverket. Det är för att leva upp till det här behovet av kontroll, och det beror just på att vi har fått en massa gemensamma regler.</textBlock>
  </contentBlock>
  <contentBlock page="0" id="i-2788bf1e2c1b0c52">
    <textBlock id="i-032f0e4566aa9310">Anf.  34  GUDRUN LINDVALL (mp) replik:</textBlock>
    <textBlock id="i-bde1ac7948c24d65">Fru talman! Jag vill börja med att säga att jag delar Inge Carlssons uppfattning att målet naturligtvis måste vara att lantbruket kan leva på de priser som kan tas ut i affären. Jag tror att många lantbrukare i dag känner att dagens system, där maten betalas dels via priset i affären, dels via stöd och ersättningar, inte är tillfredsställande. Man tycker att det känns fel.</textBlock>
    <textBlock id="i-0e1ae2300adb17bd">Det finns dock en sak som förvånar mig litet grand och som jag skulle vilja fråga Inge Carlsson om. Han säger att vi skall ha gemensamma krav när det gäller miljö- och djurskydd. Jag tycker att detta stämmer ganska illa med vad vi har hört i miljödebatten. Miljöministern brukar där hävda att regeringen anser att</textBlock>
    <textBlock id="i-34d7354669c5c72a">Sverige skall ha rätt att gå före. Skall vi inte ha rätt att gå före på jordbrukssidan när det gäller miljö- och djurskyddet? Jag tycker att detta känns mycket underligt, inte minst med tanke på att Skatteväxlingskommittén har visat att ett sätt att komma till rätta med miljöproblemen är att ha miljöskatter. Som jag har förstått det är ett av skälen till att vi har miljöavgifter på handelsgödsel och bekämpningsmedel att vi har ett miljösyfte med det: Vi vill ha höga skatter på handelsgödsel och bekämpningsmedel för att minska användningen.</textBlock>
    <textBlock id="i-c26d46f356e194ea">Jag har också förstått att skälet till att vi har skatt på diesel till stor del är att vi genom en miljöskatt vill minska användningen. Med Inge Carlssons resonemang, att vi skall ha gemensamma regler, blir det fullkomligt omöjligt att gå före i miljöpolitiken på det här området.</textBlock>
    <textBlock id="i-f8b5487c4e14ce8c">Jag skulle vilja ha några kommentarer om detta.</textBlock>
    <textBlock id="i-244fe1d8e3f11c02">Menar Inge Carlsson att regeringen härmed har ändrat sig när det gäller att gå före på miljöområdet? Anser inte Inge Carlsson att ekonomiska styrmedel i fortsättningen är styrmedel som vi skall kunna använda i</textBlock>
    <textBlock id="i-9424d251e08091a8">Sverige?</textBlock>
  </contentBlock>
  <contentBlock page="0" id="i-a309faea08fea972">
    <textBlock id="i-6a57f82f1d2aad1b">Anf.  35  INGE CARLSSON (s) replik:</textBlock>
    <textBlock id="i-0d0f7e4ba51549cf">Fru talman! Jag kanske var litet otydlig. Jag vill att</textBlock>
    <textBlock id="i-8e3486b8832790dd">EU:s regler skall vara gemensamma. Men de reglerna är minimiregler, och det är av det skälet som vi i</textBlock>
    <textBlock id="i-37f22ff6c062e5d2">Sverige har gått långt före när det gäller miljö, djurskydd och skatter på bekämpningsmedel och annat.</textBlock>
    <textBlock id="i-9818223f12b67145">Vi socialdemokrater har inte ändrat uppfattning.</textBlock>
    <textBlock id="i-bb628063711f6e70">Men vi vill naturligtvis driva de här frågorna mycket hårdare. Det är bra att det finns en miniminivå, men vi har med våra jordbruksministrar ett antal år försökt att få EU att anta strängare miljökrav och djurskyddskrav. Det är ett arbete som vi inte har gett upp. Vi försöker att påverka de andra länderna att höja de här kraven. Vi har inte gett avkall på vår syn på miljö och djurskydd m.m.</textBlock>
  </contentBlock>
  <contentBlock page="0" id="i-176edd7d4bf823e3">
    <textBlock id="i-88b4e091897f7ae6">Anf.  36  GUDRUN LINDVALL (mp) replik:</textBlock>
    <textBlock id="i-af02819127c878fb">Fru talman! Jag får tacka för svaret. Det betyder att det är minimikrav ni vill ha. På jordbruksområdet är det här problem. Vi kan se att de gemensamma regler för transporter som vi har fått faktiskt för svenskt vidkommande innebar att det blev sämre. De regler vi hade om transport av högdräktiga respektive nyförlösta djur finns inte kvar längre, annat än på frivillig nivå.</textBlock>
    <textBlock id="i-e835a8fb4871a9e8">I och med att jordbrukspolitiken är harmoniserad innebär det att så fort någonting beslutas i EU finns det stor risk att vi från svensk sida måste backa. Jag oroar mig mycket för att det skulle komma gemensamma regler när det gäller djurskyddet, för jag är övertygad om att de i första vändan inte skulle vara lika skarpa som de svenska reglerna är.</textBlock>
    <textBlock id="i-09d3bc34a472db15">När det gäller djurskyddsreglerna anser jag och</textBlock>
    <textBlock id="i-c18cf7e0835baa53">Miljöpartiet absolut att det måste vara minimiregler.</textBlock>
    <textBlock id="i-0b07cb4b4f6b05f4">Jag anser också att Sverige borde fortsätta att gå före.</textBlock>
    <textBlock id="i-4a2c61d425387452">Det finns mycket kvar att göra.</textBlock>
    <textBlock id="i-d1827f8242c7aab4">Det sägs att lönsamheten är dålig i det svenska jordbruket. Det är utan tvivel så. Ett av problemen beror inte på stöden. De 10 miljarder som betalats ut efter EU-inträdet har naturligtvis betytt någonting för det svenska jordbruket. Det som gör att det svenska jordbruket i dag får en allt sämre lönsamhet är att priserna sjunker.</textBlock>
    <textBlock id="i-295e585c0c14cf76">Jag skulle vilja höra med Inge Carlsson om han tycker att det faktum att priserna sjunker är ett skäl för att vi skall minska miljöskatterna till jordbruket. Skall vi lösa sjunkande priser i jordbruket genom att ta bort miljöskatterna på diesel, handelsgödsel och bekämpningsmedel? Är inte sjunkande priser någonting som inte skall kompenseras av staten, utan som måste lösas på annat sätt? Den Björkska utredningen handlar egentligen om detta, på vilket sätt den svenska staten kan kompensera bönderna för sjunkande priser. Jag skulle vilja ha några kommentarer om detta.</textBlock>
    <textBlock id="i-085b6f0ee2349f5f">När det gäller konsumentefterfrågan vill jag säga att vi konsumenter aldrig kan välja bort maten, vi måste äta.</textBlock>
  </contentBlock>
  <contentBlock page="0" id="i-d91e24624aa616c8">
    <textBlock id="i-2676bf0c99b3b875">Anf.  37  INGE CARLSSON (s) replik:</textBlock>
    <textBlock id="i-cca49b088e9bff41">Fru talman! Att priserna har sjunkit har en rad olika orsaker i vårt land. Vi sänkte bl.a. matmomsen för några år sedan. I och med att det har varit kriser både i England och på andra håll har köttpriserna kunnat sänkas. Vi tänker inte finansiera de här sänkningarna av priserna genom att ta bort olika miljöskatter, det vore oss främmande.</textBlock>
    <textBlock id="i-5cf278153bb1f542">Jordbruksprodukterna köps ju ofta upp av LRF-</textBlock>
    <textBlock id="i-95a6b4738173b2bd">anslutna mer eller mindre egna företag. Det är väl där som priserna får höjas, eller också måste man bli mer effektiv för att på det sättet kunna höja priserna.</textBlock>
    <textBlock id="i-ea94e989cf03d666">Jag tycker också att man i Sverige borde se över de olika mellanleden litet. Det har vi talat om ett antal gånger. Jag tror att det finns mycket att hämta där.</textBlock>
    <textBlock id="i-fca15f06dcba3026">Sedan säger Gudrun Lindvall att djurtransporterna har blivit försämrade i EU. Det tycker jag inte stämmer. Det här var ju en fråga som bl.a. Margareta</textBlock>
    <textBlock id="i-ac06fba7fa161895">Winberg, som då var jordbruksminister, drev till en bättre tingens ordning inom EU. Vi hade ju stränga regler tidigare, men nu har andra länder tagit efter.</textBlock>
    <textBlock id="i-a692480622e809e4">Det tycker jag faktiskt är en fördel.</textBlock>
  </contentBlock>
  <contentBlock page="0" id="i-7b6418fe8db665d6">
    <textBlock id="i-31be663db06164bd">Anf.  38  Jordbruksminister ANNIKA</textBlock>
    <textBlock id="i-9d8df9af229bf7e4">ÅHNBERG (s):</textBlock>
    <textBlock id="i-5425c02e8d114e80">Fru talman! Jag har med stort intresse följt debatten här i kammaren med anledning av regeringens proposition om riktlinjer för Sveriges arbete med jordbruks- och livsmedelspolitiken inom Europeiska unionen och med anledning av jordbruksutskottets betänkande.</textBlock>
    <textBlock id="i-55a949ed3dab7b06">Det första jag konstaterar är att av reservationerna och diskussionen här att döma finns det inget samlat annorlunda alternativ än det som regeringen förespråkar. Det finns t.ex. ingen partiövergripande gemensam reservation mot de förslag som regeringen har lagt fram.</textBlock>
    <textBlock id="i-f5d0006eccedddb1">Jag konstaterar också att det egentligen inte heller i de enskilda reservationerna från partierna finns något alternativ till det som regeringen föreslår. Däremot finns förstås mycket kritik av regeringens förslag. Men något alternativ till hur man i stället skulle vilja formulera jordbrukspolitiken går inte att utröna.</textBlock>
    <textBlock id="i-390cc5d219345c0b">Särskilt tydligt blir det kanske när diskussionen går över på de mer näraliggande förslagen i Agenda 2000.</textBlock>
    <textBlock id="i-06bd16225e04470e">Gärna en jordbrukspolitisk reform, men inte nu, inte här och inte för oss, tycks vara den samlande parollen.</textBlock>
    <textBlock id="i-992906b4ed4b0b58">Den är faktiskt inte särskilt användbar i det praktiska politiska arbetet.</textBlock>
    <textBlock id="i-aa8118c24455509b">I det långsiktiga arbetet är regeringens förslag att vi måste arbeta för en fortsatt gemensam jordbruksoch livsmedelspolitik. Den kan och bör se mycket annorlunda ut än den befintliga jordbrukspolitiken inom Europeiska unionen gör. Den bör också lägga större tonvikt vid andra aspekter, t.ex. restriktioner.</textBlock>
    <textBlock id="i-ebac2c46b4cd1674">Vår jordbrukspolitik i Sverige är inte enbart en fråga om ekonomiska stöd eller ersättningar till olika produktionsgrenar, det är i lika hög grad en fråga om att t.ex. skydda miljön mot negativ påverkan, vilket vi gör genom t.ex. skatter, avgifter eller olika typer av restriktioner. Den dimensionen behöver utvecklas betydligt mer inom den gemensamma jordbrukspolitiken, som i dag behandlar jordbrukspolitik i en enligt min och regeringens uppfattning alltför begränsad mening.</textBlock>
    <textBlock id="i-8eaf3aff38b761ca">Låt mig säga, fru talman, att jag inte är direkt förvånad över att det inte finns en livlig debatt i form av tydliga alternativ när det gäller den långsiktiga politiken. Syftet med regeringens proposition har inte varit att söka konfrontation. Syftet har, i enlighet med den tradition vi har utvecklat när det gäller jordbrukspolitik, varit att söka det som det kan finnas en betydande enighet kring. En sådan betydande enighet har präglat formandet av de långsiktiga målen för jordbrukspolitiken tidigare. Det har sitt värde på det nationella planet. Men framför allt har det kanske sitt värde i de internationella diskussionerna att det finns en grundläggande gemensam inställning.</textBlock>
    <textBlock id="i-163956391255069d">Låt mig däremot säga att jag tycker att det är viktigt att vi inser att vi inte kan dra slutsatsen av detta att frågorna skulle var oproblematiska eller att man inom denna enighet kan inrymma allt det man vill ha.</textBlock>
    <textBlock id="i-2073e50da2a779d3">Jag får ibland en känsla av att reservanterna som företräder olika förslag gör det litet enkelt för sig.</textBlock>
    <textBlock id="i-0a2a6c0f12df1c28">Man vill så att säga vara alla goda gåvors givare utan att behöva säga några som helst obehagligheter till dem som är berörda. Det är naturligtvis till dels den politiska oppositionens privilegium att kunna förhålla sig så, särskilt om man tänker sig att man skall bli kvar i oppositionsställning. Men det bekymrar mig litet, därför att jag tycker att reservationerna från partierna präglas av oförenliga ambitioner ibland, inte mellan politiska partier, utan inom de politiska partierna.</textBlock>
    <textBlock id="i-47c172443c5c6fe8">Tydligast kommer detta till uttryck när vi diskuterar Agenda 2000. De förslagen är enligt regeringen steg i rätt riktning. Alternativet till en reform över huvud taget, till det kommissionen föreslår i Agenda 2000, är inte en oförändrad situation. Det finns ibland felsynen i debatten att om vi inte förändrar någonting skulle inte ett stort antal jordbruksföretag i vårt land eller i andra länder slås ut. Då skulle verkligheten fortsätta att se ut på ett givet sätt. Så är det inte.</textBlock>
    <textBlock id="i-a6a8c87a4a8ea173">Vi ger en riktig björnkram inte bara till Sveriges jordbruk utan också till hela unionens jordbruk genom att fortsätta bedriva jordbrukspolitiken så som den har bedrivits hittills. Den har gått från att uppfylla de mål som ursprungligen ställdes upp till att inte alls motsvara de mål som vi i dag har anledning att sätta upp för jordbrukspolitiken. När vi ser oss omkring i verkligheten kan vi konstatera att nedläggningen av små jordbruksföretag i t.ex. glesbygdsregioner fortsätter.</textBlock>
    <textBlock id="i-d32cda82830371b1">Trots att vi har en jordbrukspolitik där det avsätts stora resurser för att motverka denna utveckling lyckas vi inte. Det är viktigt att ha klart för sig att en oförändrad jordbrukspolitik inte är ett konstruktivt alternativ om man menar att jordbruket är en framtidsnäring och att livsmedelsproduktionen borde kunna utvecklas i positiv mening.</textBlock>
    <textBlock id="i-694b0e082becc5ad">Det har kommit kritik i debatten från t.ex. Carl G</textBlock>
    <textBlock id="i-3f056e170d7ece33">Nilsson, där Lennart Brunander instämde, om att vi arbetar bakvänt, dvs. att vi först vill ha en diskussion om de långsiktiga målen och sedan gripa oss an det konkreta reformarbetet.</textBlock>
    <textBlock id="i-9db0cf9076d6d1bc">Jag förstår inte den kritiken. För mig är det självklart att som en bakgrund för det konkreta, dagliga arbetet behöver vi det långsiktiga perspektivet. Därför har dagens beslut en stor betydelse för det fortsatta konkreta reformarbetet.</textBlock>
    <textBlock id="i-db7d5fb473c8779f">Det senaste övergripande, t.o.m. genomgripande, jordbrukspolitiska beslutet i Sveriges riksdag fattades</textBlock>
    <textBlock id="i-9afdb269995e0de8">1990 och inledde den svenska omställningen. Mot bakgrund av hur verkligheten sedan dess har förändrats, inte enbart men bl.a. genom Sveriges medlemskap i Europeiska unionen, är det för mig självklart att det fortsatta arbetet med jordbrukspolitiken behöver förankras i riksdagsbeslut.</textBlock>
    <textBlock id="i-83e904ae1e93fa8c">Två regeringar med olika politisk hemvist har ställt sig bakom de idéer som föreslogs 1990 och även förlängningen av dem i och med vårt medlemskap i</textBlock>
    <textBlock id="i-0f8a03751cec6863">Europeiska unionen - inställningen till den gemensamma jordbrukspolitiken som följer av vårt eget omställningsbeslut. Men det är nödvändigt med ett tydligt besked om vad man vill på lång sikt.</textBlock>
    <textBlock id="i-ec4aab0ce43390dc">Mot bakgrund av att det trots allt finns en stark gemensam inställning till de långsiktiga ambitionerna, såsom de kom till uttryck 1990, är jag förvånad över diskussionen att regeringen i sitt konkreta arbete skulle föregripa nödvändigt riksdagsagerande. Självfallet kan inte allt konkret arbete upphöra i avvaktan på ett konkret riksdagsbeslut. Under pågående reformdiskussion inom Europeiska unionen kan inte just</textBlock>
    <textBlock id="i-2c8facf7eae853ee">Sveriges regering säga att man tyvärr inte kan ha en uppfattning i viktiga frågor för Sverige därför att man inte har någon uppfattning om vad Sveriges riksdag tycker. Det är dessutom inte heller sant. Även före detta beslut finns det väl grundade skäl att se att det finns en klar uppfattning om var Sveriges riksdag står i dessa frågor.</textBlock>
    <textBlock id="i-217b763f6638b5ec">Vår utrikesminister föredrar i dag ståndpunkter som jag själv också föredragit för EU-nämnden och fått förankrade där. Det är uppfattningar som också har presenterats för jordbruksutskottet. Det är inte oväntade eller nya perspektiv.</textBlock>
    <textBlock id="i-ae9c74a45efa2c40">Jag menar att det är precis så det skall gå till. I</textBlock>
    <textBlock id="i-855c7e8e59c1fd78">EU-nämnden skall de svenska positionerna förankras.</textBlock>
    <textBlock id="i-3ab9ca701e4f4177">Vi har föreslagit att det skall tillsättas en särskild referensgrupp för att kunna diskutera de mer detaljerade delarna i kommissionens förslag i Agenda 2000.</textBlock>
    <textBlock id="i-ec4db99cb92152d2">Det är inte bara kommissionens förslag utan givetvis också hur processen går vidare. Hur bemöts förslagen av de andra medlemsländerna? Vad kan man se att det finns för möjligheter? Hur kommer de att förändras?</textBlock>
    <textBlock id="i-5f828e47dcd865d3">Vi vet med all säkerhet att förslagen inte går ograverade genom beslutsprocessen. De kommer att påverkas och förändras. Naturligtvis är det av största betydelse att vi i den diskussionen kan ha ett starkt stöd i den referensgrupp som regeringen har föreslagit och som nu har tillsatts.</textBlock>
    <textBlock id="i-81a20f3a521e8b39">Jag har svårt att förstå Maggi Mikaelssons kritik över att hon inte getts möjlighet att delta i processen.</textBlock>
    <textBlock id="i-8edee0eedaaa3dd5">Enligt min uppfattning finns det goda möjligheter för</textBlock>
    <textBlock id="i-ae74f0710f398aeb">Vänsterpartiet att delta. Att man sedan valt att ännu så länge inte skicka en representant till referensgruppen får partiet självt stå för.</textBlock>
    <textBlock id="i-596eec55c7025483">Låt mig ge ett konkret exempel när det gäller</textBlock>
    <textBlock id="i-aacef85e119438f7">Agenda 2000. Jag har förstått att det har uppskattats av riksdagens partier att regeringen har agerat kraftfullt angående det konkreta förslaget om majsensilage. Vi väntade inte på att riksdagen skulle fatta ett beslut i just den frågan, utan vi utgick från att regeringen hade mandat att företräda en, som vi uppfattade, gemensam svensk ståndpunkt i frågan.</textBlock>
    <textBlock id="i-cd5878f7121e3a22">Om man vill att regeringen skall hålla sig tillbaka och inte delta i reformdiskussionen i vissa avseenden, måste man acceptera att det inte går över huvud taget.</textBlock>
    <textBlock id="i-19db59012f1c2563">Det är en gentemot utövarna av Sveriges jordbruk oansvarig hållning. Det skulle - om något - försämra möjligheterna, ur svenskt perspektiv, att få ett bra jordbrukspolitiskt beslut.</textBlock>
    <textBlock id="i-b0b41d7a4f04a530">Jag förstår inte oron över att det skulle gå så snabbt. Det är inte min erfarenhet att snabba och överilade beslut är den överhängande faran när det gäller vårt gemensamma samarbete inom den europeiska unionen. Det gäller definitivt inte den jordbrukspolitiska reformen.</textBlock>
    <textBlock id="i-d2437c9bbc64a9ac">Jag noterar, t.ex., att Moderata samlingspartiet ofta hyllar Nya Zeeland för att införa snabba och resoluta reformer för stora delar av den offentliga sektorn. Men Moderaterna har inte alls tagit till sig vad landet har gjort för jordbrukssektorn. Den drastiska nedgången i antalet jordbrukare och jordbruksföretag på Nya Zeeland, och som var en av de befarade riskerna, har inte blivit av. Däremot har det blivit en ändrad inriktning på jordbruket. Det visade sig att farhågorna för jordbrukets utveckling var betydligt övervärderade.</textBlock>
    <textBlock id="i-12c353a84b3ef0b6">En konkret fråga som har tagits upp, och som är en konkret del i Agenda 2000-förslaget, är takfrågan:</textBlock>
    <textBlock id="i-791651b9c2d3d6b9">Skall det vara en övre gräns för stöden? Det är en i sammanhanget liten fråga som får stor uppmärksamhet. Det beror på att frågan rör vid en principiellt viktig kärna. Vi vet att 80 % av det totala jordbruksstödet i dag går till 20 % av de största jordbruksföretagen.</textBlock>
    <textBlock id="i-fa38893fc484acbb">Det konkreta förslaget löser inte det problemet.</textBlock>
    <textBlock id="i-775436f8ba0e3685">Den relationen kommer i stort sett att kvarstå oförändrad. Det är ett av argumenten till att känna en viss tveksamhet till ett förslag som ytterligare komplicerar politiken utan att egentligen lösa det problem det avser att bemöta. Det är ett av skälen till att vara tveksam till förslaget.</textBlock>
    <textBlock id="i-8f712b232470a4b5">Om man är emot förslaget om ett tak, måste man finna en annan finansiering. Förslaget minskar utgifterna för jordbrukspolitiken. Vill man inte acceptera den minskningen av utgifter, har man ett ansvar att söka en annan form.</textBlock>
    <textBlock id="i-6efbba1baad3b978">Denna frågan hör till de saker vi bör diskutera i referensgruppen innan vi tar definitiv ställning.</textBlock>
    <textBlock id="i-8b5defe9c5015bc0">Alla är överens om att krånglet skall bort - särskilt det inhemska krånglet. Jag delar också den uppfattningen. Men det tar tid. Många av ersättningsprogrammen läggs upp som femåriga program. Om ett sådant program ändras under en pågående programperiod ökar snarare än minskar krånglet eftersom man skapar olika regler för nytillträdda och senare tillträdda jordbrukare.</textBlock>
    <textBlock id="i-73c5f8d801f28cad">Vi har gjort de förenklingar vi tyckte var möjliga att göra inom ramen för pågående program. Det är min fasta övertygelse att när vi går in i nästa programperiod skall vi göra det med ett betydligt enklare system i de delar där vi själva beslutar om regelverket.</textBlock>
    <textBlock id="i-9a00d2d8ad00d19f">Riksrevisionsverkets rapport som kom redan förra året har diskuterats i dag. Rapporten har lett till att arbetet fortsätter för att se över hela stödordningen.</textBlock>
    <textBlock id="i-756ba44680e3f6c7">Det var bara en del som Riksrevisionsverket hade arbetat med.</textBlock>
    <textBlock id="i-50cd90c5bbfb5d87">Arbete pågår dessutom inom två olika utredningar för att just åstadkomma ett sammanhållet men ändå betydligt enklare förslag för hur vi skall administrera jordbrukspolitiken. Det gäller dels miljöstöden, dels jordbrukspolitiken generellt, även de stöd som utgår med automatik.</textBlock>
    <textBlock id="i-ec43d60a1f2c84c7">Låt mig återigen säga att vi självfallet måste ha en strävan att minska onödigt krångel. Men vi måste också inse att ett visst krångel faktiskt är nödvändigt därför att vi ändå betalar ut många miljarder kronor varje år i ersättningar och stöd till den här sektorn.</textBlock>
    <textBlock id="i-c5e393eadfa8f028">Det är ett rimligt anspråk från samhället i övrigt att man vet att det finns regelverk och att det finns en kontroll av att de regelverken följs.</textBlock>
    <textBlock id="i-e5e62b6467fc91e1">Jag delar uppfattningen som har framförts, att jordbruket är viktigt och att det är en framtidsnäring.</textBlock>
    <textBlock id="i-1ea711d6cd5934cd">Jag tycker inte heller att det kan råda någon tveksamhet om det. Jag tycker att de politiska signalerna har varit tydliga, och inte bara signalerna i form av ord utan också i form av handling. Vi har nu byggt ut vårt miljöersättningsprogram till den fulla nivån. Det är en tydlig signal om någon. Vi har också tillsatt den utredning som kallas den Björkska utredningen. Dess förslag är ute på remiss.</textBlock>
    <textBlock id="i-97459450286341b7">Diskussionen här speglar att det inte är alldeles så entydigt hur man ser på förslagen. Det kan finnas delade meningar om dem. Därför är det enligt min uppfattning mycket viktigt att remissomgången får fortgå och att olika synpunkter kan komma in innan vi slutgiltigt går till att fatta beslut kring utredningens förslag. Låt mig understryka det som också flera andra ministrar har sagt här, att man självfallet inte tillsätter en sådan utredning med ett sådant uppdrag om man inte har avsikt att också följa upp förslagen med konkreta åtgärder.</textBlock>
    <textBlock id="i-ee51df245c86625e">Låt mig vidare understryka det som framgick redan av direktiven till utredningen, att det är en viktig strävan för oss att se till att konkurrensvillkoren för</textBlock>
    <textBlock id="i-aa050bfceb353047">Sveriges jordbruk är rimliga i jämförelse med andra länder. Jag tror inte att de någonsin kan bli hundraprocentigt likadana. Det finns alltför mycket länder och regioner emellan som skiljer, men konkurrensvillkoren måste vara rimliga så att vår livsmedelsproduktion med alla dess kvaliteter kan hävda sig.</textBlock>
    <textBlock id="i-eb28d327ff9a32e8">Det är många frågor som tagits upp här i dag, och det är svårt att hinna gå in på dem alla. Låt mig säga när det gäller ett sådant enormt område som egentligen förtjänar en egen lång diskussion, den globala livsmedelssäkerheten, att vi har utöver det som Komicapkommittén föreslog tillfört en sådan ambition i vårt förslag till långsiktiga mål, mot bakgrund av att det är så oerhört viktigt, att vi kan vara med och bidra till att de globala livsmedelsfrågorna får en lösning.</textBlock>
    <textBlock id="i-cd6c44d6d901c1de">Vi vet att många hundra miljoner människor i vår värld inte har tillgång till mat. Det är fruktansvärt. Det är en av de största uppgifter som mänskligheten har att lösa detta problem.</textBlock>
    <textBlock id="i-b534a745b231d01d">Låt mig också säga att en reform i meningen en avreglering bl.a. av det skälet är absolut nödvändig därför att jordbrukspolitiken, såsom den nu ser ut i den europeiska unionen, som den har sett ut och fortfarande ser ut i många andra i-länder bidrar till att hålla tillbaka jordbruks- och livsmedelsproduktion i de länder i världen som mest av allt skulle behöva utveckla den. Därför är vårt reformarbete också ett av de aktiva bidragen till att skapa en bättre förutsättning för en global livsmedelssäkerhet.</textBlock>
    <textBlock id="i-92d1d3bc44d84e8f">Bakom t.ex. Maggi Mikaelssons anförande skymtar hela tiden fram att hon och Vänsterpartiet menar att det skulle ha varit bättre om vi över huvud taget hade hållit oss utanför den europeiska unionen, om vi stängde gränserna om oss och skötte oss själva här hemma. Jag delar naturligtvis inte alls den uppfattningen. Ett konkret exempel som tas på någonting som skulle visa att det skulle ha varit bättre för oss är vårt arbete när det gäller belgisk blå. Vi måste fråga oss vad vi vill med vårt förbud mot att avla på djur som har genetiska defekter. Vi vill åstadkomma ett bättre djurskydd. Men det kan inte rimligen vara så att vi med vår icke-användning av detta djur tycker att vi har nått det målet, om vi bara här hemma kan få slippa att äta det här köttet. Om vi verkligen vill någonting med vår djurskyddsambition måste målet vara att kunna påverka också de andra länder som är medlemmar i den europeiska unionen. Då har det ett oerhört stort värde att vi nu får tillfälle att föra en aktiv debatt med alla de andra medlemsländerna.</textBlock>
    <textBlock id="i-d18d771eb6b44fdb">När det gäller den svenska situationen är jag inte oroad, oavsett hur domstolsutslaget en gång kommer att bli. Jag har naturligtvis en mycket stark förhoppning att det kommer att gå vår väg. Men oavsett hur det kommer att gå är inställningen mot avel med genetiska defekter i vårt land i dag ännu starkare än vad den någonsin har varit tidigare. Vi är dessutom på väg att få en ökad förståelse för det. Jag tror att alternativet att stå utanför är inte det som förbättrar våra möjligheter till att arbeta för djurskydd.</textBlock>
    <textBlock id="i-2350557776db3621">Vi kan också konstatera att vi inte nått helt ända vägen fram när det gäller fördragstexterna, men vi har ändå i Amsterdamfördraget fått en protokollsanteckning som tar upp frågan om att det är viktigt att djurhållningen sker på en etiskt acceptabel nivå. Självfallet måste vi fortsätta utifrån den förbättrade styrkepositionen för att komma ännu längre.</textBlock>
    <textBlock id="i-be8bbeeb7f0accce">Salmonella tycker jag är ett exempel på att vi har haft framgång, därför att vi kan konstatera att importen av salmonellasmittat kött har upphört. Vi kan också konstatera att vi har fått ett ökat intresse för vår inställning till möjligheten att producera salmonellafritt dels bland konsumenter, vilket är en oerhört stark drivkraft, dels bland producenter i andra EU-länder.</textBlock>
    <textBlock id="i-9544fc76d1e80a67">Jag måste få ställa motfrågan till Maggi Mikaelsson:</textBlock>
    <textBlock id="i-1dffba47b170824f">Om den europeiska unionen har svårt att med sina högre krav på t.ex. förbud mot tillväxthormoner hävda sig i hela världen och om Sverige ibland har svårt att hävda sig inom den europeiska unionen, hur skulle vi kunna hävda oss på alldeles egen hand, ensamma gentemot hela resten av världen? Det tror i varje fall inte jag skulle vara möjligt. Jag tror att vi måste inse att omvärlden faktiskt existerar; den kan inte tänkas bort. Gamla tiders gränsskydd skulle inte skydda oss för den typen av problem som vi står inför i dag.</textBlock>
    <textBlock id="i-1dee73b4bea2f6e2">Fru talman! Låt mig avslutningsvis få säga att vårt grundläggande problem när det gäller jordbrukspolitiken är ambitionen att göra två saker samtidigt. Ingen annanstans har vi en så tydlig ambition. Vårt grundläggande dilemma är att vi vill stötta det jordbruk som är internationellt konkurrenskraftigt, som skulle klara sig på en avreglerad marknad och som dessutom behöver en avreglerad marknad för att över huvud taget kunna få avsättning för sina produkter. Samtidigt vill vi skydda och bevara det jordbruk och den livsmedelsproduktion som äger rum, kanske inte framför allt därför att de ger ett stort bidrag till folkhushållet utan därför att de bevarar kvaliteter, t.ex. biologisk mångfald, och därför att det sker i delar av landet där jordbruket är en viktig del för att över huvud taget bevara landsbygden levande. Det är det här grundläggande dilemmat som komplicerar allting för oss och som gör att det faktiskt inte är särskilt enkelt att besvara frågor som hur stor produktion vi egentligen "skall" ha i</textBlock>
    <textBlock id="i-424cf3d2087074fe">Sverige. Den har, sett över ett litet längre tidsperspektiv, varierat ganska stort.</textBlock>
    <textBlock id="i-023724b7608e215b">Hur skall vi välja mellan olika ambitioner, t.ex.</textBlock>
    <textBlock id="i-279e119a06bde321">djurskydd och biologisk mångfald? Det som Dan</textBlock>
    <textBlock id="i-3f6f0e4d32e7b2dd">Ericsson tidigare läste upp var ett exempel på att för att få den biologiska mångfalden på betade arealer, för att få en del av de rara arterna, måste man ha ett mycket hårt bete. Då kommer kanske djurskyddet i kläm. Det vill man inte ha av djurskyddsskäl. Man vill inte tvinga djuren att beta så hårt. Det är ett exempel på motsättning. Det finns många sådana.</textBlock>
    <textBlock id="i-1d3b449dc2d6a3df">Slutligen, fru talman, vill jag säga att ingen av dagens talare till min förvåning sagt någonting om konsumenters kostnader för livsmedel. Vi har kunnat konstatera att kostnaderna för konsumenterna har sjunkit under senare år, bl.a. som en konsekvens av vårt medlemskap i den europeiska  unionen och det ökade konkurrenstryck som tillgången till den gemensamma inre marknaden betyder. Enligt min uppfattning är det positivt. Jag tror att det behövs ständigt en sådan press i livsmedels- och jordbruksproduktionen.</textBlock>
    <textBlock id="i-d2e88411ebe3b2d4">Jag har svårt att se hur man skulle åstadkomma den om man nu skulle välja att slå in på avgränsning och ökade gränsskydd igen. Det skulle vara intressant att höra om det finns någon bland talarna som har någon uppfattning om konsumentperspektivet på jordbruksoch livsmedelspolitiken. För regeringens del är det en mycket viktig aspekt. En jordbruksminister i Sverige är inte bara jordbrukets minister utan också konsumenternas jordbruksminister.</textBlock>
    <textBlock id="i-86f61678309c6803">Trots det som jag nu har anfört på de områden där det finns skilda syner uppfattar jag att det finns en grundläggande gemensam inställning när det gäller de långsiktiga målen för jordbrukspolitiken, och det gläder mig mycket. I det dagliga arbetet kommer vi att få diskutera många mindre skillnader, och det samarbetet ser jag också fram emot.</textBlock>
  </contentBlock>
  <contentBlock page="0" id="i-ff99e91e4026ce99">
    <textBlock id="i-89247fe5460b4f49">Anf.  39  MAGGI MIKAELSSON (v) replik:</textBlock>
    <textBlock id="i-8bae3222ba471536">Fru talman! Trots allt det som ministern sade i sitt anförande och som man kan uppfatta som kritik mot</textBlock>
    <textBlock id="i-e486ece31b34d9dc">Vänsterpartiet är vi överens om många av målen. Men det är en sak som Annika Åhnberg sade i slutet av sitt anförande som oroar mig, och det är att regeringen uppenbarligen är på väg att ge upp kraven på att Sverige skall gå före i fråga om djurskydds- och miljökrav, och det oroar mig. Det resonemang som ministern förde, att vi för att vi i EU skall kunna driva kraven och för att EU skall kunna driva dem på världsnivå, måste vi i Sverige vara beredda att backa.</textBlock>
    <textBlock id="i-617ee5af321d8609">Det var så jag tolkade det som ministern sade. Detta innebär ett avsteg från det som regeringen tidigare har sagt.</textBlock>
    <textBlock id="i-6d8c0872fafd220e">Annars håller jag med om att det inte finns någon väg bakåt när det gäller jordbruket. Vi måste se framåt och utveckla det. Vänsterpartiet är för ett öppet och internationellt samarbete. Det vi vill diskutera är villkoren för att vi skall kunna delta i det samarbetet.</textBlock>
    <textBlock id="i-48b0466a6c1f5f23">Vi i Vänsterpartiet har också krävt att när de överenskommelser som Sverige har gjort med andra länder inte stämmer skall man kunna ha en nationell kontroll över detta.</textBlock>
    <textBlock id="i-5cdfbcad157838d7">Jag vill ställa en fråga till ministern om konsumentmålet. Det är inte så lätt att veta hur man skall lösa dessa frågor, men det är möjligt att ministern kan ge mig ett svar. Hur skall man kunna förena konsumenternas krav när man samtidigt har en ökad transnationell makt över produktionens alla led med de negativa effekter som detta har visat sig ha? Hur skall man kunna förena detta? Och hur skall man kunna förena kravet på att vi skall kunna gå före med våra miljökrav med tanke på de ökade kraven på frihandel? Detta är svåra frågor, men jag tycker att ministern gör det litet lätt för sig genom att bara påstå att</textBlock>
    <textBlock id="i-e56bdb74c40132de">Vänsterpartiet verkar för stängda gränser.</textBlock>
  </contentBlock>
  <contentBlock page="0" id="i-b221ea0966dab23f">
    <textBlock id="i-d2029bbcbe4feb41">Anf.  40  Jordbruksminister ANNIKA</textBlock>
    <textBlock id="i-fc734996176d306e">ÅHNBERG (s):</textBlock>
    <textBlock id="i-f46c968f94e5b1b5">Fru talman! Jag blir inte riktigt klok på vad Vänsterpartiet egentligen tycker. Nu säger Maggi Mikaelsson att man inser att det inte finns någon väg tillbaka och att man är för en öppen och fri konkurrens. Samtidigt har partiet en reservation som bygger på att livsmedelsproduktionen skall baseras på regional självförsörjning. Jag förstår faktiskt inte hur man får dessa två olika delar att gå ihop.</textBlock>
    <textBlock id="i-9f7001d80dee4cfd">När det gäller Sveriges roll i den europeiska unionen är det självfallet min och regeringens ambition att vi skall fortsätta att gå före i de delar där vi har någonting att gå före med. Det är ju inte så att vi alltid är först och bäst. Vi har faktiskt en hel del att lära av andra länder.</textBlock>
    <textBlock id="i-71433e8a0021e34b">Jag tog upp salmonella som ett exempel. Det är just en sådan fråga där vi har fått möjlighet att ha ett avvikande regelverk som i och för sig är ett intrång i den inre marknadens regler. Men vi har tyckt att den ambitionen är så viktig för oss att vi inte vill ge upp. I</textBlock>
    <textBlock id="i-e61780467a085a37">praktiken hävdar vi också det regelverket, och det har vi gjort med sådan kraft att alla andra medlemsländer och även kommissionen har förstått att vi menar allvar.</textBlock>
    <textBlock id="i-10459785b0f8b1c9">Andra exempel på områden där vi har någonting att gå före med är antibiotika och djurtransporter. Där viker vi oss inte i vår ambition.</textBlock>
    <textBlock id="i-2948b53d70264060">Hur man förenar konsumenternas krav? Ja, jag tror att man gör det genom hela det batteri av åtgärder som står till förfogande, t.ex. genom ett aktivt arbete för höjda miniminivåer, inte bara inom den europeiska unionen. Det är inte minst viktigt att vi lyckas med detta när det gäller GATT- och WTO-sammanhang och när det gäller de krav som uppstår när man har en öppen och större marknad med en press nedåt på kostnader och priser. Man förenar kraven genom den kombinationen.</textBlock>
  </contentBlock>
  <contentBlock page="0" id="i-c8724e6ef8517a36">
    <textBlock id="i-ae8cb3213c2a7bb4">Anf.  41  MAGGI MIKAELSSON (v) replik:</textBlock>
    <textBlock id="i-fe3a70128142af88">Fru talman! Om man tittar på hur det ser ut på global nivå kan man producera till lägst priser där man använder oetiska produktionsmetoder. Om man inte kan ställa stränga krav och sätta gränser för vilka regler som man skall ha på både nationell nivå och</textBlock>
    <textBlock id="i-0c575cd6f4bfc5d4">EU-nivå kommer det att leda till att det blir de sämsta villkoren som styr.</textBlock>
    <textBlock id="i-a2d042d103db987e">Tyvärr har inte ministern släckt min oro när det gäller att man har gett upp i fråga om att driva sina krav där det är möjligt. Låt oss ta rasen belgisk blå som ett exempel. Oavsett vad EG-domstolen kommer fram till, kan Sverige ställa högre nationella krav på uppföljningsmetoder eller är det ministerns mening att man skall backa och i stället driva frågan på EU-nivå eller på WTO-nivå, om det inte går att komma fram någon annanstans? Det kunde vara intressant att få den frågan utredd.</textBlock>
    <textBlock id="i-942f73707f71e652">Beträffande synen på en öppen och fri konkurrens tillåter inte repliktiden mig att gå in i debatt, utan jag vill hänvisa ministern till att läsa vår motion. Där framgår det klart och tydligt vad vi menar.</textBlock>
    <textBlock id="i-286d8480fa2caeb1">Avslutningsvis vill jag säga angående referensgruppen tycker jag inte att ministern skall rikta kritik mot att inte alla partier var representerade vid det första sammanträdet. Ministern, som har suttit i riksdagen, borde veta att man inte skickar en kallelse som kommer fram dagen innan sammanträdet skall hållas.</textBlock>
  </contentBlock>
  <contentBlock page="0" id="i-8dbbdff7c73f6149">
    <textBlock id="i-3360b6257c4d2e8d">Anf.  42  Jordbruksminister ANNIKA</textBlock>
    <textBlock id="i-6bdb2689227889ed">ÅHNBERG (s):</textBlock>
    <textBlock id="i-45819a70730b04eb">Fru talman! Jag har läst Vänsterpartiets motion, men jag kan inte påstå att det blev vare sig klarare eller tydligare vad politiken syftar till. Förvirringen blev i det närmaste total.</textBlock>
    <textBlock id="i-cc4c5a50e48709d7">När det gäller rasen belgisk blå eller andra frågor där vi från Sverige har högre krav är det självfallet min uppfattning att vi skall hävda de positionerna, och det gör vi också med all kraft. Det är en sak som förvånar mig med EU-motståndare i allmänhet och kanske vänsterpartister i synnerhet, och det är att man ständigt målar upp fasor och faror med EU-</textBlock>
    <textBlock id="i-c706de95629e2f84">samarbetet, men man är alltid en bit in i framtiden.</textBlock>
    <textBlock id="i-f203c0a4448e62ba">När vi diskuterade EES-avtalet var det EES-avtalet som skulle leda till katastrof. När vi diskuterade medlemskapet var det medlemskapet som skulle leda till katastrof. När vi diskuterar den ekonomiska och monetära unionen är det den som förväntas leda till katastrof.</textBlock>
    <textBlock id="i-cbc39b0c798a57d8">När vi i verkligheten lyckas få gehör för våra uppfattningar och därmed åstadkommer någonting som är mycket större än en svensk nationell reglering, då förtigs detta alltid av Vänsterpartiet. Det är beklagligt, för det leder inte till en konstruktiv eller realistisk diskussion om våra möjligheter att inom den gemensamma unionen hävda våra ståndpunkter.</textBlock>
    <textBlock id="i-9a67f2f0ec372ee1">Återigen när det gäller rasen belgisk blå: Det finns självfallet många möjligheter för oss att hävda vår position, och det kommer vi att göra oavsett EG-</textBlock>
    <textBlock id="i-589f100c7315995a">domstolens utslag. Men vi har ännu inte sett detta utslag så det finns ingen anledning för oss att redan i förväg ge upp våra förhoppningar om hur utslaget skall bli.</textBlock>
  </contentBlock>
  <contentBlock page="0" id="i-fa0d867a0c0f1f81">
    <textBlock id="i-d16f6802dbca0219">Anf.  43  LENNART BRUNANDER (c) replik:</textBlock>
    <textBlock id="i-8bfe3bc086ad8777">Fru talman! När det gäller den nyss förda debatten om EU och EU:s förträfflighet och Sveriges möjligheter är det viktigt att vi nyttjar våra möjligheter att påverka EU:s jordbrukspolitik i rätt riktning. Där kommer konsumentperspektivet in i bilden. Vi skall inte använda olika typer av kemikalier, mediciner och annat i foder som sedan övergår i maten. Vi skall ha etiska vettiga system att hantera djuren på. Det gäller också miljöpåverkan när vi producerar. Hela detta batteri är viktigt ur konsumentperspektiv, och det är viktigt att vi i Sverige är pådrivande i det här sammanhanget.</textBlock>
    <textBlock id="i-c4ace47aec9223e8">I ett längre perspektiv är det viktigt att vi som medlemmar i EU har ett skydd mot dessa idéer gentemot världen i övrigt i de kommande WTO-</textBlock>
    <textBlock id="i-bdfecc0a6edf982e">förhandlingarna. Jordbruksministern talade om avreglerad marknad. Om man skall ha en sådan måste det finnas ett skydd för alla dessa områden. Man måste ha möjligheter och rätt att ställa krav när man handlar med livsmedel utan att utsättas för beskyllningar att vara protektionist, vilket ju så ofta är fallet. Hur klarar regeringen den avvägningen?</textBlock>
    <textBlock id="i-886e5c2876d47101">Det borde finnas möjligheter att komma överens, men då krävs det ju att man sätter sig ned och diskuterar ordentligt. Det hoppas jag att vi kan göra i referensgruppen.</textBlock>
  </contentBlock>
  <contentBlock page="0" id="i-c0e1c01c6d9490cc">
    <textBlock id="i-72d5f49d49e119ba">Anf.  44  Jordbruksminister ANNIKA</textBlock>
    <textBlock id="i-1f4e620d67196983">ÅHNBERG (s):</textBlock>
    <textBlock id="i-0dc5987327a0f2be">Fru talman! Jag delar uppfattningen att det är viktigt att vi utnyttjar vår position i den europeiska unionen i olika sammanhang för att driva på utvecklingen i den riktning som vi i Sverige finner önskvärd. Det är just därför som jag tycker att det är så märkligt att så ofta möta kravet på att regeringen skall förhålla sig passiv i de pågående reformdiskussionerna kring jordbrukspolitiken. Tvärtom är det så att vi i den diskussionen har möjlighet att hävda det som uppenbarligen är mycket väl förankrade gemensamma uppfattningar i Sverige, nämligen att en fortsatt och utvidgad reform är nödvändig.</textBlock>
    <textBlock id="i-3bab2615f4814a86">Konsumenters krav är en oerhört viktig del av diskussionen. Naturligtvis får man för olika konkreta frågor ha olika strategi eller taktik, men det grundläggande är ändå att det är viktigt att ha så höga gemensamma minimikrav som möjligt och att utifrån dem använda de möjligheter som faktiskt finns i EU-</textBlock>
    <textBlock id="i-013f43426acdfda4">systemet just för att gå före och hävda en längre gående uppfattning och få förankring för den. EU-</textBlock>
    <textBlock id="i-3b14431a50f2725f">samarbetet är fyllt av exempel på att länder agerar just på det sättet och också når framgång med det.</textBlock>
    <textBlock id="i-400b6b84ed63b306">Det behövs alltså en kombination av hög nivå när det gäller de gemensamma kraven, en möjlighet att gå före och, sist men inte minst, regler som på marknaden tillgodoser konsumenters olika krav på information och upplysning. Vi menar nämligen ganska ofta olika saker när vi som konsumenter talar om hög kvalitet. Allt kan inte vara fastlagt i gemensam lagstiftning. En del måste också lämnas till frivilliga märkningssystem.</textBlock>
  </contentBlock>
  <contentBlock page="0" id="i-bfc416d37145508f">
    <textBlock id="i-19bdc92ff9c6eeda">Anf.  45  LENNART BRUNANDER (c) replik:</textBlock>
    <textBlock id="i-fc260f89f3b39803">Fru talman! När det gäller det sistnämnda, att man skall lämna till konsumenten att avgöra vad som är bra och vad som inte är bra, vill jag hävda att det ändå måste finnas vissa grundläggande regler, t.ex. för nyttjande av antibiotika, mediciner och annat och att vi inte skall ha mat som innehåller salmonella etc.</textBlock>
    <textBlock id="i-f58a51c763b595da">Inge Carlsson sade tidigare att det rimliga vore och att den socialdemokratiska linjen är att bonden skall kunna leva på de priser som man kan ta ut för produkterna. Det är en ganska intressant upplysning, eftersom man enligt min bedömning inte kan göra det med de priser som är i dag. Det är därför som det finns ersättningar. Men samtidigt säger man från regeringens sida att ersättningarna skall bort. Då måste man också klart säga att priserna också måste stiga, vilket innebär ökade kostnader för konsumenterna. Det tycker jag att man också måste tala om i så fall, därför att annars går inte resonemanget ihop.</textBlock>
    <textBlock id="i-b47971b237638c19">När det gäller vår kritik mot att regeringen har gjort vissa saker säger Annika Åhnberg att man inte får vara passiv utan måste agera. Att regeringen agerar för att värna svenska djurskyddsregler och de regler som vi har när det gäller hantering av mat är naturligtvis alldeles riktigt. Vad vi är kritiska mot är att regeringen litet vidlyftigt och utan att precisera vad det handlar om går ut och talar om att nu skall vi avreglera, att det som EU gör inte räcker, utan vi skall avreglera. Då blir beskedet kanske ett annat än vad man egentligen avsåg.</textBlock>
  </contentBlock>
  <contentBlock page="0" id="i-3ea1ae356194d734">
    <textBlock id="i-d57163e5ecf2db04">Anf.  46  Jordbruksminister ANNIKA</textBlock>
    <textBlock id="i-92860c000c661bb5">ÅHNBERG (s):</textBlock>
    <textBlock id="i-b1b67edc33de4f0a">Fru talman! Det sista är intressant. Jag måste då ställa frågan: Tycker Lennart Brunander att det som kommissionen gör räcker? Kommer det att leda till goda förutsättningar för europeisk jordbruks- och livsmedelsproduktion och även för svensk livsmedelsproduktion som är en del i denna? Det skulle vara intressant att någon gång få höra inte bara kritik mot uppfattningen från oss som är för en reform, utan också få höra litet mer om hur de som inte vill ha en fortsatt reform tänker sig det hela. Hur ser de förmodade lysande framtidsutsikterna ut då?</textBlock>
    <textBlock id="i-d5e68f323d79c84e">När det gäller hela den komplicerade frågan om vad bonden tjänar på sitt jordbruk tror jag att det leder tanken fel att tro att detta är en diskussion framför allt eller t.o.m. enbart om hur de olika stöd- och ersättningsordningarna är utformade. Den tiden borde vara förbi när vi politiskt försöker reglera fram hur prissättningen skall ske på marknaden. Den tiden borde verkligen inledas när prissättningen på marknaden sker utifrån de kvaliteter som produceras så att hög kvalitet premieras mer än låg kvalitet. Det som jag tycker är ett problem med det europeiska jordbruket och den europeiska livsmedelsproduktionen i dag är att det som Lennart Brunander har talat om, det europeiska sättet, egentligen inte finns. Här produceras ibland livsmedel av hög kvalitet. Men det produceras också ett förfärande antal gånger livsmedel med låg kvalitet, och de värderas genom politiken och stödordningarna lika högt som livsmedel med den höga kvaliteten. Detta är någonting som vi måste ändra på, så att de bönder som producerar livsmedel med hög kvalitet får en rimlig ersättning på marknaden.</textBlock>
    <textBlock id="i-343ba28c2c3b6cd9">Låt mig till sist säga att det när det gäller livsmedelssäkerhet finns grundläggande regler. Detta är inget oreglerat område, tvärtom. Självfallet skall vi ha en ambition. Det viktigaste är att konsumenterna skall kunna känna sig trygga och säkra med sina livsmedel.</textBlock>
  </contentBlock>
  <contentBlock page="0" id="i-36889af69cbf52f4">
    <textBlock id="i-ba9833e43b13e611">Anf.  47  CARL G NILSSON (m) replik:</textBlock>
    <textBlock id="i-4c607fac52020093">Fru talman! Enligt min uppfattning är tidsperspektivet i Agenda 2000 tillräckligt långt för att det skall rymmas under dagens rubrik. I agendan talas det om en 6-8-årsperiod. Då uppstår frågan på vilket sätt de svenska positionerna skall förankras här i riksdagen. Ministern säger att en regering naturligtvis skall kunna agera. Det är väl riktigt att en regering både skall och kan göra det.</textBlock>
    <textBlock id="i-fab099f59436338a">Jag skulle vilja återge ett par rader ur den faktapromemoria som vår utrikesminister just i dag föredrar inför Allmänna rådet. Man säger att Sveriges position är att Sverige förespråkar genomgripande marknadsanpassade reformer i jordbrukspolitiken, att prisnivå och gränsskydd sänks, exportbidrag avskaffas samt att kvoter och andra produktionsbegränsningar slopas. Förslagen är inte tillräckligt långtgående. Det sägs vidare att Sverige anser att arealstödet skall vara lika oberoende av val av gröda. Vad gäller mjölksektorn bör priserna sänkas mer än vad som föreslås och en avveckling av mjölkkvoterna påbörjas redan år 2000.</textBlock>
    <textBlock id="i-1d6d13512fef58b9">Det finns mycket i detta som säkert kan diskuteras och som inte är fel, men jag tycker att det är litet konstigt att regeringen ger sken av att vilja diskutera de här frågorna med den parlamentariska referensgruppen när man ändå så pass detaljrikt och konkret lägger fram de svenska positionerna i dag i det allmänna rådet. Det finns möjligen anledning att fråga:</textBlock>
    <textBlock id="i-9e34a381a3b20e35">Delar Jordbruksdepartementet dessa relativt detaljerade positioner, och vad kommer de att innebära för svenskt jordbruk? Vad kommer t.ex. förslaget om lika arealstöd oberoende av val av gröda att innebära för oljeproduktionen? Vad kommer en avveckling av mjölkkvoterna år 2000 att innebära?</textBlock>
  </contentBlock>
  <contentBlock page="0" id="i-4aeeaedb13773643">
    <textBlock id="i-d429031cba12457b">Anf.  48  Jordbruksminister ANNIKA</textBlock>
    <textBlock id="i-8ff081e5a070c96b">ÅHNBERG (s):</textBlock>
    <textBlock id="i-c6bdc7766f5dfcbc">Fru talman! Jag är litet förvånad över den här diskussionen. Om vi nu skall öva oss i att citera, låt mig då citera ur den moderata reservationen nr 8 till betänkandet, där Moderata samlingspartiet uppenbarligen tycker att Sverige skall verka för en avreglerad och förenklad jordbrukspolitik. Litet längre fram i reservationen säger man: "Om avregleringar och liberaliseringar sker i ungefär samma takt i samtliga större producentområden finns enligt vår mening ingen större risk för att EU:s produktion drastiskt skulle minska." Men sanningen är ju den att den europeiska unionen är på efterkälken. Det finns ingen som helst förutsättning för att vi skall kunna göra vår avreglering i samma takt som andra eftersom vi ligger långt efter. Men om vi vill kunna hävda det europeiska jordbruket måste vi faktiskt skynda oss på för att komma ifatt andra länder.</textBlock>
    <textBlock id="i-30bd96b7b70b1b27">Den promemoria som Carl G Nilsson citerar ur och t.ex. vårt förslag om att avveckla mjölkkvotssystemet innehåller ju positioner som är förankrade i EU-</textBlock>
    <textBlock id="i-608b1a018f1e38ba">nämnden i Sveriges riksdag. Jag kan inte riktigt förstå resonemanget om att regeringen mot bakgrund av detta på något sätt skulle köra över eller gå förbi riksdagsarbetet. Vi följer alla de regler som finns, och vi gör det därför att det är viktigt att ha positionerna förankrade i Sveriges riksdag. Men när det gäller den referensgrupp som vi tillsätter finns det ju en oerhörd mängd konkretiseringar och detaljeringar av de här förslagen som gruppen har anledning att fördjupa diskussionen kring. Om Carl G Nilsson tror att man i referensgruppen skall börja om från början och utgå från att inga positioner finns, tror jag nog tyvärr att</textBlock>
    <textBlock id="i-291e4969ecab17dd">Carl G Nilsson har missuppfattat avsikten med denna grupp.</textBlock>
  </contentBlock>
  <contentBlock page="0" id="i-0da725f734acb21a">
    <textBlock id="i-799ac0a6a03df48a">Anf.  49  CARL G NILSSON (m) replik:</textBlock>
    <textBlock id="i-b181cbc0558ffd08">Fru talman! Vad jag menar är att det som vi nu diskuterar i kammaren i Sveriges riksdag är de positioner som vi skall inta i de fortsatta förhandlingarna.</textBlock>
    <textBlock id="i-d35fd3fa71a9c9a2">Det är därför litet olyckligt att det framförs så detaljerade positioner redan innan vi har fattat besluten. Jag har sagt det i EU-nämnden, och jag har sagt det här, att många av synpunkterna är bra. Men det finns också detaljer i positionerna som vi icke har analyserat effekterna av för svenskt jordbruk och som jag tror kommer att ge mycket dramatiska effekter. Detta borde vi först diskutera gemensamt, och det var det som jag trodde att vi skulle göra i denna referensgrupp.</textBlock>
    <textBlock id="i-fdd000d5a6b09998">Sedan var det en fråga som kom upp allra sist, nämligen det här om konsumenterna och priserna på jordbruksprodukter. Jag tycker att det är väldigt bra om jordbruksministern ofta går ut och talar om vad effekterna av svenskt medlemskap har blivit vad gäller livsmedelspriserna. För det är precis så som det sades: De har sjunkit. Ofta har vi tyvärr problem att förklara sambanden mellan de stöd som betalas ut som går via skattsedeln och jordbrukspriserna. Här har alltså jordbruksministern en viktig uppgift - att pedagogiskt förklara sambandet mellan skatternas användande och livsmedelspriserna i Sverige.</textBlock>
  </contentBlock>
  <contentBlock page="0" id="i-377ae9d3e220075b">
    <textBlock id="i-b4d0739867ccd472">Anf.  50  Jordbruksminister ANNIKA</textBlock>
    <textBlock id="i-ee85880c3f303ee9">ÅHNBERG (s):</textBlock>
    <textBlock id="i-960163170291a7b6">Fru talman! Låt mig säga att jag tycker att den här diskussionen om vad som skall diskuteras i referensgruppen och om vad regeringen kan göra mot bakgrund av den vanliga förankringsprocessen är litet obegriplig för mig. Ibland får jag en känsla av att det här handlar om att den politiska oppositionens uppgift på något sätt alltid är att vara emot den sittande regeringen. Det här är det halmstrå som de drunknande griper efter när de inte riktigt kan, vill eller vågar säga vad det är i jordbrukspolitiken som de inte håller med om.</textBlock>
    <textBlock id="i-f3a8d80ecedb1846">Då ägnar man sig i stället åt den här formdiskussionen; att saker och ting görs i fel ordning. Det här kan vara intressant, för det kanske kan vara så att den enighet som vi upplever på det övergripande planet helt enkelt inte finns när vi kommer in på de konkreta diskussionerna. Då vore det betydligt mer givande, och det skulle föra diskussionen betydligt mer framåt, om man någon gång kunde få reda på vad det är som t.ex. Carl G Nilsson inte tycker om i jordbrukspolitiken. Vad är det som han har att invända mot i sak?</textBlock>
    <textBlock id="i-f880e1dc5bddfe1e">Vad är det som regeringen inte får säga?</textBlock>
    <textBlock id="i-5cc1b5529b1d5ab8">Då skulle vi kanske kunna få en intressant diskussion. Men just detta att låtsas att man är för allting -</textBlock>
    <textBlock id="i-3211307f7accce88">man är för reformer, men man är också för bevarandet av den befintliga jordbrukspolitiken - det går liksom inte riktigt ihop.</textBlock>
  </contentBlock>
  <contentBlock page="0" id="i-78f950af02ac4ad0">
    <textBlock id="i-04d8d074ccbe46d9">Anf.  51  DAN ERICSSON (kd) replik:</textBlock>
    <textBlock id="i-ba2ce8b850a206f5">Fru talman! Jag skall inte gnöla om referensgruppen. Tvärtom, jag kommer gärna när ministern kallar och jag har möjlighet att vara med.</textBlock>
    <textBlock id="i-080c780f1972cbbe">Jag tänkte också inledningsvis säga några positiva saker. Det var bra att ministern underströk att vi skall ha en fortsatt gemensam jordbrukspolitik. Det tror jag är centralt; att vi inte går in på några andra spår. Det var också bra att vi skall ha mer av gemensamma tag vad gäller miljöfrågorna och djurskyddet i EU-</textBlock>
    <textBlock id="i-bdb3f96cacd9bfc6">arbetet. Där tycker jag också att regeringen har jobbat på ett bra sätt.</textBlock>
    <textBlock id="i-430665c41c62f491">Sedan var det ett par saker som jag ändå vill ta en diskussion om. Det var när ministern sade att alternativen till regeringens politik, en reform av CAP, egentligen inte är ett alternativ för de svenska lantbrukarna. Det kommer att bli en nedläggning oavsett vad som händer. På den punkten håller jag inte med.</textBlock>
    <textBlock id="i-bde0cb420cc8b21c">Det handlar faktiskt om det här med lika konkurrensvillkor. Ministern signalerade ju ändå att vi skall ha rimliga villkor i förhållande till omvärlden. Men det är ju det vi inte har i dag. Det är en orsak till att vi har de här nedläggningarna.</textBlock>
    <textBlock id="i-22bdbf65e9e4dbcb">Sedan har ju faktiskt regeringen i sin regionalpolitiska proposition sagt att lantbruks- och skogsnäringen inte är en framtidsbransch. Man höjer socialavgifterna i stödområden. Det är klart att det är en annan signal jämfört med vad som annars sägs. Det är den typ av signaler som jag tror är till nackdel för jordbruket.</textBlock>
    <textBlock id="i-9d89a8781fc754b4">Sedan har vi självklart det här med byråkratin och det här med båspallsmåttet. Det är sådant som ändå blir tunga bördor för lantbrukare att bära och som slår ut dem. Det är på de punkterna som vi borde förändra så att vi inte får den här utslagningen.</textBlock>
    <textBlock id="i-c7df565eee1a0605">Men så till min fråga: Jag hade ju en diskussion med Inge Carlsson. Det gällde det här med "rask takt", eller att skynda på. När vi har hört Carl G Nilssons uppräkning som gällde regeringens position måste jag ändå fråga: Är inte detta i rask takt ett borttagande av EG:s marknadsordningar? Eller hur ligger det till? Skall ni skynda på? Jag skulle vilja ha ett klarläggande på den punkten, för jag tycker inte att jag fick det i det tidigare replikskiftet.</textBlock>
  </contentBlock>
  <contentBlock page="0" id="i-6f6e54877f355496">
    <textBlock id="i-0daefbcfeb61c0b9">Anf.  52  Jordbruksminister ANNIKA</textBlock>
    <textBlock id="i-ba0695d91340a078">ÅHNBERG (s):</textBlock>
    <textBlock id="i-6bee1567573c025e">Fru talman! Låt mig säga något om förslagen i</textBlock>
    <textBlock id="i-e31b787dcab4ab0c">Agenda 2000 och hur vi ser på takten i reformprocessen. Min bedömning efter de inledande diskussionerna är nog att det finns ett betydande motstånd mot en omfattande reform. Min bedömning är att de förslag som kommissionen lägger fram vad gäller förändringstakten över tiden innebär en ambitionsnivå som vi kan ställa oss bakom.</textBlock>
    <textBlock id="i-b2e4c7b4e0557bc6">Men - och här kommer tillägget - jag vill då gärna se detta som en fas 1 i ett reformarbete som måste få sin fortsättning. Det kan inte vara så att man tror att den europeiska unionens gemensamma jordbrukspolitik i och med de förändringsförslag som här föreslås har nått en optimal utformning. Om man tror det skulle jag vilja säga att det är en farlig uppfattning som kan få förödande konsekvenser för den framtida jordbruks- och livsmedelsproduktionen. I många avseenden måste reformarbetet därefter fortsätta i en andra fas, där man ger ytterligare tyngd åt konsumentoch miljökrav, inbegripet t.ex. djurskyddskrav, och där man ytterligare sänker prisnivåer i syfte att möjliggöra för en export.</textBlock>
    <textBlock id="i-9b904649c8aac8b6">Hur man sedan skall kompensera detta med olika typer av stödåtgärder blir ju beroende av i vilken takt man genomför de här sänkningarna. Det kan man omöjligt stå i Sveriges riksdag och ha en färdig uppfattning om redan nu.</textBlock>
    <textBlock id="i-9aab0d4d811dff3d">Sedan finns det vissa delar där vi menar att det bör finnas tydligare beslut redan nu. Det gäller t.ex.</textBlock>
    <textBlock id="i-eb9ed1d3b11f8d8e">mjölkkvoterna. Det måste stå klart och tydligt att detta system skall avvecklas så att bönder vet vad de har att rikta in sig på i framtiden.</textBlock>
  </contentBlock>
  <contentBlock page="0" id="i-3001c7fc1aa08f35">
    <textBlock id="i-8abc54546cc30dd3">Anf.  53  DAN ERICSSON (kd) replik:</textBlock>
    <textBlock id="i-afe1cb0520e8c875">Fru talman! Min slutsats av den repliken, och tidigare Inge Carlssons, är att jag ändå hade ganska rätt i mitt anförande när jag talade om att detta är rask takt vad gäller avvecklandet av EG:s marknadsordningar.</textBlock>
    <textBlock id="i-277c06eb26434a61">Det är på den punkten vi skiljer oss. Vi menar att vi inte kan driva en politik som innebär att vi med öppna ögon slår ut stora delar av svensk åkermark och många av dem som arbetar i primärproduktionen. Där skiljer vi oss åt.</textBlock>
    <textBlock id="i-9feef9908dd80eb3">Sedan var det ett par andra saker som jag också skulle vilja säga. Det gäller bl.a. det här med konsumentperspektivet. Ministern undrar varför inte det har varit uppe. Det är mycket man skulle vilja hinna med, men min uppfattning är att konsumenterna faktiskt också efterfrågar svenska livsmedelsprodukter. Man efterfrågar att vi har ett öppet landskap i Sverige, och att vi har förutsättningar för fortsatt jordbruksproduktion i hela landet.</textBlock>
    <textBlock id="i-df1c9beb1b7cceda">Den delen av konsumentintresset tycker jag dock inte att regeringen alltför ofta väger in när man diskuterar detta. Konsumentintresset brukar för det mesta bara handla om prisbilden. Jag tror att frågan är litet mer komplex än så och att vi måste väga in de andra delarna också. Det är enligt vår uppfattning en orsak till att vi skall bedriva en jordbrukspolitik som innebär att vi har förutsättningar för jordbruksproduktion i hela landet.</textBlock>
    <textBlock id="i-6b32a46a7a5d94d3">En annan del som vi inte heller hann med i dag är att diskutera just den här globala livsmedelssäkerheten. Jag försökte i mitt anförande ändå peka på att det kanske inte är så enkelt. Jag tyckte att ministern gjorde det litet för enkelt för sig när hon sade att bara vi sänker priserna inom EU-området kommer det att lyfta u-länderna. Problematiken är ju litet vidare än så. Jag tar gärna den diskussionen i annat sammanhang, när vi hinner med. Men jag vill framföra en undran till ministern: Finns det utrymme där för en nyans i diskussionen? Eller är det bara rakt på som ministerns säger - sänker vi i EU så kommer det att leda till förbättringar i tredje världen? Jag är inte lika tvärsäker.</textBlock>
  </contentBlock>
  <contentBlock page="0" id="i-febfe1fec7e5ff63">
    <textBlock id="i-7b569e00784c9cdc">Anf.  54  Jordbruksminister ANNIKA</textBlock>
    <textBlock id="i-0fab0216f4ac2251">ÅHNBERG (s):</textBlock>
    <textBlock id="i-3771740b8ed4a160">Fru talman! Det är om vi fortsätter med den befintliga jordbrukspolitiken, eller inte förmår förändra den i tillräcklig omfattning, som vi med öppna ögon slår ut livsmedelsproduktionen här hemma och i resten i Europa. Vi måste ju ha klart för oss att så länge vi producerar ett överskott måste vi också finna möjligheter att avsätta detta överskott. Det måste göras inom ramen för det regelverk som länder har kommit överens om globalt. Det går alltså inte att göra det i brott mot de regler som den europeiska unionen har varit med om att fatta beslut om inom ramen för</textBlock>
    <textBlock id="i-7963ae5e763dbefe">GATT-avtal och WTO.</textBlock>
    <textBlock id="i-d2011a488b7a2f1e">Kommissionen gör ju t.ex. analysen att en betydande del av arealen i Europa inte kommer att behövas om europeiskt jordbruk bara skall producera för hemmamarknaden i framtiden. Det blir vi hänvisade till om vi inte lyckas genomföra en reform. Det betyder alltså att man mycket aktivt skulle driva på utslagningen av europeiskt jordbruk.</textBlock>
    <textBlock id="i-b13a577b451507fb">Det tycker inte jag är en bra idé. Europeiskt jordbruk och livsmedelsproduktion skall kunna hävda sig genom hög kvalitet på den internationella marknaden.</textBlock>
    <textBlock id="i-68bb971f6940405b">Det finns, och kommer att finnas, en ökad efterfrågan på hög kvalitet.</textBlock>
    <textBlock id="i-f12639f5116d1ba7">Jag tycker att det är viktigt att man tar till vara det konsumentintresse som finns av en regional fördelning, av miljöanpassning, av biologisk mångfald och av en hög grad av djurskydd. Det är precis därför som vi från regeringen mycket aktivt förespråkar att man även i framtiden skall ha ersättningar från samhället till jordbruket. Det är precis det som jordbrukspolitiken är till för.</textBlock>
  </contentBlock>
  <contentBlock page="0" id="i-80bde730587b2390">
    <textBlock id="i-a069a2cf84dd9e9b">Anf.  55  GUDRUN LINDVALL (mp) replik:</textBlock>
    <textBlock id="i-f5bc07474114cf9a">Fru talman! Jag vill ställa samma frågor till jordbruksministern som jag ställde till Inge Carlsson. Vi kan se att lönsamheten i svenskt jordbruk minskar, framför allt på kött där priset till producenten sjunker.</textBlock>
    <textBlock id="i-84a5f6d078cc79ae">Därför kräver man att de svenska miljöavgifterna på handelsgödsel och  bekämpningsmedel och skatten på diesel skall tas bort. Jag skulle vilja höra om jordbruksministern delar min uppfattning att priset till producenten inte skall kompenseras genom att man tar bort miljöskatter utan att miljöskatter har ett värde i sig, nämligen att fungera som ekonomiska styrmedel.</textBlock>
    <textBlock id="i-79c48ad30fb53d2a">Jag vill också veta vad ministern har för syn på det som Skatteväxlingskommittén kom fram till, nämligen att Sverige i allt större utsträckning skall använda sig just av ekonomiska styrmedel, bl.a. för att komma till rätta med miljöproblem. Står regeringen fast vid den linjen?</textBlock>
    <textBlock id="i-9b23599baac09cba">Sedan skulle jag också vilja höra om inte jordbruksministern liksom Miljöpartiet anser att de djurskyddskrav som eventuellt skall vara gemensamma inom EU ändå inte skall vara minimikrav. Faktum är ju att innan transportdirektivet kom, dvs. gemensamma regler när det gäller transporter, hade Sverige bestämmelser om att man inte fick transportera högdräktiga eller nyförlösta hondjur. Men det kravet finns inte med i direktivet. I och med att bestämmelserna är harmoniserade innebär det att dessa regler, såvitt jag har förstått av veterinären, numera finns endast som en frivillig överenskommelse. Vore det inte bättre att djurskyddskraven vore minimikrav, på samma sätt som vi brukar hävda att det skall vara minimikrav på miljöområdet?</textBlock>
  </contentBlock>
  <contentBlock page="0" id="i-a2e69f28b8da06b3">
    <textBlock id="i-1c93c02375e51087">Anf.  56  Jordbruksminister ANNIKA</textBlock>
    <textBlock id="i-7c234e41cd5b11ae">ÅHNBERG (s):</textBlock>
    <textBlock id="i-f3a937bc0b40ab07">Fru talman! Jag delar uppfattningen att det skall vara minimikrav. Man kan säga att djurskyddsområdet över huvud taget inte i någon större utsträckning är reglerat inom den europeiska unionen. Det pågår just nu arbete med ett direktiv för mer grundläggande basnivåer när det gäller regler, inte bara på de begränsade områden som hittills har reglerats utan mer generellt när det gäller djurhållning. Vi välkomnar ett sådant arbete.</textBlock>
    <textBlock id="i-730521fb271aff52">Annars är det framför allt slaktregler och transportregler som har tagits upp i gemensam ordning.</textBlock>
    <textBlock id="i-1e954ae6445d9aec">Jag delar uppfattningen att det bör vara minimikrav och att det bör finnas möjligheter för länder att ha längre gående krav än dessa gemensamma nivåer.</textBlock>
    <textBlock id="i-08b222fe032f296e">Jag menar att miljöskatter och miljöavgifter naturligtvis skall avgöras utifrån de effekter som de har när det gäller miljöanpassning. Därför måste vi regelbundet utvärdera om de leder till de goda miljöeffekter som vi har avsett och om de fyller sin funktion.</textBlock>
    <textBlock id="i-decb9f96167bb96b">Det måste vara den huvudsakliga bedömningen när det gäller miljöbefogade skatter och avgifter. Men å andra sidan går det naturligtvis inte att helt bortse från att det finns en konkurrens från verksamheter i andra länder. Den konkurrensen finns där alldeles oavsett om Sverige är medlem i den europeiska unionen eller inte. Det måste också finnas någon sorts total rimlighetsnivå, så att vi verkligen utnyttjar det handlingsutrymme som förvisso finns på den nationella nivån och utnyttjar det på ett optimalt sätt.</textBlock>
    <textBlock id="i-45e05627fe67759e">Jag vill också säga något om köttkrisen. Oavsett om Sverige hade varit medlem i den europeiska unionen eller inte så hade BSE-krisen drabbat hela köttsektorn i form av drastiskt sänkta priser.</textBlock>
  </contentBlock>
  <contentBlock page="0" id="i-96ef6188c75df164">
    <textBlock id="i-5fcc1bcd58293473">Anf.  57  GUDRUN LINDVALL (mp) replik:</textBlock>
    <textBlock id="i-c145ebf0c0ca9b79">Fru talman! Jag vet inte riktigt hur jag skall tolka svaret. Skall jag tolka svaret som att ministern anser att det är riktigt att vi i Sverige skall kunna gå före genom att använda miljöskatter om vi anser att det kommer att gynna våra mål, nämligen att få en bättre miljö, även om det nu råkar vara fråga om jordbruket?</textBlock>
    <textBlock id="i-baed2fd90dd1df07">Det skulle jag vilja veta. Eller anser ministern att vi skall harmonisera skatterna? I så fall finns det skatter också i andra länder som vi inte har i Sverige, och då måste vi veta om regeringen anser att vi skall införa t.ex. en skatt på jordbruksmark som finns i Danmark.</textBlock>
    <textBlock id="i-c135ff1d2128887e">Jag skulle också vilja höra litet grand om diskussionen om belgisk blå. Jag har ju ställt en fråga om det, och jag fick ett svar på den som inte var riktigt upplysande. Ministern säger nu att Sverige kommer att ha möjligheter att hävda sin ståndpunkt oavsett vad</textBlock>
    <textBlock id="i-c8371b41595e47ad">EG-domstolen kommer fram till. Det skulle vara mycket intressant att höra på vilket sätt som Sverige skulle kunna hävda sin ståndpunkt oavsett vad EG-</textBlock>
    <textBlock id="i-7101f40eb3412a14">domstolen kommer fram till, och på vilket sätt den skulle få genomslag i verkligheten. Betyder det att det skulle bli ett stopp för import av t.ex. sperma? Jag tror inte alls att det kommer att finnas någon avel av renrasig belgisk blå i Sverige. Det är inte det som är intressant för köttproducenterna. Det intressanta för dem är att med hjälp av belgisk blå få en korsningprodukt som växer ännu bättre. När det gäller just detta med korsningskalvar vet vi att vi får något som brukar kallas för heterosiseffekten. Om man har två föräldrar som är ganska långt ifrån varandra genetiskt får man en hög effekt. Jag tror att det egentligen är på det sättet som man kommer att använda belgisk blå, nämligen genom import av sperma. På vilka sätt kan</textBlock>
    <textBlock id="i-f0f3c78d49fef622">Sverige se till att detta inte sker, även om EG-</textBlock>
    <textBlock id="i-1c6b8dc0a047a1ee">domstolens utslag blir att vi inte får ha särregler?</textBlock>
  </contentBlock>
  <contentBlock page="0" id="i-dc8e5f86edd48148">
    <textBlock id="i-950e9e88ecc1a68d">Anf.  58  Jordbruksminister ANNIKA</textBlock>
    <textBlock id="i-16257fb224bd4cb9">ÅHNBERG (s):</textBlock>
    <textBlock id="i-cd2cfb9d9f3e77df">Fru talman! Låt mig när det gäller skatte- och avgiftsfrågan säga att jag tyckte att jag uttryckte mig ganska enkelt, och jag vet inte om jag kan göra det så mycket enklare än så. Det är min bedömning att det finns ett utrymme för skillnader mellan länder när det gäller skatter och avgifter. Det faktum att vi lever i en gemensam värld och att den tekniska utvecklingen har gjort att vi kan frakta varor och tjänster mellan varandra på ett enkelt sätt har inte lett till att alla måste bete sig exakt likadant i alla olika processer. Det finns ett utrymme för skillnader. Allt när det gäller produktionsvillkor och konkurrensvillkor avgörs inte om skatter och avgifter är likadana.</textBlock>
    <textBlock id="i-d2c22b5949912a61">Däremot är det naturligtvis på det sättet att vi inte kan bortse från att det också finns konkurrensaspekter. Vi kan inte tro att vi ensamma kan sätta precis vilka nivåer eller utforma vilka skatter eller avgifter som helst utan att det får konsekvenser när det gäller att t.ex. produktion förskjuts från en plats till en annan. Det betyder inte att man inte kan ha skatter och avgifter. Men man måste väga in dessa faktorer i de beslut som man fattar. Det handlar helt enkelt om att inse att vi lever i en gemensam värld men att den gemensamma världen ger ett enskilt land goda möjligheter att agera utifrån de politiska beslut som man fattar i t.ex. de nationella parlamenten.</textBlock>
    <textBlock id="i-2c22ec41245fab6d">När det gäller belgisk blå fick Gudrun Lindvall inget svar på sin fråga om vad vi skall göra om domstolen fattar ett negativt beslut. Det får hon inte nu heller, eftersom det inte finns någon anledning att innan domstolsbeslutet är fattat agera som om vi tog för givet att det skulle gå oss emot. Jag får utgå från att inte heller Gudrun Lindvall utgår från att vi har ett nederlag att se fram emot. Det gör jag för min del inte. Därför är jag inte beredd att nu offentligt diskutera vad som skulle bli konsekvensen av ett sådant utslag.</textBlock>
  </contentBlock>
  <contentBlock page="0" id="i-d7ce88cbb4658250">
    <textBlock id="i-1d7891acb5c0c409">Anf.  59  EVA ERIKSSON (fp):</textBlock>
    <textBlock id="i-dc8778666a86a018">Fru talman! Den debatt som vi har haft i dag om</textBlock>
    <textBlock id="i-61b5eb464c740c53">Sveriges riktlinjer för jordbruks- och livsmedelspolitiken är ju en av de viktigaste EU-frågorna som vi har att diskutera i denna kammare. EU:s jordbrukspolitik har ju inte förändrats särskilt mycket sedan den formulerades 1957. Trots att det har blivit fler medlemmar under den tiden har man för att göra anpassningar till de nya medlemmarna och de nya kraven egentligen bara sett till att skapa några nya regleringar. Det är väldigt sällan som något har tagits bort från EU:s mål och riktlinjer för jordbrukspolitiken.</textBlock>
    <textBlock id="i-cf19c5cc63f62f07">Resultatet av det har ju blivit, vilket många här i dag har påpekat, en snårig djungel av svåröverskådliga regler som jag menar har skadat jordbruket och livsmedelsnäringen.</textBlock>
    <textBlock id="i-d7b4c00442873cfe">När nu EU står inför ytterligare expansion är det absolut nödvändigt att göra förändringar. Det finns möjlighet att göra förändringar i EU:s jordbrukspolitik. De brister som finns i EU:s jordbrukspolitik måste rättas till, målen måste ändras, och regelverket måste förenklas. Folkpartiet är för en gemensam jordbrukspolitik, men visionen - riktlinjer och målet för framtiden - måste vara att vi även på detta område skall ha en friare marknad.</textBlock>
    <textBlock id="i-d373d5a33caf47bf">Lennart Brunander, självklart skall denna marknad vara tuktad med djurskydd, miljökrav och krav på bevarande av änglamarken. Det är jag inte ett dugg orolig för. Jag är helt övertygad om att om Sverige tar ledningen i detta arbete, kommer vi med starkt ledarskap i EU att kunna förändra jordbrukspolitiken i rätt riktning.</textBlock>
    <textBlock id="i-ceebbd79f8e00d5f">Samarbetet i EU måste hela tiden förnyas för att motsvara tidens krav och människors vardag. Det handlar väldigt mycket om att ge legitimitet åt EU och</textBlock>
    <textBlock id="i-f7b8df9b36ffbfb6">EU:s arbete, där vi nu är en aktiv medlem. I den här debatten kan man börja undra om vi verkligen är medlem i EU men så är faktiskt fallet.</textBlock>
    <textBlock id="i-e3c314b73f2f4644">För att reformarbetet skall kunna ta fart är det viktigt att bejaka samarbetet inom EU. Men en av de viktigaste uppgifterna som EU nu står inför är utvidgningen. De nya demokratierna skall bli medlemmar i den europeiska gemenskapen - Polen, Ungern,</textBlock>
    <textBlock id="i-4c8412032c2a06fc">Tjeckien, Estland, Slovenien och Cypern. Det är viktigt att inför det arbetet förändra jordbrukspolitiken.</textBlock>
    <textBlock id="i-9bc2c647cace5a7f">Förutom konsumentaspekten, som är ett av huvudskälen, handlar det också om det långsiktigt hållbara jordbruket, såväl ekonomiskt som ekologiskt, och om att jordbrukspolitiken är en bra bas för att globalt driva livsmedelsfrågorna. Det är också viktigt att ändra reglerna så att de inte försvårar utvidgningen mot de nya demokratierna.</textBlock>
    <textBlock id="i-4c9d7e8ee0dd6e05">Jag menar att de som är tveksamma i den här frågan, som ifrågasätter, som vill ha litet regleringar kvar och som inte vill gå hela vägen, är demokratins dödgrävare och att de hotar utvecklingen i de nya demokratierna i Östeuropa. Något sådant vill inte vi i Folkpartiet ställa upp på.</textBlock>
    <textBlock id="i-bdfc1c917845e1c8">Det är väsentligt att kvoter, regleringar och omständlig administration tas bort och att man underlättar för jordbruket inför en ny utvidgning. Det är viktigt att vi ger klara signaler, att de nya medlemmarna får klara riktlinjer så att man vet vad man skall anpassa det nya samhället till; detta för att undvika att man nu, när man håller på och reformerar och bygger upp demokratin och ekonomin, anpassar sin näring till det gamla systemet. Någon har uttryckt det i termer om att forcera detta. Jag skulle vilja säga att det är viktigt att slå fast vilka visioner och planer EU har för den gemensamma jordbrukspolitiken.</textBlock>
    <textBlock id="i-2dfaed9fdc15a33f">En del har under tidens gång i debatten - i dag har</textBlock>
    <textBlock id="i-d4217c698faf6f0f">Dan Ericsson litet grand berört det - varit inne på att man under en övergångsperiod, eller t.o.m. permanent, skulle ha förmånligare regler för Västeuropas relativt rika jordbrukare än för Östeuropas fattigare jordbrukare. Den lösningen kan Folkpartiet inte försvara - det är också att vara med och försvara den demokratiska utvecklingen i de nya demokratiska länderna.</textBlock>
    <textBlock id="i-b3f20811aaafed8c">För att nå en ökad tydlighet och som ett led i strävan att återvinna medborgarnas förtroende måste dagens snåriga regelsystem och enorma byråkrati inom EU:s jordbrukspolitik undanröjas. EU:s egna siffror visar att den enorma byråkratin slukar 10 % av jordbruksbudgeten, vilket naturligtvis skapar en förståelig irritation och illegitimitet vad gäller hela systemet och hela EU:s jordbrukspolitik.</textBlock>
    <textBlock id="i-fc63149089b98573">Jordbrukspolitiskt finns det en passus om att en tillfredsställande inkomstnivå för bonden är ett viktigt motiv för den gemensamma politiken. Detta klarar inte EU av. Trots detta går 80 % av det som utbetalas, som jordbruksministern tidigare påpekade, till 20 %</textBlock>
    <textBlock id="i-8e2c7ccbb0aaa03b">av bönderna. Detta är helt oacceptabelt. Bara detta är ett skäl till att reformera jordbrukspolitiken!</textBlock>
    <textBlock id="i-995f40a432df14fb">Fru talman! Vi i Folkpartiet anser att en reform är absolut nödvändig. Det känns bra att jordbruksministern så klart har slagit fast att vi nu är på den vägen.</textBlock>
    <textBlock id="i-d2d45cee02e1a517">Vi i Folkpartiet är beredda på att aktivt delta i arbetet med att reformera EU:s jordbrukspolitik.</textBlock>
  </contentBlock>
  <contentBlock page="0" id="i-100b75fa1e1e0fdf">
    <textBlock id="i-7a5966086f700fdb">Anf.  60  DAN ERICSSON (kd) replik:</textBlock>
    <textBlock id="i-009639f06b67b1ef">Fru talman! Jag hade inte räknat med att jag skulle behöva begära replik men jag måste gå upp och säga att jag inte riktigt känner igen Eva Eriksson. Det hon nyss sade var väldigt annorlunda jämfört med en del budskap som vi tidigare hört - nu skulle minsann hela jordbruket säljas ut på en gång. Det är ungefärligen kontentan av hennes budskap men det är väl ändå inte riktigt Folkpartiets politik.</textBlock>
    <textBlock id="i-ae27aad743a0d082">Eva Eriksson hade också med ett vanställt citat av vad jag har sagt i debatten. Jag har sagt, och det finns en reservation i det sammanhanget, att jag tror att det är nödvändigt med övergångsregler nu när det östoch centraleuropeiska jordbruket skall slussas in i EU.</textBlock>
    <textBlock id="i-90f35d241da12785">Detta tror jag kommer att bli verklighet. Att, som Eva</textBlock>
    <textBlock id="i-479311e2f0930778">Eriksson gör, bygga upp en motsättning mellan EU:s jordbrukspolitik och möjligheten till en östutvidgning är faktiskt att skada EU-tanken. Om det skulle få fotfäste i debatten ute på kontinenten att vi skall föra en politik som innebär att stora delar av jordbruket skall läggas ned, skall inte Eva Eriksson tro att det blir ett stöd för östutvidgningen.</textBlock>
    <textBlock id="i-3fc6bb5aaf7a795a">Det centrala med EU är ju att vi får en utvidgning österut för att därmed befästa demokratierna och få en ökad samhörighet i hela Europa. På det sättet minskas riskerna för konfrontation och krig. Men att undergräva den inställningen tycker jag är ett litet hot. Jag vill inte gå så långt att jag talar om demokratins dödgrävare, som Eva Eriksson gjorde. Man skall nog vara litet försiktig när denna fråga hanteras; detta för att inte underblåsa stämningar som vi inte vill ha i den här debatten.</textBlock>
  </contentBlock>
  <contentBlock page="0" id="i-3922022f0a91ee73">
    <textBlock id="i-cb6b96fc21ed03b3">Anf.  61  EVA ERIKSSON (fp) replik:</textBlock>
    <textBlock id="i-e45648217de0d37c">Fru talman! Dan Ericsson har för vana att missförstå mig. Jag har aldrig någonsin i någon debatt sagt att man skall sälja ut jordbruket. Det säger jag inte nu heller. Vad jag har sagt är att det är nödvändigt att reformera jordbruket inom EU så att jordbruket blir lönsamt. EU:s jordbrukspolitik klarar inte det i dag.</textBlock>
    <textBlock id="i-7a5f468de21bad0f">Dan Ericsson har flera gånger påtalat problemen med</textBlock>
    <textBlock id="i-53c26b93adf2720d">EU:s jordbrukspolitik.</textBlock>
    <textBlock id="i-ebf96c75a501d051">Dan Ericsson talar om övergångsregler. Vad är det för övergångsregler? Skall vi ha A- och B-lag bland</textBlock>
    <textBlock id="i-a6fbbd835eda3b2c">EU-länderna? Är det vad Dan Ericsson vill ha?</textBlock>
    <textBlock id="i-123d4685ccf19d94">Jag tror inte som Dan Ericsson, nämligen att om detta med att jag tycker att de nya demokratierna fullt ut skall delta i EU:s jordbrukspolitik skulle få fotfäste ute på kontinenten, på något sätt skulle hindra de nya demokratierna att bli medlemmar i EU. Om de däremot inte får den möjligheten kommer de att ha stora ekonomiska problem. Jag menar att det kommer att hota den demokratiska utvecklingen i de nya demokratiska länderna. Det är vad jag har sagt, och det står jag fast vid.</textBlock>
  </contentBlock>
  <contentBlock page="0" id="i-7875c403c0481922">
    <textBlock id="i-3d4d8bad636a2739">Anf.  62  DAN ERICSSON (kd) replik:</textBlock>
    <textBlock id="i-8f18a4f00ed18d92">Fru talman! Jag brukar väl inte så ofta begära replik på Eva Eriksson, för vi brukar i stora stycken vara överens. Det rör sig nog inte om något missförstånd från min sida. Eva Eriksson sade faktiskt att vi skall avskaffa marknadsordningarna. Det skulle vara ett sätt att hjälpa de öst- och centraleuropeiska länderna in i EU. Men om det inte finns någon jordbrukspolitik att ansluta sig till förstår jag inte riktigt logiken i sammanhanget. I nästa steg säger ju Eva</textBlock>
    <textBlock id="i-6dcd8991773c5525">Eriksson att man fullt ut skall ta del av EU:s jordbrukspolitik. Det hela hänger inte riktigt ihop. Jag hoppas att det var ett något överilat inlägg.</textBlock>
    <textBlock id="i-30c2b8c098c8a100">Det är ju så, och det vet vi från den debatt som varit, att EU:s jordbrukspolitik används som ett skäl till att just säga nej till utvidgningen österut. Det går inte, menar man. Man bygger upp en mängd problem och svårigheter, och detta är ett väldigt stort hinder för östutvidgningen. Risken finns att detta får fotfäste hos opinionen ute på kontinenten. Om man i stora jordbrukarländer som t.ex. Tyskland och Frankrike uppfattar att vi inte längre kommer att ha någon gemensam jordbrukspolitik just på grund av östutvidgningen, blir det ett hot mot utvidgningssträvandena och mot ett säkrande av demokratierna i Europa.</textBlock>
  </contentBlock>
  <contentBlock page="0" id="i-ae72254a5bd2c19f">
    <textBlock id="i-8728c8dc93c74b1a">Anf.  63  EVA ERIKSSON (fp) replik:</textBlock>
    <textBlock id="i-2d91e8718ddc64d8">Fru talman! Återigen vänder Dan Ericsson på argumenten. Jag har inte sagt att det omedelbart skall avregleras vad gäller jordbrukspolitiken. Jag har i stället sagt att Folkpartiet är för en gemensam jordbrukspolitik men att visionen och riktlinjerna ändå måste vara att vi skall gå mot en friare marknad, som är tuktad med de stöd och annat som behövs för att vi skall ha en bra jordbrukspolitik.</textBlock>
    <textBlock id="i-f34fdeb940c09f54">Även om man ute på kontinenten säger att avregleringar och förändringar av jordbrukspolitiken är ett hot mot Östeuropas demokratisering och utveckling behöver väl inte vi i Sveriges riksdag i vår jordbrukspolitiska debatt om riktlinjerna anamma det. Naturligtvis skall vi ha den inriktning som vi tror på. Vi skall driva en kraftfull jordbrukspolitik och visa på att det finns en annan väg att gå.</textBlock>
    <textBlock id="i-53f5b56c044d8c73">När Dan Ericsson tidigare citerade ur en tidning glömde han en viktig del. Sist i den artikel som han citerade står det: Andra stödformer måste definitivt bort på sikt. De snedvrider produktionen genom att stimulera en destruktiv bidragsoptimering. Bonden odlar grödor i första hand för att det ger bidrag och inte för att det efterfrågas av marknaden. Det är att hota de nya demokratierna, de nya länderna, som också har en viktig jordbruksproduktion att bygga sin framtid på. Det stärker inte konsumenten eller miljön i framtiden.</textBlock>
  </contentBlock>
  <contentBlock page="0" id="i-b9fb555f27dc36ed">
    <textBlock id="i-bf5ba4ecd519c6ed">Överläggningen var härmed avslutad.</textBlock>
    <textBlock id="i-9f56419fd1881806">(Beslut skulle fattas den 27 maj.)</textBlock>
  </contentBlock>
  <contentBlock page="0" id="i-35bbd469dba32f42">
    <textBlock id="i-727fb5d70e394a2e">7 §  Ändringar i fiskelagen, m.m.</textBlock>
  </contentBlock>
  <contentBlock page="0" id="i-d080c8cbb8beb09a">
    <textBlock id="i-995446bcf18595e0">Föredrogs</textBlock>
    <textBlock id="i-434a9129cbb75d84">Jordbruksutskottets betänkande 1997/98:JoU24</textBlock>
    <textBlock id="i-7d6c9af60e0ebe65">Ändringar i fiskelagen, m.m. (prop. 1997/98:139)</textBlock>
  </contentBlock>
  <contentBlock page="0" id="i-c7de9c52e8b192a5">
    <textBlock id="i-e80e1a2dc1cbf4d3">Anf.  64  GUDRUN LINDVALL (mp):</textBlock>
    <textBlock id="i-c0c26fcd79e9852c">Fru talman! Vi skall nu behandla ett betänkande som är resultatet av en regeringsproposition som handlar om ett krav från EU. Kravet denna gång handlar om att vi skall öppna de svenska fiskevattnen även för utländska medborgare, dvs. de medborgare som finns i EU, och att de skall ha lika rättigheter som svenska medborgare att fiska i de här vattnen. Det innebär att vi måste ändra tre paragrafer i den svenska fiskelagen.</textBlock>
    <textBlock id="i-699cea913bdde437">Från Miljöpartiets sida har vi skrivit en motion med anledning av den här propositionen som tyvärr har resulterat i reservationer till betänkandet. Vi går emot den här förändringen.</textBlock>
    <textBlock id="i-3d1b48e9bf27daa9">Tittar vi på fiskresurserna kan vi se att de i dag på många ställen är på väg att utarmas. Därför har man i många fall infört kvoter för hur mycket som får fiskas.</textBlock>
    <textBlock id="i-ed774ed320c50d66">Vi kan se att fisket är stört i många internationella hav. Det finns också en stor konkurrens mellan nationer som vill fiska.</textBlock>
    <textBlock id="i-7bde1af67c285244">Eftersom det här redan till viss del redan finns i de svenska vattnen anser vi att det är oerhört angeläget att se till att svenska fiskare har tillgång till det fiske som Sverige har, oavsett om det gäller arter med kvoter eller andra arter.</textBlock>
    <textBlock id="i-bc87e5f7c02471e3">Vi anser också att fisket är en mycket viktig regionalpolitisk fråga. Mycket av det kustnära fiske som bedrivs ger möjlighet för människor att bo kvar på små orter efter kusten, och det är därför oerhört viktigt att bevara. Vi kan också se att det kustnära fisket ofta bedrivs på ett annat sätt än det storskaliga fisket, med "effektivare" redskap, som tyvärr också tar arter som inte alls bör tas och som ofta är mycket okänsliga och skrapar botten ren från allt.</textBlock>
    <textBlock id="i-61f934c9393615b0">I FN:s havsrättskonvention av år 1982 slås fast att folkrättsligt har varje nation möjlighet att se till att varje lands medborgare har rätt till landets fiskevatten. Det är mycket märkligt att dessa krav nu kommer från EU. Det går emot FN-konventionen. Vi menar att</textBlock>
    <textBlock id="i-3e782422233ff568">Sverige borde hävda FN:s havsrättskonvention och säga till EU att vi vill ha kvar fisket för de svenska medborgarna. Fisket bör i det här fallet jämställas med jordbruket - där skulle vi ju inte drömma om att den svenska mjölkkvoten används av några andra än de som bedriver verksamhet i Sverige. Det är alltså skälet för oss att gå emot förslaget från regeringen.</textBlock>
    <textBlock id="i-78fa0a10718a6a0a">Vi yrkar i första hand avslag på ändringen i 13 och</textBlock>
    <textBlock id="i-33dfe2d16d53e0c8">30 §§ i fiskelagen. Detta utvecklas i reservation 1, som jag yrkar bifall till.</textBlock>
    <textBlock id="i-611bd54a70f67733">Om man nu skall göra den här förändringen anser vi att det är angeläget att se till att de fiskare som då kommer att fiska på svenska fiskevatten har så stark anknytning till Sverige som möjligt. Här har den svenska regeringen inte utnyttjat de möjligheter som finns. Det står klart uttryckt i propositionen att det skulle vara möjligt att knyta kraven på vilka som får fiska till att de som fiskar skall varaktigt bidra till landets socialförsäkringssystem. Om man nu vill göra denna förändring i 30 §, vilket vi inte vill, bör man lägga till "och besättningen varaktigt bidrar till landets socialförsäkringssystem". Det skulle i alla fall ge dem som bor i Sverige möjligheten att i första hand ha tillgång till detta fiske.</textBlock>
    <textBlock id="i-1fd30aae51136e36">Jag är mycket förvånad dels över att jag under utskottsbehandlingen inte har fått majoritet för denna självklara förändring av regeringens förslag, dels över att det har varit omöjligt att få ett svar från regeringens företrädare i utskottet varför man inte vill göra detta tillägg, när det uppenbarligen är tillåtet inom de ramar som EU sätter.</textBlock>
    <textBlock id="i-f74e629c09d8f266">Om reservation 1 inte går igenom yrkar jag bifall till reservation 2.</textBlock>
    <textBlock id="i-7bb247043636350a">Vi menar att detta förslag är mycket olyckligt. Det kan leda dels till att det kustnära fisket slås ut, dels till att de fiskare som finns i Sverige i dag och fiskar på de kvoter som Sverige har inte har möjlighet att bedriva sin näring i framtiden. I det här fallet finns det alltså internationella konventioner som innebär att</textBlock>
    <textBlock id="i-1189fc5d54702f4a">Sverige skulle kunna hävda att vi inte vill inordna oss under EU:s krav.</textBlock>
    <textBlock id="i-aa23260babd66664">Det skulle också vara mycket intressant att se vad som händer om Sverige hävdar en egen linje och det överklagas i EG-domstolen, att se hur EU tolkar FN:s havsrättskonvention, som klart säger att det är en del av folkrätten att hävda fisket för det egna landets medborgare.</textBlock>
    <textBlock id="i-8268393959274c11">Detta stämmer också mycket illa med det som jasidan sade inför EU-folkomröstningen om att EU var ett samarbetsprojekt mellan fria stater. Om EU är ett samarbetsprojekt mellan fria stater är det fullkomligt självklart att FN:s havsrättskonvention gäller och därmed ger oss möjlighet att säga nej till att öppna fisket i Sverige även för utländska medborgare.</textBlock>
    <textBlock id="i-cd5d07c6572ee813">Jag hoppas få klarlagt varför regeringen inte vill knyta fisket närmare till de svenska fiskarna, när man i alla fall skulle kunna göra det genom att kräva att</textBlock>
    <textBlock id="i-b19718f9c568f269">"besättningen varaktigt bidrar till landets socialförsäkringssystem". Det känns tyvärr som att den svenska regeringen säljer ut det svenska fisket på EU:s altare, vilket jag anser vara totalt olämpligt.</textBlock>
    <textBlock id="i-9f07806c91ec3d8d">Från Miljöpartiets sida yrkar vi alltså i första hand avslag på förslaget.</textBlock>
  </contentBlock>
  <contentBlock page="0" id="i-727878f34eb1c3da">
    <textBlock id="i-cbaf1123aeb99674">Anf.  65  KAJ LARSSON (s):</textBlock>
    <textBlock id="i-711f166e56d25128">Fru talman! I jordbruksutskottets betänkande nr 24</textBlock>
    <textBlock id="i-f37a31c5f51eca8f">tas upp ändringar i fiskelagen. Det är tre förändringar.</textBlock>
    <textBlock id="i-3efea7dc6fe4a33a">Det är för det första att satellitbaserade kontrollsystem skall införas, för det andra att det bosättningskrav som vi i dag har för att få yrkesfiskelicens skall upphöra och för det tredje att utländska myndigheters inspektörer får möjlighet att vid allvarliga överträdelser mot avtalet föra ett svenskt fiskefartyg till hamn. Det är de tre förändringar som vi skall diskutera.</textBlock>
    <textBlock id="i-99bed61ab59a3bec">Det borde ha varit en större enighet om detta, därför att det är självklara saker som vi måste införa.</textBlock>
    <textBlock id="i-dfff420a7bf0e26f">När det gäller det satellitbaserade kontrollsystemet var vi i och för sig emot detta när det togs i EU. Men majoriteten har beslutat att det skall införas, och vi måste rätta oss efter detta. Oavsett vad vi tycker om systemet måste vi genomföra det. Anledningen till att vi var emot det i EU var att vi ansåg att systemet var av sådan beskaffenhet att det kostar mer än vad vi får ut av det.</textBlock>
    <textBlock id="i-a65159fd3aed4fba">Man kan följa ett fartyg och se var det befinner sig men kan inte se om det bedriver s.k. olagligt fiske.</textBlock>
    <textBlock id="i-0d4bd3c7c276f591">Man kan inte se om fartyget fiskar, men man kan se hur det förflyttar sig. Detta rör fartyg över 24 meter som fiskar på det s.k. fria havet och också fartyg som fångar fisk för tillverkning av fiskmjöl och fiskolja.</textBlock>
    <textBlock id="i-a620423956db840a">Man har räknat med att totalt mellan 30 och 50 fartyg i Sverige kommer att beröras av systemet. Driftskostnaderna är beräknade till 20 000-25 000 kr per fartyg.</textBlock>
    <textBlock id="i-4f205cb770412008">Här har vi fått en diskussion och en oro från näringen och också från oppositionen om vem som skall stå för kostnaderna. Regeringen har i förra veckan beslutat att tilldela ytterligare 4,65 miljoner till Fiskeriverket att användas till detta ändamål. Man säger också att näringen inte skall drabbas, och det är rätt viktigt.</textBlock>
    <textBlock id="i-72402451efe536f5">Vi har i dag ett bosättningskrav för att man skall kunna få en yrkesfiskeslicens. Grundprincipen för den gemensamma fiskeripolitiken är att alla medlemsländers fiskefartyg har lika tillträde till fiskevattnen och fiskeresurserna. EG-fördragets bestämmelse om bl.a.</textBlock>
    <textBlock id="i-8c4424b13ff9dcef">den fria etableringsrätten och domstolens uttalande innebär att bosättningskravet inte kan finnas kvar i</textBlock>
    <textBlock id="i-461719702a3b32f6">Sverige.</textBlock>
    <textBlock id="i-4d25a11b0f4ac999">I stället kan man ersätta det kravet med andra krav för att fisket skall kunna bedrivas och ha anknytning till svensk fiskerinäring. Det skall vara en sådan reell anknytning som domstolen har angivit. I de föreskrifter som skall utarbetas till lagsbestämmelserna kan t.ex. - jag säger t.ex. - tas upp att 50 % av fångstvärdet landas i Sverige, att hälften av fiskefärderna utgår från svensk hamn och att hälften av besättningen skall vara bosatt i Sverige. Det finns också möjlighet till andra åberopanden i detta.</textBlock>
    <textBlock id="i-f974f58ea2021aa4">Gudrun Lindvall sade när hon var uppe i talarstolen att hon väntar sig ett svar när det gäller hennes krav att fiskarna skulle bidra till socialförsäkringen.</textBlock>
    <textBlock id="i-29d6a68360372f04">Det är väl riktigt att vi inte svarade i utskottet. För att kunna bedriva ett fiske i Sverige är det inte bara yrkesfiskelicens som fordras, utan man skall också ha ett fartygstillstånd.</textBlock>
    <textBlock id="i-8428dcb02a847440">För att få ett fartygstillstånd i Sverige måste fartyget registreras i Stockholms tingsrätt. Det gäller alla båtar över 5 meter. Det innebär att för att få ett tillstånd skall de båtarna vara registrerade i Sverige, och då fiskar man under svensk flagg. Fiskar man under svensk flagg åtar man sig också att följa de bestämmelser och lagar som finns i Sverige. Därmed tycker jag att det är onödigt att åberopa just socialförsäkringen. Det blir en automatik i detta.</textBlock>
    <textBlock id="i-a16888a58d4f03fb">Fru talman! Den andra delen gäller att föra svenska båtar till hamn vid överträdelser. Jag tycker inte att det är så mycket att orda om. Där är vi också helt överens. Jag yrkar med andra ord bifall till utskottets hemställan i betänkandet.</textBlock>
  </contentBlock>
  <contentBlock page="0" id="i-c264c063eee7edd0">
    <textBlock id="i-16ab00a735123701">Anf.  66  GUDRUN LINDVALL (mp) replik:</textBlock>
    <textBlock id="i-22ef1c19a7e6d766">Fru talman! Jag vill börja med att säga att Miljöpartiet naturligtvis står bakom också reservation 4, men jag kommer för tids vinnande inte att yrka bifall till den.</textBlock>
    <textBlock id="i-f028a7f3774b885a">Det resonemang som Kaj Larsson för är mycket intressant. Såvitt jag förstår är syftet med förändringen att det skall bli möjligt för andra länders medborgare att fiska i Sverige. Det kan vi vara överens om.</textBlock>
    <textBlock id="i-99801f1af722d940">EG-domstolen har prövat den här typen av fall och kommit fram till vissa krav som man kan ställa för att detta skall vara möjligt.</textBlock>
    <textBlock id="i-dcf001ba92093364">Jag ställer mig mycket tveksam till att man skulle kunna nationellt hävda ett sådant krav som innebär att fartyget måste registreras i Sverige och att det skulle accepteras i EG-domstolen när många av de andra liknande krav som finns inte accepteras. Varför har vi i så fall inte skrivit in det i lagen?</textBlock>
    <textBlock id="i-e61b501cbc3d84e4">Däremot har EG-domstolen själv sagt att ett av de krav man kan ställa är just kopplingen till ett lands socialförsäkringssystem. Men det står också mycket klart och tydligt att man inte får har krav på viss nationalitet eller bosättning i landet som förutsättning för registreringen av ett fartyg.</textBlock>
    <textBlock id="i-29e44893872c9d60">Jag undrar om inte det Kaj Larsson säger strider mot dessa bestämmelser om det man inte får göra. Det får inte finnas krav på viss nationalitet eller bosättning för att registrera fartyg. Menar Kaj Larsson att detta innebär att en fiskare från Tyskland måste registrera sitt fartyg också i Sverige? Om man kräver registrering av fartyget bara i Sverige gör man någonting som verkar tvärtemot vad EG-domstolen säger.</textBlock>
    <textBlock id="i-6e32a537d7a15995">Jag menar att det för att vi på något sätt skall kunna bibehålla fisket för de svenska fiskarna hade varit bra att skriva in att fiskarna skall bidra till socialförsäkringssystemet. Jag skulle vilja få ytterligare kommentarer till det. Det Kaj Larsson säger gör mig ännu mer förvånad och förvirrad. Jag undrar om det är krav som verkligen skulle vara möjligt att ställa.</textBlock>
  </contentBlock>
  <contentBlock page="0" id="i-a1a91baed7d05cba">
    <textBlock id="i-08d6b0c78779ef77">Anf.  67  KAJ LARSSON (s) replik:</textBlock>
    <textBlock id="i-c6d2d83a44175936">Fru talman! Vi har i dag den bestämmelsen att det för att man skall kunna bedriva ett yrkesfiske i saltvatten - det gäller alltså saltvatten - fordras att fartyget är registrerat. Annars får man inget fartygstillstånd.</textBlock>
    <textBlock id="i-7dc4f96b1384f2b1">Registreringen sker i Stockholms tingsrätt.</textBlock>
    <textBlock id="i-77cfa536804f3f6c">Vi kan ta det exempel som Gudrun Lindvall nämnde om en tysk yrkesfiskare som kommer hit och vill bedriva fiske på svenska vatten. Då fordras det först och främst att han skall ha ett fartygstillstånd. Då måste han registrera fartyget i Stockholms tingsrätt.</textBlock>
    <textBlock id="i-74d7a36567ebfcd3">Detta har EU inte opponerat sig mot. Denna bestämmelse har vi haft och tänker fortsätta att ha.</textBlock>
  </contentBlock>
  <contentBlock page="0" id="i-1f30ac94b41522c0">
    <textBlock id="i-f427860798544e22">Anf.  68  GUDRUN LINDVALL (mp) replik:</textBlock>
    <textBlock id="i-b8ba742436b592db">Fru talman! I så fall är det här ett spel för gallerierna, Kaj Larsson. Har vi så stränga krav för att man skall få yrkesfiskelicens att man egentligen inte kan få det om man inte bara har sitt fartyg registrerat i Sverige borde socialdemokraterna ha kunnat underlåta att föreslå dessa förändringar i 13 § och 30 §. De förändringarna har ju till syfte att öppna fisket i den svenska ekonomiska zonen även för utländska medborgare. Det är precis det som EU har som syfte med direktivet.</textBlock>
    <textBlock id="i-492b9a9ccd953751">Detta är någonting som jag känner att vi får återkomma till i frågor och interpellationer. Det tycks vara en viss förvirring. Det hade kanske varit bra om</textBlock>
    <textBlock id="i-a8250cb66c8ce4ac">Kaj Larsson i utskottet gått in i en diskussion så att vi kunnat diskutera igenom detta ordentligt. Det som sägs i propositionen och det som Kaj Larsson säger stämmer inte med varandra. Jag vet inte vem som har rätt; om propositionens text har rätt eller om Kaj</textBlock>
    <textBlock id="i-48ef6bcc6f98c9ee">Larsson har rätt.</textBlock>
    <textBlock id="i-3376c28ab16cd15b">Uppenbarligen finns det här mycket som behöver diskuteras. Jag avser att återkomma i frågan. Jag yrkar ändå bifall till reservationerna 1 och 2. Det känns som att propositionen inte är genomtänkt, genomarbetad, och inte heller Kaj Larssons repliksvar.</textBlock>
  </contentBlock>
  <contentBlock page="0" id="i-10226ab3d305413d">
    <textBlock id="i-e6d12668295133e9">Anf.  69  KAJ LARSSON (s) replik:</textBlock>
    <textBlock id="i-7446b2df6cd5aac1">Fru talman! Det är två saker som vi diskuterar,</textBlock>
    <textBlock id="i-548a9567d66dd631">Gudrun Lindvall. Det gäller för det första yrkesfiskelicens. Där har vi i dag kravet på bosättning i Sverige.</textBlock>
    <textBlock id="i-b289da6eb81079ee">Det har EU sagt att man inte får ha, och därför måste vi ändra detta. Vi stryker bosättningskravet. I stället skall man i föreskrifterna kunna införa andra kriterier för att kunna få yrkesfiskelicens.</textBlock>
    <textBlock id="i-283f1aa68f8782eb">Den andra saken gäller fartygstillstånd. Det behandlar vi inte alls i dag. Den bestämmelsen har vi i</textBlock>
    <textBlock id="i-b8397b2caf100c7f">Sverige. Det är ingen som har opponerat sig mot detta. För att kunna bedriva ett yrkesfiske i svenska vatten fordras det att man har ett svenskregistrerat fartyg. I annat fall får man inte ett fartygstillstånd.</textBlock>
  </contentBlock>
  <contentBlock page="0" id="i-7d01200b42541705">
    <textBlock id="i-466dcb15f15d7e10">Anf.  70  CARL G NILSSON (m):</textBlock>
    <textBlock id="i-a17a010a1d3a13db">Fru talman! När EU-kommissionen lade fram förslaget om ett satellitövervakningssystem för yrkesfiskefartyg var vi från moderat håll mycket kritiska och hävdade att Sverige borde motsätta sig ett sådant förslag. Så skedde också, och det var bra. Men vi har ändå fått detta system genomfört.</textBlock>
    <textBlock id="i-5feb6abf65938e18">Jag vill nu här uttrycka min tillfredsställelse över att de motioner som har väckts i ärendet har blivit till fullo bifallna så till vida att de kostnader detta system innebär icke kommer att drabba näringen. Det tycker vi är bra. Vi är alltså belåtna med att ha fått ett bifall.</textBlock>
    <textBlock id="i-f5c619b227a54abf">Vad som möjligen bör sägas i sammanhanget är att det finns all anledning att följa detta system och hur det kommer att fungera i fortsättningen. Det är precis som Kaj Larsson sade från talarstolen. Systemet kan endast registrera vilken position de olika fartygen har och inte någonting om hur fisket bedrivs.</textBlock>
    <textBlock id="i-94deb8961e7e6c4f">Vi hävdade då, och Sverige har hävdat tidigare, att ett effektivt båtburet och hamnbaserat övervakningssystem är mest effektivt. Därför måste vi hela tiden följa upp hur systemet fungerar.</textBlock>
  </contentBlock>
  <contentBlock page="0" id="i-6496f77e330e67ae">
    <textBlock id="i-2cffd10b404a7f0f">Överläggningen var härmed avslutad.</textBlock>
    <textBlock id="i-42d329acb733ad1d">(Beslut skulle fattas den 27 maj)</textBlock>
  </contentBlock>
  <contentBlock page="0" id="i-879fb5a07f02098b">
    <textBlock id="i-be067c00cc7de2dd">8 §  Sverige i Förenta nationerna</textBlock>
  </contentBlock>
  <contentBlock page="0" id="i-6dd6d2837562d9b1">
    <textBlock id="i-3448c0d77e7200ec">Föredrogs</textBlock>
    <textBlock id="i-aa6905339ce8bfcb">Utrikesutskottets betänkande 1997/98:UU11</textBlock>
    <textBlock id="i-1877e1838ff8d0c7">Sverige i Förenta nationerna (skr. 1997/98:69)</textBlock>
  </contentBlock>
  <contentBlock page="0" id="i-1784060c2de94435">
    <textBlock id="i-8f7fcf50e1c88c1b">Anf.  71  LARS HJERTÉN (m):</textBlock>
    <textBlock id="i-0b1d6c694967190e">Fru talman! Förenta nationerna är den viktigaste världsomspännande organisationen. Det har därför alltid känts naturligt för oss svenskar att vara engagerade i FN:s arbete. Sverige kom med som medlem i</textBlock>
    <textBlock id="i-c9c29f0a8bcb941e">FN i en andra omgång. FN bildades efter andra världskriget av de länder som bekämpade nazismen och centralmakterna.</textBlock>
    <textBlock id="i-dc9d5afa31cd7b7a">Att vi svenskar har varit engagerade betyder inte att vi har sympatiserat med allt som har skett i FN.</textBlock>
    <textBlock id="i-60cbd21c1bd622c5">Ibland har vi ställt oss frågande. Det kalla kriget fördes också i FN, på ett sätt som ofta blockerade hela organisationen.</textBlock>
    <textBlock id="i-9379f0d1059d83ab">Jag läste för ett tag sedan ett referat från en debatt mellan Sovjetunionen och FN:s ledning. Den fördes för länge sedan - jag tror att det var 1960. Sovjet företräddes av Nikita Chrustjov, och FN av dåvarande generalsekreteraren svensken Dag Hammarskjöld. Vi har ingen nytta av ett FN som leds av en sådan generalsekreterare som Hammarskjöld, dundrade</textBlock>
    <textBlock id="i-53b828aa6b50d14e">Chrustjov. Men Hammarskjöld svarade att han förstod det, eftersom FN i första hand var till för de många små nationerna - inte för stormakterna.</textBlock>
    <textBlock id="i-19b099fc479dbf0c">Jag tror att vi i dag inser nödvändigheten av att också stora nationer engagerar sig i FN:s arbete. Tidigare blockerades ofta arbetet av ständiga veton -</textBlock>
    <textBlock id="i-9c73c66e6b4fabf9">främst från Sovjetunionen. Så är det inte längre, och det är bra. Utan USA:s medverkan kan FN i dag inte vara särskilt starkt när det gäller större ingripanden för fred och säkerhet.</textBlock>
    <textBlock id="i-b6a0b51b22c9ca62">Fru talman! Vi moderater har i vår motion U27</textBlock>
    <textBlock id="i-0a3f5891d76fdcf2">pekat på fyra huvudpunkter för FN som vi ser som mycket väsentliga.</textBlock>
    <textBlock id="i-58169a3f505ea7f5">För det första: Säkerhetsrådets arbete med att upprätthålla internationell fred och säkerhet. För detta behövs en ledningsförmåga som klarar av att fatta snabba beslut och inte minst genomföra dem.</textBlock>
    <textBlock id="i-d03ce7508708dd83">För det andra: Den internationella rätten är grundläggande. De mänskliga rättigheterna måste efterlevas. Vi stöder tanken på en permanent internationell domstol för brottmål. När jag ett antal gånger nu har lyssnat till Hans Corell i FN har jag mer och mer förstått betydelsen av att FN verkligen arbetar för folkrätten - för alla folk i alla länder.</textBlock>
    <textBlock id="i-04f0e0aaa1fd2db8">För det tredje: Hela FN-organisationen måste ses över för att trimmas i effektivitet. Det gäller både ute på fältet och i New York. Detta är också en huvudpunkt i det pågående reformarbetet.</textBlock>
    <textBlock id="i-46858642d404e75a">För det fjärde: FN har en viktig uppgift i att främja den snabba tillväxt som är nödvändig för att inom rimlig tid utrota fattigdomen i u-länderna. Vi moderater har också i andra sammanhang hävdat betydelsen av att snabbt utrota fattigdomen. Det skall vara ett övergripande mål i svensk biståndspolitik. Ett snabbt utrotande av fattigdomen kräver en snabb tillväxt.</textBlock>
    <textBlock id="i-d1ac22d54e6bcc1d">Våra fyra punkter står inte i strid med FN:s stadga.</textBlock>
    <textBlock id="i-3fc1b5215a5b801f">De är dessutom i linje med det reformarbete som pågår under generalsekreterare Koffi Annans ledning.</textBlock>
    <textBlock id="i-03d0e4d4d20b9f28">Där föreslås att FN skall fokusera verksamheten kring fyra kärnområden, nämligen fred och säkerhet, humanitära frågor, ekonomiska och sociala frågor samt utvecklingsarbete.</textBlock>
    <textBlock id="i-8bfc72f47dfb07df">Utskottsmajoriteten delar inte Moderaternas uppfattning att FN skall arbeta för en snabb tillväxt för att inom rimlig tid utrota fattigdomen i u-länderna. Vi har därför reserverat oss. Jag yrkar bifall till reservation nr 1 angående FN:s övergripande uppgifter.</textBlock>
    <textBlock id="i-48c79c2fba7752aa">Sverige är ett av de länder som fullgöra sina skyldigheter mot FN. Sverige betalar sina årliga avgifter, och gör det i tid. När FN ber oss i Sverige delta i olika operationer ställer vi som regel upp. Det finns en lång tradition i vårt land av att göra det som krävs av oss, och gärna litet till.</textBlock>
    <textBlock id="i-4db87850f009dd7b">I utskottets betänkande sägs att Sverige och andra nordiska länder svarar för en oproportionerligt stor andel av de frivilliga bidragen till FN:s utvecklingsarbete. Utskottet skriver också att skevheten förstärks av att Sverige har en låg andel av FN:s upphandling, och att rekryteringen av svenskar till FN i många fall är otillräcklig. Jag påtalade just det förhållandet i en motion till förra riksmötet. Den fick en positiv skrivning i utskottet. Detta blev också riksdagens beslut.</textBlock>
    <textBlock id="i-4ff0b0d8f6599a78">Jag tror att det nu är dags att gå från ord till handling, och i varje fall ge svenska medborgare och företag möjlighet att inom FN-systemet ha samma chanser som företag och individer från andra medlemsländer.</textBlock>
    <textBlock id="i-6a4a0039bb8168ec">Fru talman! Vi moderater tror inte på att FN skall införa något slags beskattningsrätt. Det är de enskilda länderna som har den rätten. FN skall också i framtiden finansieras genom avgifter från medlemsländerna.</textBlock>
    <textBlock id="i-00aca611540d667f">Det gäller att se till att länderna fullgör sina skyldigheter och betalar avgifterna och att de också gör det i tid.</textBlock>
    <textBlock id="i-6cb6528d832e4a45">Vi anser att majoritetens skrivning om att förutsättningslöst utreda transaktionsskatter och avgifter på internationella flygbiljetter är helt fel. Sådana skatter och avgifter skulle drabba de fattiga länderna särskilt hårt. Det kan rimligtvis inte ligga i FN:s intresse. Det är därför vi moderater i betänkandet yrkar avslag på den motion, U29 yrkande 1, där detta föreslås. Vi har följt upp detta med en reservation, men jag nöjer mig här och nu med att än en gång yrka bifall till vår reservation nr 1.</textBlock>
  </contentBlock>
  <contentBlock page="0" id="i-7596d907f894cbdd">
    <textBlock id="i-00bf6388890a41de">Anf.  72  HELENA NILSSON (c):</textBlock>
    <textBlock id="i-febb4e987a3dee26">Fru talman! Regeringens skrivelse om Sverige i</textBlock>
    <textBlock id="i-8b7dcf10f6f0d925">FN ger riksdagen en möjlighet att debattera förutsättningarna för FN-arbetet. Sedan Sverige blev medlem av säkerhetsrådet för snart ett och ett halvt år sedan har utrikesutskottet regelbundna föredragningar från</textBlock>
    <textBlock id="i-9b8a21a0f45f46f9">UD om det vardagliga arbetet i säkerhetsrådet. Detta är en information som jag tycker är mycket värdefull för att kunna diskutera och fråga hur det vardagliga arbetet påverkas och av vad. Men skrivelsen som vi nu behandlar ger oss ju också möjlighet att debattera i kammaren.</textBlock>
    <textBlock id="i-dc600d8c98d1e5c8">Från Centerpartiets sida har vi under en lång följd av år motionerat om att FN bör inrätta ett exekutivorgan för miljöfrågor, och sedan konferensen i Rio 1992</textBlock>
    <textBlock id="i-61be3dc011625d50">även ett FN-råd om hållbar utveckling. Anledningen är att miljöfrågorna är gränsöverskridande. De ingår sedan länge i de överhängande hoten mot överlevnaden på jorden. Kampen om naturresurserna är också på många håll i världen ett reellt konflikthot.</textBlock>
    <textBlock id="i-ce914c9667bfd8b9">Trots att insikten finns om miljöproblemens allt större roll i den globala överlevnadsstrategin har arbetet med att sätta kraft bakom orden ännu inte slutförts. Jag vill ändå vara optimist i dag. Jag ser fram emot att det när FN i höst presenterar sin omorganisation kommer att finnas med ett förslag med innebörden att någon form av organ inrättas som får makt att handla i miljöfrågor och i arbetet för hållbar utveckling.</textBlock>
    <textBlock id="i-5565dccc2c6f2a52">Fru talman! Jag är så optimistisk att jag inte har reserverat mig på den här punkten. Det har ju annars varit en regel för Centerpartiet, eftersom detta inte har fått gehör i utskottets majoritet tidigare. Hösten får som sagt avgöra om jag får lov att vara optimist i dag.</textBlock>
    <textBlock id="i-63d7b42771f29ba5">I skrivelsen beskriver regeringen framgångar som</textBlock>
    <textBlock id="i-347779b4c27d3dbe">FN har haft under de senaste åren, men den tar också på ett mycket ärligt sätt upp de motgångar och svårigheter som också FN möter i olika situationer runt om i världen. Svårigheten att agera i t.ex. Algeriet tas upp.</textBlock>
    <textBlock id="i-73e8e734952aa1ac">I Algeriet sker, som vi alla känner till, återkommande mord och övergrepp på civila. Hela familjer mördas.</textBlock>
    <textBlock id="i-633c4e16e8e039cf">Barn, unga och gamla - inga skonas.</textBlock>
    <textBlock id="i-517f5e28a3c63d51">Det är klart att rapporter som dessa från Algeriet och andra ställen runt om i världen där sådant sker väcker en vrede bland världssamfundets medborgare.</textBlock>
    <textBlock id="i-52df171fc77bab30">Varför kan ingen stoppa detta? Vad gör FN? Men jag tycker att det återigen måste upprepas att FN inte blir starkare än vad medlemsländerna tillåter FN att vara.</textBlock>
    <textBlock id="i-03636001f5ce6989">Det gäller både möjligheter att agera och ekonomiska förutsättningar att kunna agera.</textBlock>
    <textBlock id="i-c609a78013b34276">Sverige bidrar på många sätt för att göra FN</textBlock>
    <textBlock id="i-f0f34b59f4ef270c">starkt. Sverige deltar i uppbyggnaden av en snabbinsatsstyrka, den s.k. SHIRBRIG, som skall kunna delta i fredsbevarande arbete. I utskottets betänkande redovisas att regeringen har gett Försvarsmakten i uppdrag att se hur den svenska enhet som nu byggs upp för uppdraget att kunna ingå i den här snabbinsatsstyrkan skall kunna utökas om det skulle uppstå behov. Därmed har också Centerpartiet fått svar på ett yrkande i motionen i samband med denna skrivelse.</textBlock>
    <textBlock id="i-783512caaedc079f">I skrivelsen och betänkandet finns också omnämnt det svenska initiativet att kunna använda civilpoliser i framtida fredsfrämjande operationer. Det är ett initiativ som vi i Centerpartiet välkomnar. Svenska poliser kan komma att spela precis samma roll och få samma internationella uppskattning som de svenska FN-</textBlock>
    <textBlock id="i-009b887cc020a495">soldater som har deltagit i fredsfrämjande operationer under snart 30 år har fått. Det står också i skrivelsen hur många som har varit tjänst. Därför är det mycket roligt och välkommet att svenska civilpoliser kan delta i detta arbete.</textBlock>
    <textBlock id="i-ea4ccd3c8fbc0449">Fru talman! Centerpartiet har i olika motioner i samband med den här skrivelsen och under den allmänna motionstiden fört fram vikten av att få ungdomsrepresentanter i den svenska delegationen till</textBlock>
    <textBlock id="i-d9d6044bd9efcf9d">FN:s generalförsamling. Detta krav har inte fått gehör i utskottet. Jag tror att det är mycket oklokt av utskottets majoritet, fru talman. Förutsättningarna för att FN</textBlock>
    <textBlock id="i-91cff8b7f39a308c">skall stå starkt i framtiden är att ungdomar tidigt kommer i kontakt med FN:s vardagsarbete samt att de får delta och se hur FN:s generalförsamling jobbar.</textBlock>
    <textBlock id="i-133e9e48c4385dda">Med detta vill jag yrka bifall till reservation 8.</textBlock>
  </contentBlock>
  <contentBlock page="0" id="i-b0b90af797472c0f">
    <textBlock id="i-b2a93fa38b07a839">Anf.  73  KARL-GÖRAN</textBlock>
    <textBlock id="i-472d23f0b53c46c6">BIÖRSMARK (fp):</textBlock>
    <textBlock id="i-69c1ab7e8ec9c3b9">Fru talman! Regeringen har visat stor aktivitet den här våren. Det är bra. Det har den även gjort på det utrikespolitiska området där många skrivelser och propositioner har presenterats. Jag såg att vi vid något tillfälle hade inte mindre än tolv betänkanden att bolla med i utrikesutskottet. Det har bl.a. varit den skrivelse som vi diskuterar i dag. Det är vidare Östeuropa, som vi kommer till, Afrikaskrivelsen, demokrati och MR i utvecklingssamarbetet, MR i utrikespolitiken, det nordiska samarbetet, exportkontroll, EU osv. Pressen på utskottet har varit ganska hård. Risken är att det blir någon sorts demokratiskt underskott i hela processen när så mycket material skall processas på så kort tid.</textBlock>
    <textBlock id="i-14f769d6ce2d0714">I det sammanhanget vill jag gärna inleda med att tacka utrikesutskottets kansli som har gjort ett fantastiskt arbete och fortfarande har en hel del kvar att göra i det här massiva arbetet.</textBlock>
    <textBlock id="i-d99753a3228f2a04">Varför gör inte FN något åt Sudan, Rwanda, Burundi, Algeriet, aidsproblematiken, vattenfrågorna och miljön? Det är frågor som jag ofta möter när jag är ute på olika möten. Varför gör inte FN något?</textBlock>
    <textBlock id="i-70c7aa4709295f3a">Varför går inte FN in och ställer till rätta? Svaret är väl bl.a. att FN gör väldigt mycket. FN uträttar mycket redan i dag. Ett heroiskt och uppoffrande arbete görs av många FN-arbetare ute i världen. Det är osjälviskt och sker under mycket tuffa förhållanden.</textBlock>
    <textBlock id="i-50d4b8ad96452d57">Men å andra sidan är FN inte starkare än sin svagaste länk. Och FN har tyvärr många svaga länkar i sin sammanhållande kedja. Risken är stor att kedjan brister. En sådan svag länk är bl.a. FN:s ekonomi. Om alla medlemsländer betalade in sina årsavgifter till</textBlock>
    <textBlock id="i-1ee1e863d9deff03">FN, sin egen förening, skulle mycket av dagens svåra ekonomiska situation för FN klaras av. Men när bara ett trettiotal av medlemsländerna uppfyller sina förpliktelser är det klart att det blir näst intill omöjligt att uträtta det som man är satt att genomföra. Det mandat som FN har blir under sådana omständigheter omöjligt på grund av pengabrist. Därför blir också förväntningarna på FN ibland orealistiska.</textBlock>
    <textBlock id="i-81f8cf41a92f83fe">När katastrofsituationer och outhärdligt grymma bilder i form av svältande barn eller våldsamma krigsscener växer fram på våra TV-skärmar - i dagarna kan vi se bilder från Sudan t.ex. - är det många som förtvivlat frågar: Var är FN?</textBlock>
    <textBlock id="i-1c1df17e7c73f95e">Men många har nog inte riktigt klart för sig vilka svåra omständigheter FN arbetar under. Därför är det viktigt med en bred information om vad FN är och vad FN uträttar under små omständigheter, för att förväntningarna skall vara realistiska.</textBlock>
    <textBlock id="i-bde496c10c6f5c1d">När man läser regeringens skrivelse och de motioner som har lämnats in med anledning av den, finner man att samstämmigheten är stor i Sverige när det gäller FN. När Sverige en gång i tiden, precis som</textBlock>
    <textBlock id="i-5ca7afab90692b9a">Lars Hjertén var inne på, anslöts sig till FN gjorde man det inte i första omgången. Sverige tvekade på grund av neutraliteten och andra sådana politiska inställningar. Men så småningom valde vi att gå in, vilket Schweiz med samma argumentation inte gjorde.</textBlock>
    <textBlock id="i-b361efc99d869d95">Folkpartiets motion till den här skrivelsen börjar med orden: Sveriges aktiva medlemskap i FN utgör ryggraden för svensk utrikespolitik.</textBlock>
    <textBlock id="i-81d03730e5e34ba6">Regeringen avslutar sin FN-skrivelse bl.a. med orden: Redogörelsen visar att engagemanget i FN är och förblir en grundpelare i Sveriges utrikespolitik.</textBlock>
    <textBlock id="i-078a9f11f7f533fb">Det visar samsynen. Formuleringar av den typen återfinns i andra partiers motioner också. Det är glädjande att vi har den samsynen i Sverige. Det känns bra.</textBlock>
    <textBlock id="i-5ecafa333b4fad93">Jag berörde litet FN:s ekonomi. Problemet där är ju USA som är det land som skall betala den största avgiften till FN. 25 % av FN:s budget kommer från</textBlock>
    <textBlock id="i-7ac8111fcf36bab2">USA. Men USA släpar efter med en skuld på 10 miljarder svenska kronor. Det är kombinerat med att man fördröjer inbetalningar från många andra länder. Då blir situationen svår för FN. Någon förbättring är tydligen inte att vänta som det ser ut i dag. Det finns vissa signaler från USA om att man skall betala, men man ställer också ganska hårda krav. Vi vet inte vad som kommer att hända i kongressen.</textBlock>
    <textBlock id="i-4e4df8488bd8628a">USA säger sig göra detta för att åstadkomma en effektivisering av FN. Visst är det riktigt att det finns organisatoriska brister och alltför stor ineffektivitet i</textBlock>
    <textBlock id="i-fded736e52040e79">FN-byråkratin. Det måste åtgärdas.</textBlock>
    <textBlock id="i-89202b2f5d07eb06">Från svensk sida har detta påpekats i olika sammanhang, och Ingvar Carlssons kommission för globalt samarbete, Vårt globala grannskap, ger exempel på vad som måste göras. Men detta kan inte åstadkommas genom nedskärningar. I stället bör man i dialog med USA - och det försöker man - åstadkomma effektiviseringar med förbättrad ekonomi.</textBlock>
    <textBlock id="i-44bf339edb388929">Det är dock inte bara USA som sviker. Även traditionellt FN-vänliga länder börjar sända ut fel signaler och har gjort så en längre tid genom att skära i biståndsbudgetarna. Här utgör Sverige inte något undantag. De kraftiga nedskärningar som har gjorts under senare år av den här regeringen får naturligtvis också effekt på bidrag från svensk sida till FN-</textBlock>
    <textBlock id="i-dd2b4847ea4af2a7">organisationen.</textBlock>
    <textBlock id="i-e56676aecb56aa59">Under senare tid har Sverige liksom EU och FN</textBlock>
    <textBlock id="i-4a49f5443dd3b46e">stått handlingsförlamade inför de upprepade massakrerna i Bosnien, Rwanda, Burundi, Demokratiska republiken Kongo, Algeriet osv. Utvecklingen går mot allt färre väpnade konflikter mellan nationer till ett ökande antal inomstatliga konflikter. Detta ställer nya krav på FN och skapar förändrade förutsättningar för insatserna.</textBlock>
    <textBlock id="i-accfc40ab1cb27f6">Folkpartiet har i sin motion tagit upp det här. Vi menar att FN nu måste gå in i en seriös diskussion om hur FN kan agera i interna konflikter inom länders gränser. Vi har yrkat på att man skall ta upp den tråd som Carlsson-Ramphal-rapporten har tagit upp. Där ger man förslag på hur man skulle kunna ta upp detta i</textBlock>
    <textBlock id="i-f806cdd9f1fcf8d5">FN för att ändra stadgan så att möjlighet finns att agera kraftfullare i interna konflikter. Jag tänkte på det senast i går när jag såg ett inslag från Sudan. Det är en intern konflikt som får rulla på år ut och år in, och man kan gömma sig bakom detta att det är en intern konflikt.</textBlock>
    <textBlock id="i-8367b74a72fa3723">Här måste vi bryta ny mark. Det finns i betänkandet som vi här diskuterar en reservation från Folkpartiet. Det är reservation 4, FN:s agerande i interna konflikter. Jg yrkar bifall till den.</textBlock>
    <textBlock id="i-4155eca82d1514da">Avslutningsvis vill jag bara säga ett ord om de</textBlock>
    <textBlock id="i-fd6f8fef5a5c542b">FN-konferenser som har ägt rum under 90-talet. Det har ju varit åtskilliga sådana: miljökonferensen i Rio, befolkningskonferensen i Kairo, sociala toppmötet i</textBlock>
    <textBlock id="i-476ad2401a5f3423">Köpenhamn, kvinnokonferensen i Peking, habitatkonferensen i Istanbul.</textBlock>
    <textBlock id="i-92f4445034802509">Ur dessa konferenser har det kommit mycket bra skrivningar och material, och många vackra ord sägs.</textBlock>
    <textBlock id="i-442a1013dc582520">Jag menar att det nu är dags att gå från ord till handling. Det är dags att förverkliga det som 90-talets FN-</textBlock>
    <textBlock id="i-49800bfcae2975fc">konferenser har lyft fram, som länderna har åtagit sig att genomföra och som FN därmed också har ett stort ansvar för. Men FN är som sagt inte starkare än dess medlemmar. För att det inte skall stanna vid vackra ord på fina papper måste det till ekonomiska resurser och det måste till en vilja att gå från ord till handling.</textBlock>
  </contentBlock>
  <contentBlock page="0" id="i-cbe22bfd2e6ce429">
    <textBlock id="i-df6847bd68ff1fe9">Anf.  74  EVA ZETTERBERG (v):</textBlock>
    <textBlock id="i-405f21a1d89a66d0">Fru talman! När riksdagen i dag debatterar betänkandet som gäller regeringens och Sveriges agerande i FN kan man undra över varför det behövs en särskild skrivelse, ett särskilt betänkande och en särskild debatt om de här frågorna eftersom det glädjande nog råder väldigt stor enighet och uppslutning bakom regeringens politik bland riksdagens partier i de flesta avseenden.</textBlock>
    <textBlock id="i-e52fb39bebea4a1b">Jag vill understryka att jag ser det som väldigt betydelsefullt att vi har den här typen av skrivelse, betänkande och arbete som ligger bakom och som leder fram till debatt och beslut här i riksdagen, där alla partier har möjlighet att lämna bidrag och synpunkter. Sällan rör det frågor där det finns avgörande skillnader mellan partierna. Snarare vill vi utveckla olika delar och lyfta fram frågor som inte är tillräckligt belysta.</textBlock>
    <textBlock id="i-5d75d1fb0f3824d9">Men eftersom vi alla betraktar FN-frågorna som frågor av sådan betydelse vill jag instämma i det beklagande som Karl-Göran Biörsmark gjorde sig till tolk för. Det gäller det demokratiska underskott som faktiskt uppstår i riksdagen när man från regeringens sida kommer med så många skrivelser och propositioner på en gång. Det gör att det blir svårt för oss att lägga ned den tid och tankemöda på det här området som vi skulle vilja. Det gäller också andra områden som blir lidande av att vi inte har tillräckligt med tid.</textBlock>
    <textBlock id="i-9987147fe521b436">Det blir särskilt intressant i den belysning som utskottet och riksdagen har fått genom en avhandling och utvärdering som nyligen publicerades vid Lunds universitet. En forskare har tittat på hur riksdagen och folkrörelserna har möjlighet att delta i och påverka regeringens FN-politik. Det visade sig att den påverkan som riksdagen och riksdagsledamöterna stod för var rätt marginell. Vårt inflytande var mycket begränsat, och linjerna var i stort sett redan lagda av regeringen.</textBlock>
    <textBlock id="i-4004ad2d067f5955">Det beklagar jag. När det gäller den svenska politiken, som vi står bakom, skall man inte se den som begränsad till regeringens politik. Det är i stället Sveriges och svenska folkets politik, vilja och engagemang i FN som skall drivas. Där behöver alla partiers och alla folkrörelsers engagemang och kunnande tas till vara.</textBlock>
    <textBlock id="i-759a3537744c47a6">Därför har vi från Vänsterpartiet med förvåning sett att i den här skrivelsen finns det inte med någon form av utvärdering, diskussion eller redovisning av hur folkrörelserna arbetar med FN-frågorna. Vi har efterlyst det även i tidigare motioner som har behandlat FN-arbetet. Det är glädjande att vi kan se att man från utskottets sida från samtliga partier har varit överens om att det måste lyftas fram.</textBlock>
    <textBlock id="i-278c79713f8bc962">Vi har pekat på detta inte därför att vi tror att regeringen inte är intresserad av folkrörelsernas medverkan. Det har vi fått klart för oss och sett i praktiken. Men vi menar att det behöver lyftas fram. Man behöver diskutera vad som görs i dag, vad som skulle kunna göras bättre och hur ännu fler folkrörelser och enskilda människor faktiskt skulle kunna vara med i ett konkret FN-arbete.</textBlock>
    <textBlock id="i-569ea52004d670dc">På en punkt skiljer vi oss åt. Helena Nilsson har varit inne på det, och där finns det en gemensam reservation från Centerpartiet, Miljöpartiet och Vänsterpartiet. Det gäller ungdomsrepresentation i FN-</textBlock>
    <textBlock id="i-27952f4db47502c8">delegationen. Vid vissa delegationer har man utsett ungdomsrepresentant, men det är inte någon regel eller något tvång att regeringen så skall göra. Om vi från riksdagen och folkrörelserna i huvudsak var representerade av ungdomar mellan 15 och 25 år skulle vi kanske inte behöva driva på på den här punkten. Men nu vet vi alla att medelåldern på FN-</textBlock>
    <textBlock id="i-3e7fcc11dcaaf257">delegater från riksdagen knappast ligger på 22, 23 år.</textBlock>
    <textBlock id="i-1d4eb038a2dda6a2">Den ligger snarare på minst det dubbla. Det gör det nödvändigt att särskilt peka ut ungdomsrepresentation som något väsentligt. Ungdomar kommer med andra erfarenheter och de kan också sprida budskap och viktiga frågor till grupper som vi i etablerade partier kanske inte når på samma sätt. Jag yrkar därför bifall till reservation 8 om ungdomsrepresentation.</textBlock>
    <textBlock id="i-f54cf6e2c97d3f77">Jag vill också peka på några andra frågor. Det gäller jämställdheten och barns rättigheter. Vi vet att</textBlock>
    <textBlock id="i-443ad530f920197b">FN har varit trögt. Sverige driver på i de frågorna, och det är väsentligt. Det gäller likaså reformeringen av</textBlock>
    <textBlock id="i-0a5d4ac492bee443">FN-systemet och säkerhetsrådet. Där har vi nu bättre insyn och bättre möjlighet att påverka. Det gäller också hur säkerhetsrådet skall se ut i framtiden och hur man skall arbeta med de ekonomiska och sociala frågorna inom FN. När det gäller de projekt som regeringen har inom nordiskt samarbete skall vi förhoppningsvis komma till något resultat inom en inte alltför avlägsen tid.</textBlock>
    <textBlock id="i-d7fddc49e9f948e6">Jag vill peka på några andra, kontroversiella, frågor. Den ena är att Folkpartiet har tagit upp valfrågor och menar att deltagandet i val borde stärkas, vilket borde bli en ny målsättning inom FN. Vi tycker från</textBlock>
    <textBlock id="i-7684eac41cc85878">Vänsterpartiets och flera andra partiers sida naturligtvis att detta är mycket angelägna och viktiga frågor, men att höja dem till ett av FN:s mål känner jag mig åtminstone på det här stadiet tveksam till.</textBlock>
    <textBlock id="i-bb89ce41ba052082">Detsamma gäller frågan om ändring av FN-</textBlock>
    <textBlock id="i-d3df58ffe467a375">stadgan för att FN skall kunna agera i interna konflikter. Vi delar säkert alla K-G Biörsmarks oro över att</textBlock>
    <textBlock id="i-038e79f89ab0350b">FN i dag inte ingriper så kraftfullt som vi önskar i interna konflikter. Som jag ser det är det dock knappast en stadgeändring som behövs. Det råder i dag en bristande politisk vilja från inblandade parter. Jag önskar att Sveriges röst i säkerhetsrådet i vissa fall skulle vara litet högre. Vi skall inte i förväg backa därför att vi inte tror att det går att få gehör om vi tar upp interna konflikter i Colombia eller Algeriet. Jag menar att vi inte skall dra oss för detta men att vi knappast löser denna fråga genom en stadgeändring.</textBlock>
    <textBlock id="i-c6126e03fc8c6c9b">Fru talman! Det finns många generella och även konkreta frågor inom FN som är värda att lyfta fram.</textBlock>
    <textBlock id="i-8ddbb425e20c548f">Jag vill avslutningsvis peka på en mycket konkret och näraliggande fråga som för mig och för Vänsterpartiet känns angelägen. Det gäller situationen i Västra Sahara.</textBlock>
    <textBlock id="i-855e9569fafd277e">Jag hade i förra veckan möjlighet att besöka inte</textBlock>
    <textBlock id="i-cacd76ad3ecce9d2">Västra Sahara, som fortfarande är ockuperat av Marocko, men flyktingläger i södra Algeriet, där en stor del av befolkningen från Västra Sahara i dag lever och har levt i mer än 20 år. Det här är en fråga som</textBlock>
    <textBlock id="i-2b495d221215b833">FN under många år har hanterat väldigt valhänt och där man inte på något sätt har kunnat skönja någon ljusning på problemet.</textBlock>
    <textBlock id="i-7f2233067f251931">Västra Sahara är ockuperat av Marocko sedan</textBlock>
    <textBlock id="i-ef8680dc3188197e">Spanien lämnade det som koloni 1974. Sedan dess har</textBlock>
    <textBlock id="i-7feb9534ce8cad32">FN på olika sätt försökt lösa problemet. Man kom fram till principlösningar 1988 och 1990, och 1991</textBlock>
    <textBlock id="i-f0bde8e4b8daffee">bestämdes om folkomröstning och fredsavtal, men det har inte hänt någonting förrän FN bytte generalsekreterare och Kofi Annan utsåg en särskild representant.</textBlock>
    <textBlock id="i-ded6ce35ac5b02af">Då tog man från FN:s sida på ett helt nytt sätt upp frågan.</textBlock>
    <textBlock id="i-c55af9108064a6f1">Sedan hösten 1997 föreligger en överenskommelse från Houston där parterna har förbundit sig att genomföra en folkomröstning som, om planerna håller, skall äga rum i december 1998.</textBlock>
    <textBlock id="i-371a850ef029bf17">Västra Sahara är Afrikas sista koloni, det sista koloniala område som blir självständigt. De år som området har varit ockuperat har inneburit mycket av besvikelse och av lidande. FN har liksom naturligtvis parterna en del försyndelser på området, men nu finns faktiskt chansen för FN att visa sin styrka, både vad gäller den identifieringsprocess som nu pågår och vad gäller genomförandet av folkomröstningen på ett korrekt sätt. Yttrandefrihet och lokalers tillgänglighet måste säkras och informationen skötas under den tid som föregår folkomröstningen.</textBlock>
    <textBlock id="i-60e80b73a94434b1">Det är också av stor betydelse att man skickar ordentligt med valobservatörer. Sverige har, såvitt jag har förstått, givit ett halvt löfte om att ställa sig välvilligt, om vårt land blir tillfrågat om detta.</textBlock>
    <textBlock id="i-a8da4d207c97afc3">Det är alltså av stor betydelse att FN genomför folkomröstningen på ett mycket gediget sätt. Man kan också säga att Västra Sahara i detta avseende har helt andra förutsättningar än många andra områden. Det är ett relativt litet land, av halva Sveriges storlek. Det är ännu inte klart hur stor befolkningen är, men det rör sig enligt olika beräkningar om mellan 200 000 och</textBlock>
    <textBlock id="i-fd22455b9d0cb023">300 000 människor. Det bör alltså finnas väldigt goda förutsättningar för FN att se till att det här genomförs.</textBlock>
    <textBlock id="i-d5869ae43dd8520e">Vidare, fru talman, gäller det inte bara att genomföra en folkomröstning och att se till att den går bra till. Det gäller också att med lärdomar som man har från tidigare kolonier ge det gedigna stöd som behövs för att bygga upp ett självständigt land för människor som har tvingats leva i ett ockuperat land eller på flykt under så många år. Där kan FN och Sverige via</textBlock>
    <textBlock id="i-7c2921d87c717ce0">FN men också som direkt involverat land ge allt det stöd som kommer att behövas för att se till att landet får sin självständighet liksom att det kan byggas upp till en demokratisk stat, där utvecklingen skall kunna gå framåt.</textBlock>
  </contentBlock>
  <contentBlock page="0" id="i-b87e2cc6208b1e56">
    <textBlock id="i-8501b0b9f983e00b">Anf.  75  KARL-GÖRAN BIÖRSMARK (fp)</textBlock>
    <textBlock id="i-c726bca247f2123c">replik:</textBlock>
    <textBlock id="i-523109bd626ee3c5">Fru talman! Eva Zetterberg berörde två områden där vi inte har riktigt samma syn på hur arbetet skall bedrivas. Jag skulle gärna vilja kommentera dem litet grand.</textBlock>
    <textBlock id="i-bbd97f05b58d10f2">Det första gällde valfrågor inom FN, vilket vi har utvecklat i reservation 2. Generalsekreteraren har nu lyft fram fyra områden: fred och säkerhet, humanitära frågor, ekonomiska och sociala frågor samt utvecklingsarbete.</textBlock>
    <textBlock id="i-e1d2007438b96025">Med den grundsyn som Folkpartiet har när det gäller utvecklingsarbetet, nämligen att det inte blir någon uthållig utveckling utan demokrati, menar vi att demokrati är en grundplattform för arbetet och bör så vara även när det gäller de mål som FN skall arbeta för. Vi vill därför höja statusen och aktiviteten i det konkreta arbetet med demokratifrågor, valövervakning och praktiska saker, i stort sett i stil med det som</textBlock>
    <textBlock id="i-2bdfc110f51d59fb">Idea arbetar med i Sverige men med mera begränsad inriktning. Detta skall FN arbeta aktivt för.</textBlock>
    <textBlock id="i-61e6dad9315c46c5">Den andra punkt som Eva Zetterberg tog upp var frågan om en stadgeändring gällande interna konflikter. Vi har den synen att det inte kommer att ske något reellt förrän man tar tag i detta, precis som det förespråkas i Carlsson-Ramphal-rapporten.</textBlock>
    <textBlock id="i-ba0169f73bd9c7dd">När det gäller valfrågor uttryckte sig Eva Zetterberg så att hon är tveksam till att på det här stadiet stödja reservationen. Det är möjligt att vi vid ett kommande tillfälle, i samband med ett annat betänkande, kan få stöd från Eva Zetterberg och Vänsterpartiet.</textBlock>
  </contentBlock>
  <contentBlock page="0" id="i-e07f1e8963ecf7fe">
    <textBlock id="i-9921b569de2bd239">Anf.  76  EVA ZETTERBERG (v) replik:</textBlock>
    <textBlock id="i-7723c414e37bcca8">Fru talman! Jag delar helt K-G Biörsmarks syn på hur viktiga demokratifrågorna är, också i diskussionen och främjandet av frågor som gäller social utveckling, fred och säkerhet i världen, men om de skall skrivas in som ett ytterligare mål är jag tveksam till. Jag skall inte föregripa vad som kommer i ett kommande betänkande. Det hinner nog hända mycket innan dess,</textBlock>
    <textBlock id="i-7b2ed2a3266828c7">K-G Biörsmark, så det återstår att se.</textBlock>
    <textBlock id="i-707363a970d78f16">I frågan om att ändra FN-stadgan vill jag inte tvärsäkert hävda att det inte är nödvändigt. Vi känner alla frustrationen över att det som vi vill skall hända inte händer i dag, men jag inser också att vilken stadga vi än har i världen, blir tyvärr ingenting gjort om det inte finns en vilja från världens länder att ingripa och att agera.</textBlock>
  </contentBlock>
  <contentBlock page="0" id="i-d9f54851df099aeb">
    <textBlock id="i-ee7f4a73b7c330d0">Anf.  77  KARL-GÖRAN BIÖRSMARK (fp)</textBlock>
    <textBlock id="i-72beeb3ebbf0f1c9">replik:</textBlock>
    <textBlock id="i-a315825271d225b1">Fru talman! Eva Zetterberg säger att hon delar grundsynen på demokratiarbetet, att det skall lyftas upp, att det är viktigt osv. Det är bra att vi har kommit så långt att vi är överens på den punkten. Sedan kan man orda om huruvida det skall lyftas upp mer i FN-</textBlock>
    <textBlock id="i-1e3c2226f987017e">sammanhang, bli ett mål osv. Jag menar att det är en viktig signal och en viktig ledning för dem som arbetar inom FN-familjen. Det är en målsättning, och det är bra att man har den plattformen att arbeta utifrån.</textBlock>
    <textBlock id="i-0dc2965f6fc27c8c">Det tydliggör det hela.</textBlock>
    <textBlock id="i-e6a8a2ab895ee587">När det sedan gäller att ändra FN-stadgan håller jag med om att om inte den politiska viljan finns och om det inte finns någon vilja över huvud taget, händer det ingenting. Men det resonemanget kan man föra om alla stadgar. Finns inte viljan att följa upp det som står i stadgan, händer ingenting. En stadga är en grund att arbeta från som visar vilken inriktning man skall ha och vad man vill åstadkomma. Det ligger då fast i dokumenten. Precis som jag sade i mitt anförande finns det en massa fina formuleringar på detta område. Men det är klart att allt står och faller med den politiska viljan. Man kan skriva hur tjusiga program och hur tjusiga stadgar som helst, men jag tror att det är viktigt att detta finns med som en inriktning i stadgan.</textBlock>
  </contentBlock>
  <contentBlock page="0" id="i-5adb81fe045499f3">
    <textBlock id="i-49d9df1f80cba34d">Anf.  78  BODIL FRANCKE</textBlock>
    <textBlock id="i-9db84941e77c7670">OHLSSON (mp):</textBlock>
    <textBlock id="i-1de546a53e678d96">Fru talman! FN är förutsättningen för att vi skall kunna förebygga konflikter. De nya hoten mot vår gemensamma säkerhet i världen beror inte på arméer och vapen utan på klyftorna mellan fattiga och rika, befolkningstillväxt, livsmedelsbrist, krympande naturresurser och förstöring av miljö och natur. Vi har ofta talat om detta i kammaren.</textBlock>
    <textBlock id="i-6835282ff1c89385">De nya inslagen i hotbilden fordrar ett nytt säkerhetspolitiskt tänkande, där konfliktförebyggande insatser har en avgörande betydelse för fredens upprätthållande. Det är problem som annars riskerar att sluta i väpnade konflikter, men som man kan tackla framgångsrikt i samarbete med andra länder. Här är</textBlock>
    <textBlock id="i-2502e77982c0fcdb">FN det naturliga och det enda forumet.</textBlock>
    <textBlock id="i-afe76503f4dabf80">När jag läser dessa rader tycker jag att de känns väldigt levande för mig. Men om jag hade läst dem för mer än ett och ett halvt år sedan, innan jag hade varit i FN och sett hur FN arbetar, har jag en känsla av att de hade verkat väldigt abstrakta och orealistiska. Det hade verkat vara en samling ord som inte alls gav mig känslan av att beskriva ett praktiskt arbete och mycket aktiva handlingar.</textBlock>
    <textBlock id="i-3d28553fe56d69da">Det kunde vara inledning till en beskrivning av krisen i Irak. På gränsen till ett krig med många inblandade lyckades FN ändå bevara freden. I en artikel från det tillfället - Irakkrisen - läste jag om FN:s oförmåga att hantera Irakkrisen. Så här stod det i en svensk tidning: Klarar inte FN att hantera en kris i vilken det är en part med såväl folkrätten som segrarens rätt på sin sida kommer dess auktoritet att reduceras kraftigt. Organisationer som inte ens förmår att bevaka sina egna intressen förtjänar inte bättre.</textBlock>
    <textBlock id="i-d08d2226d5110c0e">Det är märkligt så olika man kan se på en händelse. Personligen litar jag mer på en organisation som förmår offra en del av sina egna intressen och t.o.m.</textBlock>
    <textBlock id="i-05dc1b2d0df62d23">sin status för fredens skull, om ingen blir lidande mer än organisationen själv, förstås. Dessutom tror jag att journalisten som skrev detta hade glömt att FN:s styrka, vilket många redan har sagt, beror på medlemmarnas engagemang, styrka och vilja.</textBlock>
    <textBlock id="i-e0c95e5545260e01">Jag skall nu tala om vad som står i vår motion. För att främja freden och kunna göra snabba insatser när konflikter uppstår bygger man nu inom FN upp en multinationell fredsstyrka vid namn SHIRBRIG. Den skall snabbt kunna ställas till FN:s förfogande. Det skall inte behöva ta mer än högst 30 dagar efter ett nationellt beslut. Sverige deltar i den. Miljöpartiet kräver, liksom vid IFOR- och SFOR-insatserna, att alla insatser som görs med denna styrka måste göras i</textBlock>
    <textBlock id="i-d3ecb4975c0a2f4e">FN-regi för att Sverige skall kunna delta. Varje insats skall betraktas som unik och fordra nya överväganden och beslut i Sveriges riksdag.</textBlock>
    <textBlock id="i-121f3411e7da23e9">I vår motion har vi också ett yrkande om att FN</textBlock>
    <textBlock id="i-0341f1f2e231035f">bör få agera i ett lands interna konflikter när konflikterna påverkar grannars säkerhet och den nationella säkerheten över huvud taget. Det är flera här i dag som har talat om det, och just om Algeriet, som är ett exempel på ett land där mänskliga rättigheter kränks oavbrutet och väpnade konflikter pågår. Vi menar att det är viktigt att FN kan ingripa även när organisationer som EU, OAU och ASEAN - dvs. Organisation of African Unity och Association of Southeastasian</textBlock>
    <textBlock id="i-b5d7926624b96788">Nations - redan är inblandade i konflikt och där positionerna är låsta. Samma sak gäller interna konflikter i ett land, där FN ofta hindras att agera därför att landets integritet åberopas av de makthavande. Vi vet att lokala väpnade konflikter och inbördeskrig kan få förödande resultat i ett land och skada dess civilbefolkning för åratal.</textBlock>
    <textBlock id="i-d1c9600fe54a6a29">I FN-stadgan står det om att förebygga och undanröja hot mot freden och om att undertrycka angreppshandlingar och andra fredsbrott, men det gäller alltså inte lokala konflikter. Det är märkligt, eftersom det sker en kränkning av mänskliga rättigheter. I konventionerna för de mänskliga rättigheterna slås den enskildes rätt både till frihet och personlig säkerhet tydligt fast. Rättighetsförklaringen kom till 1946, medan de fruktansvärda kränkningarna av mänskliga rättigheter i andra världskriget fortfarande fanns i medlemsstaternas minne. Man talar just om rätt till liv, till frihet och till personlig säkerhet. Det står ingenting alls om vilket land det gäller. Vad beträffar</textBlock>
    <textBlock id="i-0798b99519dcff57">Algeriet kan man säga att det gällde intern säkerhet i ett land, och man kan kanske också säga att det gällde bilateral säkerhet. Det är inte säkert att Algeriets grannar känner sig så trygga när sådana konflikter pågår i Algeriet.</textBlock>
    <textBlock id="i-a10153cc9004544c">Internationella säkerhetssträvanden drabbades av ett svårt slag mot avspänning och nedrustning när</textBlock>
    <textBlock id="i-f8af42e456264ae5">Indien gjorde tre kärnvapenprov på rad, följda av</textBlock>
    <textBlock id="i-fab205b787911824">Pakistans uttalande om att man också där ämnar provspränga. Vapenupprustningen, eller kapprustningen, har startat igen.</textBlock>
    <textBlock id="i-92f68d746e64e33c">Det finns två viktiga rena överlevnadsfrågor som måste få ett svar redan i vår generation. Båda två är med i vår motion. Det handlar om hur vi tacklar energi och miljö. Att få det ekologiska kretsloppet -</textBlock>
    <textBlock id="i-6ebd24964df787db">miljön - att fungera är en stor utmaning för hela mänskligheten. Vi måste ha en överlevnadsmiljö för människor, djur och växter, och vi måste ha energi.</textBlock>
    <textBlock id="i-67ede8948e43ae13">Av de alternativa energierna är det solenergin som är lättast tillgänglig för oss. Det är också den största källan, som räcker många generationer framåt.</textBlock>
    <textBlock id="i-0998b2512c87472c">Man stöder inte i Sverige med något större intresse utveckling och produktion av solenergi. Utskottets negativa svar på vår motion om att lämna förslag om att inom FN inrätta en solenergikommission är därför inte så förvånande. Man svarar att solenergi ännu inte blivit kommersiellt gångbar och att det behövs mer forskning. Man kan därför inte föreslå någonting sådant. Men jag menar att det faktiskt finns teknik för solenergi, också inom vårt land. Det är bara det att den icke är lönsam, vilket de flesta miljövänliga produkter inte är förrän de börjar göras i större mängder.</textBlock>
    <textBlock id="i-0d911f7449c046c9">Vi tyckte i Miljöpartiet att FN var ett lämpligt forum när det gällde att lägga förslag om att inrätta en solenergikommission. Solen är ju en energi som finns i hela världen, och den är gratis.</textBlock>
    <textBlock id="i-5fa350554000d96c">En annan viktig internationell fråga är frågan om den globala vattenförsörjningen. Grundvattnet -</textBlock>
    <textBlock id="i-29189526be481570">dricksvattnet - förnyas inte längre i den takt som vi använder det - inte heller i vårt eget land. Att ta itu med världens vattenkonsumtionsmönster och vårt vattenbehov är ett konfliktförebyggande arbete. Det visar historien. Brist på vatten betyder brist på mat, och brist på mat betyder revolutioner och konflikter.</textBlock>
    <textBlock id="i-3cb731cf6d76ae7c">År 2025 kommer 48 länder, eller tre miljarder människor, att lida stor brist på vatten, vilket betyder att vi måste ha en annan hushållning. Vi måste starta ett systemskifte vad gäller vatten redan i nästa generation.</textBlock>
    <textBlock id="i-bbfe6c45b76e25ea">Till sist vill jag ta upp en bagatell som kanske ändå har stor betydelse därför att det goda exemplets makt är viktig. Det gäller något som vi har talat om i samband med Agenda 21, dvs. att starta från grunden och från gräsrotsnivå. När man är i FN förskräcks man över slöseriet med engångsartiklar - koppar, tallrikar, glas och bestick - som varje dag blir till ett stort sopberg.</textBlock>
    <textBlock id="i-37c5a444cde78f9f">Vi skulle önska att en ändring av FN:s konsumtionsmönster i det fallet kunde ingå i de nya reformerna i FN. Jag förstår mycket väl att detta inte är en fråga för säkerhetsrådet eller för generalsekreteraren, men det måste finnas andra instanser att vända sig till.</textBlock>
    <textBlock id="i-270916a388f7e8e8">Jag skulle vilja fråga ordföranden för FN-föreningen i</textBlock>
    <textBlock id="i-25ded48f679b9e7d">Sverige om man inte skulle kunna göra någonting från det hållet.</textBlock>
    <textBlock id="i-f867dd3ea8884491">Jag yrkar bifall till reservationerna 5 och 6 samt till reservation 8, som rör Centerns motion om ungdomsrepresentation i FN. Två motioner som jag trodde skulle komma upp i dag kommer inte upp förrän den 3 juni. Det är vår motion om miljödomstol och vår motion om att en god miljö är en mänsklig rättighet.</textBlock>
  </contentBlock>
  <contentBlock page="0" id="i-1291dd0c17478101">
    <textBlock id="i-3bfc800f1977d639">Anf.  79  VIOLA FURUBJELKE (s):</textBlock>
    <textBlock id="i-e2a1e858082e9ebc">Fru talman! Det är väldigt tillfredsställande att vi får en FN-skrivelse hit till kammaren och att riksdagen på så sätt får möjlighet att debattera FN-frågor.</textBlock>
    <textBlock id="i-f954519ea0c93a0e">Det kom tydligt till uttryck i en debatt här i kammaren för ett par år sedan att det fanns ett sådant önskemål.</textBlock>
    <textBlock id="i-33d6ad317e46ed26">Regeringen har lyhört hörsammat detta och har nu för andra året i rad givit oss en FN-skrivelse. Jag ser ingen anledning att FN-frågorna, som i likhet med vad många här har sagt är en grundbult i svensk utrikespolitik, skulle behandlas annorlunda än t.ex. Europarådsfrågor eller nordiska frågor. FN-frågorna är oerhört viktiga, och det är bra att vi får diskutera dem här.</textBlock>
    <textBlock id="i-d47e3265b6efd8b0">Det är dock klart att FN-frågorna inte uppvisar samma spektrum av olika åsikter och samma oenighet som en del andra frågor kanske gör inom utrikespolitiken. Det finns ett grundmurat stöd för en hög svensk</textBlock>
    <textBlock id="i-28206c75ae1c4427">FN-profil och för den politik som Sverige för i FN.</textBlock>
    <textBlock id="i-7a9b94bff218a148">Jag tror nog att jag kan säga att alla som har varit FN-</textBlock>
    <textBlock id="i-b9e79ea9b7f69b9c">delegater med rätta känner en väldig stolthet över att vara svenskar när vi är i FN, och vi får också del av det goda rykte som svensk FN-politik med rätta har fått under en lång följd av aktiva år i FN.</textBlock>
    <textBlock id="i-191c9f6b031ef8c6">Det finns ändå ett starkt engagemang, som tar sig uttryck i motioner och reservationer. Dessa är kanske mest ett uttryck för en frustration över att man vill mer. Man vill att FN skall vara bättre. Man vill att</textBlock>
    <textBlock id="i-adea7b2541b0b2f7">Sverige skall förmå mer. Jag har full förståelse för detta. Jag känner samma frustration själv. Samtidigt måste man dock gå tillbaka till förutsättningarna, inte ha för stora och orealistiska krav på organisationen utan försöka att med små steg, och kanske någon gång lyckligtvis ett stort, förbättra organisationen.</textBlock>
    <textBlock id="i-8411a943c78d0e12">En del sådana frågor har kommit till uttryck från talarstolen här. Det gäller t.ex. att valfrågor borde vara en av FN:s huvuduppgifter, att vattenfrågor skulle vara en annan av FN:s huvuduppgifter samt att det borde vara möjligt för FN att agera i interna konflikter.</textBlock>
    <textBlock id="i-a884e7f3bf7fc8ac">Kofi Annan, FN:s generalsekreterare, har mycket framgångsrikt försökt att stärka FN. Han har lagt fast, såsom flera har sagt här, fyra kärnområden som FN</textBlock>
    <textBlock id="i-b84d41804a9d637f">bör ägna sig åt. Det är naturligtvis fred och säkerhet, det är humanitära frågor, det är sociala och ekonomiska frågor och det är utvecklingsfrågor. Alla dessa frågor är naturligtvis nedlagda i FN-stadgan och har sitt ursprung där. Tvärsektoriellt, över alla de här frågorna, skall frågan om mänskliga rättigheter gälla.</textBlock>
    <textBlock id="i-d860aea6245a8956">Den skall genomsyra allt. I år talar vi särskilt mycket om mänskliga rättigheter med anledning av att den allmänna förklaringen om mänskliga rättigheter firar</textBlock>
    <textBlock id="i-7d9f1e8521c4f59b">50-årsjubileum. Vi har anledning att göra det även åren framöver. Nästa år har vi två jubileum: Konventionen mot all diskriminering av kvinnor och barnkonventionen firar 20 respektive 10 år. Jag är övertygad om att det normsystem som FN står för kommer att få stor uppmärksamhet, inte bara här utan förhoppningsvis i hela världen, under de kommande åren.</textBlock>
    <textBlock id="i-fc6576370e6424d1">Sverige invaldes ju i säkerhetsrådet och har suttit där sedan den 1 januari förra året. Vi har haft stora förväntningar på att Sverige skulle kunna åstadkomma en hel del utifrån det program som man gick till val på. Tyvärr måste man inse att en plats i säkerhetsrådet innebär att man är väldigt ockuperad av de dagsaktuella frågorna. Kanske är det egentligen först när man har lämnat den här stolen som man med full kraft, med kunskap och insikt om hur säkerhetsrådet fungerar, kan försöka reformera såväl säkerhetsrådet som FN:s utåtriktade arbete. Det har inte saknats initiativ och försök från regeringen i den vägen under denna period. Alltför ofta har dock dagsaktuella frågor i stället trängt sig på, och man har fått ägna tid och kraft åt att försöka hantera de akuta frågorna. Det krävs ju ett visst mått av framförhållning om man skall ändra kursen och börja arbeta konfliktförebyggande i stället för att låta sig överrumplas av krig och konflikter.</textBlock>
    <textBlock id="i-23405247163a9dce">När det gäller de meningsskiljaktigheter som har kommit till uttryck här och som finns i reservationerna skall jag hastigt gå igenom vad som skiljer majoriteten från några av partierna i vissa frågor.</textBlock>
    <textBlock id="i-b61b1579a067609e">Lars Hjertén berörde moderaternas motion. Här är det framför allt synen på vad som skulle kunna åstadkomma en reducering av fattigdomen i världen som skiljer oss åt. Lars Hjertén säger att utrikesutskottets majoritet inte delar uppfattningen att man skall främja en snabb tillväxt. Det är naturligtvis inte det som är huvudfrågan. Moderaterna skriver i sin reservation att endast genom att frigöra de här krafterna i u-världen kan man bekämpa fattigdomen. Vi menar att tillväxt självklart är nödvändigt och bra, men det är minst lika viktigt att man har ett demokratiskt system, att man har en politik som gynnar folkflertalet och att fördelningen blir rättvis. Vi har sett i vissa länder, t.ex.</textBlock>
    <textBlock id="i-03cf11b06ad69c41">Indonesien och Malaysia, att enbart snabb tillväxt inte utrotar fattigdomen, med tydliga bevis på att man inte lyckas om man struntar i demokratifrågorna och inte är lyhörd för folkens behov. Därför har vi inte tillgodosett moderaternas motion med ett bifall utan avstyrkt den.</textBlock>
    <textBlock id="i-85bfcfe2e40bdd75">Det handlar också om synen på Världsbanken och</textBlock>
    <textBlock id="i-1d76cd7beb9198ee">IMF. Vi tycker visst att de är oerhört viktiga och att den utveckling som sker inom Världsbanken är glädjande. Men fortfarande saknas den representativitet som man skulle önska av de organ som handhar de ekonomiska frågorna för världssamfundet.</textBlock>
    <textBlock id="i-1ae2cd95cfa23042">I sin reservation hyllar moderaterna också globaliseringen och den globala frihandeln. Naturligtvis är frihandel och möjlighet till marknader för utvecklingsländerna oerhört betydelsefullt. Men sanningen är ändå att väldigt många av de fattigaste länderna inte har del av den globala marknaden, och det handlar om att släppa in dem här. Det är ingen välsignelse för dem att vissa länder växer sig starka medan klyftan till de fattiga ökar.</textBlock>
    <textBlock id="i-fc8dbab50d3292f9">Någon har beskrivit globaliseringen som den våg som skulle lyfta alla båtarna på floden. Lustjakterna och kryssarna for snabbt i väg. Några av småbåtarna kom långt efter, och några sjönk därför att de inte orkade med. Så är det med globaliseringen av ekonomin och handeln: Det måste till särskilda ansträngningar för att lyfta de fattigaste ekonomierna.</textBlock>
    <textBlock id="i-2ee65dd4b45b8635">Vi har inte heller delat moderaternas uppfattning att Sverige skall diktera nya kärnområden för FN.</textBlock>
    <textBlock id="i-b83901931241ec92">Några av dem som man har angett stämmer överens med majoriteten; det är vi fullt medvetna om. Men man blandar ganska friskt och gör enligt min mening medel till mål. FN:s interna reformering är ett medel för en effektivare FN-verksamhet. Den kan inte vara ett mål i sig.</textBlock>
    <textBlock id="i-dd652833984f921c">Folkpartiet tar upp valfrågor och interna konflikter. Vi har här på samma vis tyckt att valfrågorna inte bör lyftas upp till ett särskilt kärnområde, ett huvudtema för FN. Det är inte detsamma som att FN inte skall syssla med detta. FN gör det, och FN har faktiskt haft observatörer i mer än 70 val. Det finns en enhet i sekretariatet som sysslar med det här och även har viss samordnande funktion.</textBlock>
    <textBlock id="i-7544fea22ac36ab1">Synen på val kan också skilja litet grand. När K-G</textBlock>
    <textBlock id="i-1f10ac2b4e182669">Biörsmark replikerade talade han om demokrati. Det är en väldig skillnad. Val är en liten del i en demokrati. Men att alltför snabbt i en demokratiseringsprocess släppa ett val över huvudet på folk kanske inte är den rätta metoden. Det krävs bra förarbete och gott underarbete. Valet skall komma som ett resultat av att människor är beredda att välja sina företrädare. Sedan skall det ske. Därefter måste man hålla demokratin i gång genom många andra metoder än enbart valfrågorna. Vi tycker att det är för snävt och att det inte är en tillräckligt stor fråga för att vara ett kärnområde.</textBlock>
    <textBlock id="i-75a6d91356251cb1">Internationella transaktionsskatter har moderaterna reserverat sig emot. Man säger att det är olämpligt att</textBlock>
    <textBlock id="i-3c419a2856cdf9d6">FN skall ta ut skatt. Jag vill gärna fråga Lars Hjertén:</textBlock>
    <textBlock id="i-eb070abe04e61965">Vad är det som gör att detta är högst olämpligt, när det är gemensamma åtaganden? Vi pratar inte enbart om Tobinskatten, utan nämner i betänkandet flera olika varianter. På ett eller annat sätt måste FN finansiera inte bara den reguljära verksamheten och den fredsbevarande utan också de tillkommande behov som vi ser väller över FN. Där skulle FN gärna kunna göra någonting och skulle vara ett bra verktyg för att åstadkomma utveckling, men där saknas resurserna.</textBlock>
    <textBlock id="i-9509b1a695f4b50e">FN behöver bygga upp fonder för oförutsedd och planerad verksamhet.</textBlock>
    <textBlock id="i-bc33d69e636a6939">Till den viktiga frågan om interna konflikter. Det skiljer sig inte i synen på hur FN borde agera. Vi tycker alla att FN borde kunna agera i interna konflikter, men vi inser naturligtvis också att det är en omöjlighet så länge inte den politiska viljan finns. Eva</textBlock>
    <textBlock id="i-2e2acb35f9d6a563">Zetterberg har framfört det som är majoritetens syn i frågan, nämligen att enbart genom att ändra orden på ett papper åstadkommer vi inte någonting. Om det bara var processen som ledde fram till en annan formulering som ändrade något skulle världen inte se ut som den gör, för FN-stadgan är full av vackra formuleringar som tyvärr inte efterlevs. Men det är ändå ett viktigt verktyg för oss.</textBlock>
    <textBlock id="i-a2d6881c90fc8adb">Jag tror att man bör hantera den här frågan precis som man har gjort med andra viktiga FN-frågor. Man måste påverka, försöka ändra attityder och få en praxis att utvecklas, och sedan får man ändra FN-</textBlock>
    <textBlock id="i-0b7e1a3bb832ef2b">stadgan efter hand. Så gjorde man när det gällde fredsbevarande operationer under Dag Hammarskjöld, och jag tror att det är den enda framgångsrika vägen. Annars skulle all energi i FN absorberas av en diskussion om formfrågor och hur orden på papperet skulle se ut. Jag är också rädd att en försvagad FN-</textBlock>
    <textBlock id="i-51c8ec92231e9426">stadga skulle kunna bli ett resultat.</textBlock>
    <textBlock id="i-57dadc673db18e0b">Till Miljöpartiet och SHIRBRIG. Här tror jag att det föreligger ett missförstånd. I statuterna till</textBlock>
    <textBlock id="i-b48df6f4457bf7bd">SHIRBRIG sägs det tydligt att de bara skall kunna användas under FN-stadgans kap. 6. Enligt vår lagstiftning behöver inte regeringen komma till riksdagen och fråga om man får sätta in fredsbevarande trupp under kap. 6. Jag vill höra med Bodil Francke Ohlsson om hon anser att detta skall vara en ändring. Skall den då gälla generellt, att varje gång som vi skall skicka fredsbevarande trupp efter FN:s förfrågan skall det avgöras av riksdagen? Om inte tror jag att vi egentligen är överens, därför att statuterna säger, under kap. 7 i FN-stadgan, att detta inte skall ske med tvångsmedel.</textBlock>
    <textBlock id="i-032a03f36c3f1c53">Vattenfrågorna är oerhört viktiga. De ingår i det bredare säkerhetsbegrepp som säkerhetsrådet har att arbeta med. Men att, som motionärerna och reservanterna vill, göra detta till en av de stående frågorna på säkerhetsrådets dagordning tror vi inte på. När vattenfrågorna är del av en konflikt skall de självfallet angripas, precis på den grunden, att det är knappa vattenresurser som är orsaken. Ofta är konflikterna mer komplexa än så. Vi har emellertid inte velat göra detta till en huvudfråga för FN.</textBlock>
    <textBlock id="i-a38b334d12299c33">Frågan om ungdomsdelegat i FN-delegationen har tagits upp. I den svenska FN-delegationen deltar löntagarorganisationerna, arbetsgivarorganisationerna och en folkrörelserepresentant. Folkrörelserepresentanten utses i ett nomineringsförfarande bland alla föreningar och organisationer som går under folkrörelsebenämningen. Under de senaste sex åren har ungdomsorganisationen LSU respektive Peace Quest blivit antagen som representant. I övrigt har det varit handikapporganisationer, Svenska kyrkans organisationer, fredshögskolan och IKFF, Kvinnor för fred.</textBlock>
    <textBlock id="i-7e6919ca1d269488">Var och en av dessa skulle med rätta kunna kräva en egen delegat. Jag tror att det är viktigt att man tar vara på ungdomars intresse, men att särbehandla dem och öronmärka en plats i delegationen skulle göra organisationen stor och otymplig och skulle innebära krav av samma slag från andra.</textBlock>
    <textBlock id="i-8ddde0744d72e581">Fru talman! Det här var några, möjligen litet spretiga, uppfattningar om FN:s viktiga arbete. De baserar sig på de åsiktsskillnader som har kommit fram i utskottet. Jag yrkar bifall till utskottets hemställan och avslag på samtliga reservationer.</textBlock>
  </contentBlock>
  <contentBlock page="0" id="i-b5b3e9c0385ece05">
    <textBlock id="i-7871a49b13b6294d">Anf.  80  LARS HJERTÉN (m) replik:</textBlock>
    <textBlock id="i-92edf85b81e0c378">Fru talman! Jag vill börja med att instämma, jag tycker att det är viktigt att man har en FN-skrivelse varje år. Däremot har det blivit litet för mycket av det goda. Vi har haft väldigt många skrivelser att ta ställning till. Det blir många betänkanden, som ofta är överlappande och behandlar samma frågor. Man vet inte riktigt vilken motion man skall skriva när man har skrivit en exakt likadan till ett tidigare betänkande.</textBlock>
    <textBlock id="i-ab06b9932b2aaaa1">Jag tror att en kommande regering, vem det nu är som sitter i regeringsställning, får titta närmare på detta och se till att man inte ger oss riksdagsledamöter en omöjlig uppgift när det gäller att behandla de ärenden som vi får på vårt bord. Det är snudd på det i dag, tycker jag.</textBlock>
    <textBlock id="i-79e08300960bc903">Vår första reservation handlar om en snabb fattigdomsbekämpning. Det är vad vi säger när det gäller biståndspolitiken som ett övergripande mål. Den förutsätter faktiskt en snabb tillväxt. Det kan inte vara något mål att ha en långsam tillväxt eller ingen tillväxt alls. Man får nästan den uppfattningen när man lyssnar till Viola Furubjelke. Utan tillväxt finns det ju ingenting att fördela. Vi skriver i vår reservation:</textBlock>
    <textBlock id="i-6afc731ba4215987">"Endast genom att frigöra de välståndsskapande krafterna i u-länderna kan dessa tack vare växande resurser utrota fattigdomen." Välståndsskapande krafter är inte någonting som kan utnyttjas enbart av en ensam diktator i en diktatur. De måste ju komma hela folket till del.</textBlock>
    <textBlock id="i-1855c96bca139723">Den globala frihandeln tror vi är oerhört viktig. Vi kommer så småningom förmodligen att diskutera ett</textBlock>
    <textBlock id="i-75f9e38894ed6111">MAI-avtal där man just släpper in u-länderna i frihandelssamarbetet med de rikare länderna.</textBlock>
    <textBlock id="i-2e1652940ad530cc">Vi vill inte diktera nya kärnområden. Vi talar om viktiga huvuduppgifter. Man kan diskutera vad som är mål och medel. Men tittar man närmare på FN:s reformarbete finner man att de tar upp samma problematik, vad som är mål och medel. Jag tycker att vi ligger väldigt nära Kofi Annans synpunkter när det gäller reformer av FN.</textBlock>
  </contentBlock>
  <contentBlock page="0" id="i-b08635d20055a5aa">
    <textBlock id="i-44008ee530d87eb9">Anf.  81  VIOLA FURUBJELKE (s) replik:</textBlock>
    <textBlock id="i-de672edb0b2c2bed">Fru talman! Låt mig först säga - många talare har också noterat detta - att utrikesutskottet har varit oerhört arbetstyngt under den här våren. Jag har ingen anledning att på något sätt försvara den ärendemängd som kom på utskottets bord i mitten på mars. Det har varit besvärligt för oss alla.</textBlock>
    <textBlock id="i-bfbd2cf11ddc29d5">Icke desto mindre tycker jag att vi har åstadkommit bra produkter. Den fråga som Lars Hjertén nu diskuterar har blivit väl genomarbetad, nämligen skillnaden mellan majoriteten och moderaterna när det gäller synen på fattigdomsbekämpningen.</textBlock>
    <textBlock id="i-b0a7ece06e4dff24">Jag sade från talarstolen, Lars Hjertén, att tillväxt är oerhört väsentligt. Men enbart tillväxt kan inte ge en välståndsökning för de breda massorna. Den måste kombineras med en fördelningspolitik som gynnar folkflertalet och en demokratisk utveckling i landet.</textBlock>
    <textBlock id="i-ab25b61be954ff2f">Vi är överens om att fattigdom inte bara är en fråga om resurser. Fattigdom är också avsaknad av utbildning, avsaknad av kunskap, kränkningar av mänskliga rättigheter och begränsningar i det dagliga livet.</textBlock>
    <textBlock id="i-2f36869e14c266b2">Moderaternas motion handlar om en mer allmänt restriktiv hållning till FN. Det har jag tyckt mig höra när Förenta staterna har angripit FN. I motionen står det att FN skall ägna sig åt vissa saker och inte något annat. Världsbanken skall ta över vissa uppgifter.</textBlock>
    <textBlock id="i-2c44726ccb456957">Man trycker hårt på effektivisering och att onödig byråkrati skall upphöra. Självfallet skall onödig byråkrati upphöra. Men jag menar att FN i dag är en slimmad organisation. Enligt Carlsson-Ramphalrapporten bör FN reformeras utan alltför kraftiga nedskärningar.</textBlock>
  </contentBlock>
  <contentBlock page="0" id="i-49b4509b7d67813f">
    <textBlock id="i-69e85576088d5d9c">Anf.  82  LARS HJERTÉN (m) replik:</textBlock>
    <textBlock id="i-1dc198df14f43d3c">Fru talman! Världsbanken har redan tagit över en del uppgifter som FN hade tidigare. Jag tänker t.ex.</textBlock>
    <textBlock id="i-e2644ceab58a1b88">på lån till fattiga länder. Det fungerar hyggligt.</textBlock>
    <textBlock id="i-9d13daf90959d2a4">Viola Furubjelke berörde den reservation som gäller att vi inte vill utreda frågan om nya skatter och avgifter, dvs. transaktionsskatter. Vi nämner just</textBlock>
    <textBlock id="i-07e8a3ba5e6f135a">Tobinskatten, och vi nämner avgifter på internationella flygbiljetter. Det är två förhållanden som direkt skulle slå mot de fattiga länderna. De är i stort behov av privat kapital.</textBlock>
    <textBlock id="i-d1521df73d911d3c">Låt oss titta på vad som kommer att betalas ut i år.</textBlock>
    <textBlock id="i-2cb71f9dc1463a68">Man har internationellt räknat med att det till fattiga länder och medelinkomstländer - samtliga u-länder och östländerna - blir 220 miljarder USD. Om det läggs skatt på detta, skulle dessa länder betala hela biståndet till FN. Vi har i vår motion nämnt att Vietnam skulle få betala hela vårt bistånd till det landet i skatt.</textBlock>
    <textBlock id="i-be0d79e46e26a4d0">Däremot drabbas inte vi av en sådan skatt. En sådan skatt får inte tas ut på EU-länder. Det kan inte vara rimligt att ha en sådan fördelningspolitik på avgifter till FN. Skatt på flygbiljetterna skulle göra det svårt att ha en internationell flygtrafik från de länder som inte har pengar till flygbiljetter. Vi skulle klara det, men knappast de.</textBlock>
  </contentBlock>
  <contentBlock page="0" id="i-844f1d8419d262b8">
    <textBlock id="i-e5502ef38bfbd1c6">Anf.  83  VIOLA FURUBJELKE (s) replik:</textBlock>
    <textBlock id="i-5306144e108f9e3d">Fru talman! Jag skall inte gå in på de räkneexempel som Lars Hjertén anför.</textBlock>
    <textBlock id="i-9704dfa8fa7c57d7">FN har större behov än det som de reguljära avgifterna i dag ger möjlighet till - även om de skulle betalas fullt och i tid. Uppgifterna för FN är mycket större. Förväntningarna på FN är större.</textBlock>
    <textBlock id="i-4400c2a1470041bc">I Carlsson-Ramphal-kommissionen talar man om möjligheterna att bygga upp fonder för att FN snabbt skall kunna agera i katastrofer och kriser. FN skall inte behöva vara beroende av vissa länders välvilja och andras ovilja för att kunna genomföra saker snabbt och utan dröjsmål.</textBlock>
    <textBlock id="i-a8c1df1efbea05a6">Sedan är det frågan vad avgiften skall tas ut på.</textBlock>
    <textBlock id="i-1ef7cc0dd35b8184">Det har talats om radiovågor, en tioöring på varje flygbiljett och valutatransaktioner. Jag läste för en tid sedan en bok om globaliseringen. Jag slogs då av några siffror som jag kan få roa Lars Hjertén med.</textBlock>
    <textBlock id="i-16fe58525584694c">År 1971 var de globala valutatransaktionerna över gränserna 18 miljarder USD per dag. 90 % av dessa gick till handel och investeringar och 10 % till spekulation. År 1995 var de globala transaktionerna över gränserna 1 500 miljarder USD per dag. 90 % av dessa angavs vara för spekulation. 10 % täcker all världens handel och investeringar.</textBlock>
    <textBlock id="i-ed848933149f9cc8">Siffrorna visar att det har varit en enorm explosionsartad ökning, men samtidigt visar de att endast</textBlock>
    <textBlock id="i-003405fc3916262e">14 % av världens folk nås av globaliseringseffekterna.</textBlock>
    <textBlock id="i-382312f385ee4b09">Triadländerna handlar till 85 % med varandra. En stor del av världens fattiga länder står utanför. De kunde få del av handeln om de kunde få del av - 1 % -</textBlock>
    <textBlock id="i-47007d905109286a">skatten på transaktionerna.</textBlock>
  </contentBlock>
  <contentBlock page="0" id="i-c46a112fc6f6c31b">
    <textBlock id="i-3bfaa509314a874f">Anf.  84  KARL-GÖRAN BIÖRSMARK (fp)</textBlock>
    <textBlock id="i-ba10b4670f639c7d">replik:</textBlock>
    <textBlock id="i-edc4f3689a11008c">Fru talman! Reservation 2 rör valfrågor. Viola Furubjelke säger att demokrati och val inte är samma sak. Försök att tänka bort det ena utan det andra! Det låter litet filosofiskt att de inte skulle vara samma sak.</textBlock>
    <textBlock id="i-7094d18ae1125ba8">Det fungerar knappast med demokrati utan fria och rättvisa val.</textBlock>
    <textBlock id="i-59718b9354eb3660">Vidare säger Viola Furubjelke att förarbetet för val är viktigt. Javisst! Förarbetet och hela den kultur som demokratin skapar för fria och rättvisa val är grundbulten. Det är därför vi tycker att valfrågor är så viktiga.</textBlock>
    <textBlock id="i-e3f07a6725029f03">Men enligt Viola Furubjelke är valfrågorna ett för snävt område för att vara ett mål. Det är där vi har helt olika uppfattning. Vi tycker inte att valfrågorna, fria och rättvisa val, är ett för snävt område.</textBlock>
    <textBlock id="i-458d2f613458416b">Sedan var det de interna konflikterna. Viola Furubjelke säger att det inte åstadkommes någonting enbart genom att ändra några ord på ett papper. Det är den debatten jag hade med Eva Zetterberg för en stund sedan. Jag håller med om att vi inte åstadkommer någonting på det sättet. Däremot lyfter vi fram ett viktigt problem, och vi försöker hitta redskapen -</textBlock>
    <textBlock id="i-a5bc412e534ea643">precis det som lyfts fram i Carlsson-Ramphalrapporten. Där pekas på nödvändigheten av att ändra i stadgan så att det blir möjligt.</textBlock>
  </contentBlock>
  <contentBlock page="0" id="i-e1a0195dd4fd48e4">
    <textBlock id="i-701b2540affd1e4e">Anf.  85  VIOLA FURUBJELKE (s) replik:</textBlock>
    <textBlock id="i-2c1ed4d11ffa0b44">Fru talman! Om demokrati kan finnas utan val och val äga rum utan demokrati är naturligtvis en filosofisk fråga.</textBlock>
    <textBlock id="i-af6132fd12e11e3f">Jag menar att demokrati är ett större begrepp. Val är ett inte oviktigt element i en demokrati - ett helt ovärderligt instrument för att manifestera demokratin.</textBlock>
    <textBlock id="i-b6694fb08294784b">Men vi ser länder där det har varit val och där demokratin ändå inte har fått fullt spelrum. Så nog finns det många exempel i världen att enbart val inte ger demokrati.</textBlock>
    <textBlock id="i-a0eb6e8561a12079">Det var min utgångspunkt. Demokratifrågorna är självklart något som måste genomsyra FN:s arbete.</textBlock>
    <textBlock id="i-950f6f4e500deb11">Jag menar att så sker under de huvudområden Kofi</textBlock>
    <textBlock id="i-30644f281d40e084">Annan har angett. Fred och säkerhet är ett sådant.</textBlock>
    <textBlock id="i-dad713b9c72ca5c3">Ekonomisk och social utveckling är också ett område där demokratiaspekterna kommer in.</textBlock>
    <textBlock id="i-eebe3c80875f5438">Sedan var det frågan om stadgeändring för att kunna agera i interna konflikter. Jag menar inte enbart att ord på ett papper inte ändrar på något i realiteten.</textBlock>
    <textBlock id="i-454409f69779b1dc">Det finns också en risk att situationen förvärras vid en stadgeändring. Den politiska viljan finns inte i dag, tyvärr, som gör det möjligt för FN att agera i alla interna konflikter. Någon gång har det gått när den politiska vilja har funnits. Det kommer att gå även framgent - när den politiska viljan finns. Stadgeändring i sig skulle absorbera energi, och formfrågorna skulle bli viktigare.</textBlock>
  </contentBlock>
  <contentBlock page="0" id="i-e1721d6c0b57f5f2">
    <textBlock id="i-5cc2e2754029b988">Anf.  86  KARL-GÖRAN BIÖRSMARK (fp)</textBlock>
    <textBlock id="i-65e8f958ec92764d">replik:</textBlock>
    <textBlock id="i-960346262b37065a">Fru talman! Inte enbart val ger demokrati. Det beror naturligtvis på hur valet genomförs. Jag talar om demokratiska, fria och rättvisa val. Det kan finnas manipulerade val, och det kan finnas enpartisystem med val. Det är inte fråga om ett fritt, demokratiskt val. Jag menar att FN skall ha det som ett viktigt mål.</textBlock>
    <textBlock id="i-61ae6a32312606c5">Vi kommer inte att se likadant på denna fråga.</textBlock>
    <textBlock id="i-c5d75287deaa67eb">Sedan var det frågan om att ändra i stadgan och de interna konflikterna. Jag vill lyfta fram följande ur</textBlock>
    <textBlock id="i-f02bf30eb5c5918d">Carlsson-Ramphal-rapporten. Den är på engelska, så jag har gjort en översättning som jag hoppas är korrekt.</textBlock>
    <textBlock id="i-a7f49565f5e8a7fd">FN-stadgan borde revideras för att tillåta säkerhetsrådet att genomföra aktioner i inomstatliga konflikter men endast om människors säkerhet är allvarligt hotad så att en internationell reaktion på humanitetens grund erfordras.</textBlock>
    <textBlock id="i-3b52fd507c942f9e">Det är detta det gäller: att kunna gå in i Algeriet,</textBlock>
    <textBlock id="i-e38e4e2582df56af">Sudan eller vad det nu kan vara för land och ha FN-</textBlock>
    <textBlock id="i-4285f38068a8a353">stadgan i ryggen. Jag hade tillfälle att samtala över en lunch med ambassadör Hans Dahlgren, som för resten var sekreterare vid denna rapport. Jag tog upp frågan med honom hur han ser på detta. Är det någonting att driva? Han står fortfarande fast vid att detta är en viktig del. Han menar på att FN skall arbeta med detta. Han tycker att det var ett bra förslag. Han hade själv varit sekreterare i kommissionen.</textBlock>
  </contentBlock>
  <contentBlock page="0" id="i-5cad440900a5f71e">
    <textBlock id="i-ff3cc020ce86231b">Anf.  87  VIOLA FURUBJELKE (s) replik:</textBlock>
    <textBlock id="i-2fe690b4f709b6e9">Fru talman! Hans Dahlgren var huvudsekreterare i</textBlock>
    <textBlock id="i-11441418959aa285">Carlsson-Ramphal-kommissionen. Därför är den officiella svenska översättningen sådan som han har godkänt och som jag också haft anledning att diskutera med honom. Här framgår tydligt att man kan tänka sig en revidering av FN-stadgan för att FN skall ges möjlighet att intervenera i interna konflikter, men först efter ett reformerat säkerhetsråds bedömning att människors säkerhet kränks så grovt och så extremt att det krävs en internationell reaktion på humanitära grunder. Här säger man "efter ett reformerat säkerhetsråds bedömning". Man anser alltså inte att säkerhetsrådet i dag är så representativt att den politiska viljan där kan tänkas finnas.</textBlock>
    <textBlock id="i-2db94c346ebb2eac">Med de förändringar som föreslås i säkerhetsrådet och när de har trätt i kraft hoppas jag verkligen att man har kommit så långt i attitydförändringen att man kan kodifiera praxis och förändra FN-stadgan. Det är min uppfattning att det måste göras i rätt tid. Just nu finns inte den politiska viljan, varken för att intervenera i vissa konflikter eller för att förändra stadgan.</textBlock>
    <textBlock id="i-795f3f206399710c">Vi skulle bara få en skendebatt som skulle ta energi från andra viktiga frågor i FN. Men i sakfrågan, Karl-</textBlock>
    <textBlock id="i-e9dc4af4176d566d">Göran Biörsmark, är vi helt överens. FN måste på ett eller annat sätt ges en styrka, och den politiska viljan måste manifesteras på ett sådant sätt. FN:s normsystem måste slå igenom i FN:s agerande så att FN kan intervenera när mänskliga rättigheter kränks grovt och extremt, precis som Carlsson-Ramphalkommissionen beskriver. Men förutsättningarna för det måste föreligga först.</textBlock>
  </contentBlock>
  <contentBlock page="0" id="i-87eb15500262c2cc">
    <textBlock id="i-fa5031458ddc346d">Anf.  88  BODIL FRANCKE OHLSSON (mp)</textBlock>
    <textBlock id="i-47f2b0446c514b96">replik:</textBlock>
    <textBlock id="i-825fb70a3090cde2">Fru talman! Vad gäller SHIRBRIG för vi fram samma krav som vi hade för IFOR-styrkan och</textBlock>
    <textBlock id="i-a11fceeb4ad1ba75">SFOR-styrkan, att varje gång som styrkan skall samlas, vid varje ny begäran om en ny insats, måste det hela föregås av ett riksdagsbeslut.</textBlock>
    <textBlock id="i-4273f4f0ed23be40">Det andra är det jag frågade Viola Furubjelke om och som står i vår motion. I själva skrivelsen talar man om, när det talas om kommande reformer i FN, att man under hösten kommer att fatta beslut om en ny personalpolitik och om hur miljöfrågorna och en hållbar utveckling skall hanteras i FN:s verksamhet.</textBlock>
    <textBlock id="i-852c3a16e6ad8b43">Det står också att FN är en internationell arbetsplats som måste vara ett gott exempel. Då undrade vi - det finns ett yrkande om detta - med anledning av den stora mängd engångsmaterial som används i FN och det sopberg som finns om man inte kan göra någonting. Vi har faktiskt haft aktioner i svenska parlamentet om detta. Finns det inte någon instans som via vår egen representation i FN skulle kunna föra fram önskningar om just sådana här saker? Det skulle vara större tyngd i det än om man ber en FN-förening att komma in med en sådan begäran.</textBlock>
  </contentBlock>
  <contentBlock page="0" id="i-0f88f192d751373c">
    <textBlock id="i-4ecc2ec60d324c45">Anf.  89  VIOLA FURUBJELKE (s) replik:</textBlock>
    <textBlock id="i-1f4b6a582f4c46db">Fru talman! Först SHIRBRIG. Jag förstår att</textBlock>
    <textBlock id="i-e58f1debd39e27d5">Bodil Francke Ohlsson vill ha en ändring i den svenska lagstiftningen så att även frågan om en vanlig fredsbevarande trupp skall beslutas av riksdagen. Vi måste ändå tillbakavisa det därför att vi har en smidig organisation i dag som innebär att fredsbevarande trupp under kapitel 6, dvs. icke tvångsåtgärder, kan sättas in efter regeringens beslut. Det gör det mycket snabbare, och Sverige kan svara fortare. Den här styrkan skiljer sig inte från den mer än att den är bättre förberedd och att den finns tillgänglig. Annars skall den arbeta som en traditionell fredsbevarande styrka.</textBlock>
    <textBlock id="i-b820525b71b8fc6a">Frågan om sopberget i FN är inte någonting att föra fram som en FN-fråga. Det är möjligt att folkrörelserna kan göra detta, men här i riksdagen vill jag inte gå in på de frågorna. Jag tror att man vid sidan av det officiella systemet väl skulle kunna föra fram sådana frågor och få gehör för det. Jag tror rent av att jag har hört sägas att det finns något slags miljöpolicy för FN, men jag vågar inte vara alltför tvärsäker på den frågan här.</textBlock>
  </contentBlock>
  <contentBlock page="0" id="i-bdaf011fbd07d7d9">
    <textBlock id="i-72ba3f094e825dbd">Anf.  90  EVA ZETTERBERG (v) replik:</textBlock>
    <textBlock id="i-dd0c116d3f2ae852">Fru talman! Jag håller med Viola Furubjelke om att de andra folkrörelserepresentanter som finns med i</textBlock>
    <textBlock id="i-13963560e13b674e">FN-delegationen är väl så viktiga som varje parlamentsparti eller en ungdomsrepresentation. Men jag tycker att vårt yrkande på det här området kvarstår därför att man i dag, som det fungerar i praktiken, inte garanterat kan få FN-delegater under 50 år. Jag ser att man via en destinerad plats till ungdomsorganisationerna kan garantera att det finns en ungdomsrepresentation, som har en annan ingång och förhoppningsvis också andra möjligheter att få ut frågorna i andra kretsar än vad många andra får. Därför vidhåller jag vårt yrkande om ungdomsrepresentation och yrkar bifall till det.</textBlock>
    <textBlock id="i-1487ded593250d3f">Jag vill fråga Viola Furubjelke utifrån den allmänna frågan om Västra Sahara där jag vet att Viola Furubjelke och många andra i vårt utskott och riksdagen som helhet har haft ett stort engagemang och lagt ned ett stort arbete omkring: Hur ser Viola Furubjelke och majoriteten på de insatser Sverige kan och vill göra via FN - där förefaller det vara vissa problem vad gäller avtal att äntligen få i väg dem som skall åstadkomma minröjning - utan att för den skull lägga sig i avtalsfrågor? Hur kan vi från riksdagen skicka en signal? Hur väsentligt är det att Sverige nu via i första hand FN ställer upp med civilpoliser, minröjning och framöver även med andra insatser?</textBlock>
  </contentBlock>
  <contentBlock page="0" id="i-4535573eacf1b4d4">
    <textBlock id="i-c530561f6d2747d0">Anf.  91  VIOLA FURUBJELKE (s) replik:</textBlock>
    <textBlock id="i-3def0a51249e8379">Fru talman! Jag delar Eva Zetterbergs uppfattning att det är oerhört viktigt att ungdomarna engagerar sig i FN-arbetet. Jag tycker också att det bör finnas en större flora av åtgärder och insatser. Jag tycker att det skulle finnas fler praktikplatser för ungdomar i FN-</textBlock>
    <textBlock id="i-0877d2bf122e0bdb">systemet, där de kunde få en mera långsiktig och litet djupare kunskap om hur FN-systemet fungerar. Men vår parlamentarikerdelegation har reducerats på senare år, och vi har fortfarande samma inslag av folkrörelser: arbetsgivarorganisationer, löntagarorganisationer och NGO. Ungdomsorganisationerna är väl tillgodosedda i urvalet. Det kommer sedan an på partierna att försöka skicka litet yngre ledamöter. Vi har från vårt parti gjort så, och vi har på det sättet breddat kunskaper om FN. Bollen går till partiorganisationerna. Skicka de unga ledamöterna, det är de som är framtiden och som skall föra FN:s talan framöver.</textBlock>
    <textBlock id="i-d573cfaa724db2a4">Västra Sahara är också en väldigt viktig fråga. Låt mig bara säga att jag blev väldigt upprörd när jag på</textBlock>
    <textBlock id="i-c0f1c6ac0411c17d">TV-nyheterna i går fick höra att den svenska insatsen eventuellt kan försenas på grund av ett gräl om finansiering av styrkorna eller en oenighet kring ersättningen. Det är inte värdigt svensk FN-politik att ett långvarigt engagemang på det här sättet skall devalveras.</textBlock>
    <textBlock id="i-a9597bbf6dd0dbd6">Jag lägger inte någon skuld på någon part. Jag känner inte förutsättningarna. Men jag tycker att frågan borde ha lösts för länge sedan och på ett långt smidigare sätt.</textBlock>
  </contentBlock>
  <contentBlock page="0" id="i-5e674e5f3a5c664b">
    <textBlock id="i-365f72675bc0e595">Anf.  92  EVA ZETTERBERG (v) replik:</textBlock>
    <textBlock id="i-d1458065fcaa357f">Fru talman! Vad gäller ungdomsrepresentation hoppas naturligtvis jag och Vänsterpartiet att efter nästa val ha möjligheter att skicka fler representanter till FN än vad vi har gjort tidigare. Jag lovar att vi skall bevaka det. Men det är lättare om man har möjlighet att skicka några fler än bara en representant.</textBlock>
    <textBlock id="i-13f9938690a75fb9">Jag vidhåller vårt krav. Det behövs regelmässigt ses till att ungdomsorganisationerna är representerade, bortsett från partirepresentationen.</textBlock>
    <textBlock id="i-81755bcb778eb8d2">Vad gäller Västsahara hoppas jag Viola Furubjelke och vi andra kan göra påtryckningar för att se till att insatserna kan bli av. Det är inte värdigt Sverige att inte ha löst frågorna på ett så pass sent stadium.</textBlock>
    <textBlock id="i-8aa72f9daf1a84f2">Fru talman! Vad gäller finansieringsfrågorna, som jag inte hann in på i mitt inlägg, vill jag skicka med följande. Där tycker vi från utskottets majoritet till skillnad från Moderaterna att det är viktigt och bra att man utreder alternativa och nya finansieringsformer för FN, inte i motsatsställning till att få in de ordinarie medlemsavgifterna, utan för att få in nya pengar.</textBlock>
    <textBlock id="i-727f9ce96b6cb1c8">När vi nu talar om att utskottet har fått ny information från regeringen om vad som pågår vill jag till</textBlock>
    <textBlock id="i-d8b1894f473564cd">Viola Furubjelke säga: Det har vi hört under ett antal år. Det går inte särskilt fort fram på detta område.</textBlock>
    <textBlock id="i-95254546cbe234df">Min förhoppning är, och det vill jag skicka med, att det skall bli litet fart på utredningen så att det äntligen kan bli konkreta resultat. Min förhoppning är att man skall stärka FN:s finanser.</textBlock>
  </contentBlock>
  <contentBlock page="0" id="i-e964c839a5bdd368">
    <textBlock id="i-b6bb135b42cbb1ad">Anf.  93  VIOLA FURUBJELKE (s) replik:</textBlock>
    <textBlock id="i-6764a748d6928c3d">Fru talman! Frågan om FN:s finansiering har levt under många år. Den fick ett nytt inslag när Carlsson-</textBlock>
    <textBlock id="i-4aa25daef80548f8">Ramphal-kommissionen genom sin rapport förde in frågan om en global finansiering för FN:s verksamhet.</textBlock>
    <textBlock id="i-8b3b0d0cab633644">Det är naturligtvis inte helt lätt att gå igenom och se effekterna av de olika förslagen. Men man arbetar med frågan i FN och även i den svenska regeringen för att se vilka effekterna är och vad som är värt att framföra som seriösa förslag. Man vill självfallet också undersöka var man kan få stöd och för vilka frågor man kan få stöd.</textBlock>
    <textBlock id="i-1a5202474f29f1ec">Jag kan hålla med Eva Zetterberg. Också jag är otålig. Jag vet att FN väl behöver en solid finansiering. Det skulle ge FN möjlighet att agera på ett betydligt kraftfullare sätt om man kunde lösa finansieringen med en global avgift som ett tillskott till de reguljära avgifterna för FN:s verksamhet.</textBlock>
    <textBlock id="i-5a9164dc878e23cf">Fru talman! Eva Zetterberg tog upp frågan om folkrörelsesamarbetet och att regeringen i sin skrivelse kanske borde ha skrivit några rader om detta. Det håller jag med om. Det gör också utskottsmajoriteten.</textBlock>
    <textBlock id="i-00d15f1a7f324eab">Vi hoppas att regeringen till nästa skrivelse också skall redogöra litet grand för hur det folkliga samarbetet för FN fungerar. Utan det skulle inte FN-</textBlock>
    <textBlock id="i-ae16a06dd0f63dbf">samarbetet fungera så bra. Det är en förutsättning för att regeringen skall stå stark i FN. Jag vet att det finns ett omfattande sådant samarbete som det är värt att skriva några rader om.</textBlock>
  </contentBlock>
  <contentBlock page="0" id="i-cf8d76b8cb12264c">
    <textBlock id="i-34b648238db0e6a5">Anf.  94  INGRID NÄSLUND (kd):</textBlock>
    <textBlock id="i-1e8a6e133dfd5e70">Fru talman! Jag skall inte alltför mycket förlänga debatten. Vi kristdemokrater har inte några reservationer när det gäller detta betänkande utan vi har ställt upp bakom majoritetstexterna. Men det är några frågor som jag ändå känner att jag gärna vill lyfta.</textBlock>
    <textBlock id="i-41b9b8864ab81cae">När det gäller frågan om nedrustning tror jag att vi allesammans här i kammaren blev chockade när Indien gjorde sina kärnvapentester härförleden. Vi kanske inte kan säga att vi blev helt överraskade. Det har på något sätt funnits i bakgrunden som ett hot att så skulle ske.</textBlock>
    <textBlock id="i-83a7a4741e2c910b">Vid ett tidigare tillfälle skrev vi från vårt partis sida en kommittémotion där vi tog upp frågan om kärnvapennedrustning och där vi hade ett förslag om att Sverige, som nu har säte i säkerhetsrådet, skulle försöka få upp frågan om kärnvapenmakternas nedrustning, och inte bara deras nedrustning utan också deras avrustning av sina kärnvapen.</textBlock>
    <textBlock id="i-d858a3aca41c352f">Jag kan inte exakt komma ihåg - och jag har inte hunnit med allt det arbete som vi här har hört talas om som vi har på vårt bord att ta fram - det exakta svar som vi fick. Men det gick mer eller mindre ut på att detta inte var någonting som kärnvapenmakterna ville ha diskuterat i säkerhetsrådet.</textBlock>
    <textBlock id="i-4263bc2370233e07">Det är bestickande att just de permanenta medlemmarna är de som är kärnvapenmakter. Vi kan förstå att det kanske inte ligger i deras intresse att i det här sammanhanget diskutera frågan. Ändå har den oerhört stor betydelse för världsfreden, som just är säkerhetsrådets stora ansvar. Därför menar vi att frågan trots allt borde komma upp också i säkerhetsrådet.</textBlock>
    <textBlock id="i-9e8ec7aad67a1ec3">Det finns andra forum för att diskutera den här frågan. Det är ju inte så att kärnvapenmakterna inte har nedrustat. Men ändå vet vi att det är just det faktum att det finns kärnvapenmakter och att de har kärnvapen kvar som gör att andra stater, såsom Indien, anser att de på något sätt har ett försvar för att de också vill komma in i klubben. Det är trots allt är den mäktiga klubben, de länder som sitter som permanenta medlemmar i säkerhetsrådet.</textBlock>
    <textBlock id="i-b6335e3855543dfd">Därför menar jag att de permanenta medlemmarna i säkerhetsrådet på något sätt måste ta ett större ansvar när det gäller den här frågan för att vi inte skall få fler stater som liksom Indien vill och försöker att komma in i den här klubben som vi vill skall försvinna. Jag tror att vi allesammans är överens om att vi vill att kärnvapenmakterna skall fortsätta sin nedrustning. Jag har sagt att det finns andra forum för den debatten.</textBlock>
    <textBlock id="i-40b6995ee3adfd4b">Men på något sätt tror jag ändå att de länder som inte är permanenta medlemmar måste ta på sitt ansvar att föra upp den här frågan också i säkerhetsrådet.</textBlock>
    <textBlock id="i-081d4f9b07990b67">Sedan skulle jag också vilja säga några ord om de humanitära katastroferna. Karl-Göran Biörsmark berörde Sudan och det inslag vi såg på TV i går om katastrofen i Sudan. Jag kan inte låta bli att göra reflexionen - och detta inte enbart med anledning av</textBlock>
    <textBlock id="i-fef06b824e0a79ef">Sudan utan också när jag tänker på debatten här i dag</textBlock>
    <textBlock id="i-8f1bb50c4d9ccb10">- att insatserna ofta kommer för sent. FN har ett oerhört stort ansvar. Kofi Annan har tagit upp att detta på ett ännu mer utmärkande sätt skall vara ett av de huvudområden som FN skall ta ansvar för, dvs. den humanitära situationen i världen.</textBlock>
    <textBlock id="i-411e83b58dfb0eeb">Inte bara i Sudan utan också i t.ex. Nordkorea upplever vi att insatserna kommer för sent. Hundratusentals människor, kanske miljontals, hinner att dö innan de får hjälp. Man kan inte låta bli att ställa sig frågan: Kan inte FN göra mer för att komma in på ett tidigare stadium? Jag vet att det ytterst är regimernas skuld. Men vi andra står ändå inte utan skuld. Där skulle jag vilja att vi ytterligare med frenesi drev frågan i FN att komma in på ett tidigare stadium.</textBlock>
    <textBlock id="i-18876ed2c017624b">Det är många här som har tagit upp de interna konflikterna. Jag skall inte säga alltför mycket om det.</textBlock>
    <textBlock id="i-48e231ac4a10a85d">Det är en väldigt svår fråga hur man bäst skall gå till väga för att FN och säkerhetsrådet skall kunna ingripa mer i de interna konflikterna än vad man hittills har gjort när de mänskliga rättigheterna förtrampas på ett flagrant sätt.</textBlock>
    <textBlock id="i-104eeba89494cc70">Jag tror att vi allesammans har upplevt våndan inför vad som hände i Rwanda, vad som händer i Burundi och vad som hände i Kivu. Vi såg tusentals, tiotusentals, hundratusentals människor förlora sina liv i dessa humanitära katastrofer. Nu har vi Sudan och Nordkorea inför våra ögon.</textBlock>
    <textBlock id="i-2d8537ef7701af17">I Sudan är det också interna konflikter, och vi har också talat om Algeriet. Vi upplever allesammans att vi skulle vilja att säkerhetsrådet kunde agera mer kraftfullt.</textBlock>
    <textBlock id="i-430067b64e9c65c1">Vi kristdemokrater har inte ställt upp på Folkpartiets reservation. Jag vet inte om det är en stadgeändring som måste till, men på något sätt måste detta bli mer effektivt. Det måste kunna fungera på ett bättre sätt än vad det har gjort hitintills.</textBlock>
    <textBlock id="i-e316674be89fd193">Vi har hört här att den politiska viljan inte finns.</textBlock>
    <textBlock id="i-8145cbc7836ed2af">Men då måste det finnas stater som är pådrivande -</textBlock>
    <textBlock id="i-5f02e468a8938012">kanske ännu mer pådrivande än de är i dag! Jag skulle önska att Sverige tog på sig att ännu mer vara en pådrivande part i de här frågorna. Vi får inte låta människor förgås i de interna och humanitära katastroferna.</textBlock>
  </contentBlock>
  <contentBlock page="0" id="i-77081247b765fea7">
    <textBlock id="i-4dd206d54aca041b">Anf.  95  KARL-GÖRAN BIÖRSMARK (fp)</textBlock>
    <textBlock id="i-75ebeea7a0ccae5d">replik:</textBlock>
    <textBlock id="i-ada91995ef9c8f40">Fru talman! Jag fick uppleva den glöd med vilken</textBlock>
    <textBlock id="i-1e8b1e7892998e69">Ingrid Näslund talade för att vi måste göra någonting, att Sverige skall gå före, driva på, vara aktivt osv.</textBlock>
    <textBlock id="i-25e3f30c8ef86bcc">Men hon tvekar att skriva under reservationen. Jag hoppas att mina inlägg skall bli droppen som urholkar stenen så att vi framöver kan få se fler partier som även ställer sig bakom en sådan här viljeyttring i skrift i form av en reservation. Så småningom kanske vi t.o.m. får en majoritet för att driva detta i FN.</textBlock>
    <textBlock id="i-e188cc709aa217ea">Precis som jag har sagt tidigare menar jag nämligen - jag kanske blir litet tjatig men jag vill ändå poängtera detta - att några måste gå före. Några måste visa färdriktningen, och dra med sig andra som är mer tveksamma. Jag kan förstå tveksamheten, men jag tycker att jag har ganska mycket på fötterna - inte minst eftersom jag har vår ambassadör i FN med på vagnen. Så välkommen nästa gång!</textBlock>
  </contentBlock>
  <contentBlock page="0" id="i-cfcda47d33dd8410">
    <textBlock id="i-918951856aa12d3c">Anf.  96  INGRID NÄSLUND (kd) replik:</textBlock>
    <textBlock id="i-934b537e1545afca">Fru talman! Det som jag har varit tveksam till är om en stadgeändring skulle förändra så mycket när det gäller den politiska viljan. Vi är dock helt överens om att vi skall driva frågan. Situationen är inte tillfredsställande i dag - det är vi också helt överens om.</textBlock>
  </contentBlock>
  <contentBlock page="0" id="i-64027bcf6c62d954">
    <textBlock id="i-96bedb0845b8107c">Anf.  97  VIOLA FURUBJELKE (s):</textBlock>
    <textBlock id="i-a587be2837a21ae8">Fru talman! Jag blev också väldigt glad över den nyansering med vilken Ingrid Näslund angriper frågan om stadgeändring för att kunna agera i interna konflikter.</textBlock>
    <textBlock id="i-d64340b298798eab">För att man skall kunna åstadkomma något framgångsrikt måste minst två kriterier vara uppfyllda, nämligen tajmning och relevans. Saker måste alltså ske när det finns en fruktbar jordmån att lyckas och slå rot i. De måste också vara relevanta. Relevansen finns här - vi ser otaliga interna konflikter. Men tajmningen är inte den rätta.</textBlock>
    <textBlock id="i-a0f0862234461f98">När ett reformerat säkerhetsråd har tagit plats och när representativiteten i FN är bättre kommer också den politiska viljan att se annorlunda ut.</textBlock>
    <textBlock id="i-75922a26edca5d85">Det är inte så lätt som man gör gällande från oppositionen ibland att FN om det bara fanns en politisk vilja också skulle kunna agera i interna angelägenheter och konflikter. Om man gräver litet under ytan och kommer förbi slagordspolitiken skall man finna att interna konflikter är ytterligt komplicerade. Parterna i de här konflikterna är inte särskilt väldefinierade. Se bara på situationen i Algeriet! Hur skulle FN agera om man skulle gå in där? Jag har haft anledning att brottas med frågan, och jag måste säga att det skulle vara oerhört svårt för FN att agera i en intern konflikt som denna. Konturerna och parternas agerande är diffusa, och inte så precisa. Terrorister definierar sig inte som en armé eller en befrielseorganisation.</textBlock>
  </contentBlock>
  <contentBlock page="0" id="i-3542cc6c7490f3ed">
    <textBlock id="i-6d07c609e84f0f04">Anf.  98  INGRID NÄSLUND (kd):</textBlock>
    <textBlock id="i-f2d9bb1bb0199776">Fru talman! Jag skall inte vidare ta upp frågan om stadgeändring. Där har jag sagt vad jag har att säga.</textBlock>
    <textBlock id="i-e5a532024a413ea7">Jag skall i stället nämna något om de interna konflikterna. Jag håller med Viola Furubjelke om att det är oerhört svårt att veta när man skall göra någonting, hur man skall göra det och om det över huvud taget är möjligt ibland. Jag har full förståelse för den svårigheten.</textBlock>
    <textBlock id="i-b489af1593288513">Men när det gäller den politiska viljan och att påverka den tror jag att man inte alltid bara kan se på tajmning och relevans. Ibland måste det faktiskt också finnas en part som vågar och orkar gå in med glöd och driva en fråga. Slaveriet skulle aldrig ha upphävts om man hade väntat på tajmning, och jag tror att ungefär samma sak gäller för dödsstraffet i dag. Det måste finnas människor och stater som tar tag i detta och med glöd driver en fråga även om den politiska viljan inte finns till dess att den finns.</textBlock>
  </contentBlock>
  <contentBlock page="0" id="i-f9229335b65f7708">
    <textBlock id="i-e01076e9cdd6afe5">Anf.  99  VIOLA FURUBJELKE (s):</textBlock>
    <textBlock id="i-e3a8c1ec02fb8c9d">Fru talman! Jag håller fullständigt med Ingrid</textBlock>
    <textBlock id="i-06d462ae86204e4c">Näslund. Det behöver finnas eldsjälar som kan ge uttryck för den oro och de ambitioner som människor känner. Jag hoppas och vet också att vår egen regering gör detta. Man talar mycket om de här frågorna i säkerhetsrådet. Men självfallet vill man inte driva fram ett säkert nederlag i en omröstningsfråga. Det kan ju få effekter för lång tid framöver. Man får i stället agera pragmatiskt och inte glömma målet utan ha det för ögonen hela tiden. Så snart ett tillfälle öppnar sig där man kan ha framgång i sådana här frågor får man naturligtvis agera.</textBlock>
    <textBlock id="i-3cae0cf49719ff95">Det viktiga är att man agerar. Det viktigaste är egentligen inte att man skriver om stadgan. Men den bör naturligtvis reformeras när det reformerade agerandet har inträtt.</textBlock>
  </contentBlock>
  <contentBlock page="0" id="i-17cd4155813f8055">
    <textBlock id="i-98cd560556c1f33d">Överläggningen var härmed avslutad.</textBlock>
    <textBlock id="i-53e44bcd46f239fe">(Beslut skulle fattas den 27 maj.)</textBlock>
  </contentBlock>
  <contentBlock page="0" id="i-2caca180ba5d508c">
    <textBlock id="i-cad39f640d7860e3">9 §  Sveriges utvecklingssamarbete med Central- och Östeuropa</textBlock>
  </contentBlock>
  <contentBlock page="0" id="i-924d9ef3b0cf3f3f">
    <textBlock id="i-155d009decb0094a">Föredrogs</textBlock>
    <textBlock id="i-d360fbc38c43d038">Utrikesutskottets betänkande 1997/98:UU12</textBlock>
    <textBlock id="i-9c6b51f580c18a9a">Sveriges utvecklingssamarbete med Central- och</textBlock>
    <textBlock id="i-e69ab29b8fd809be">Östeuropa (prop. 1997/98:70)</textBlock>
  </contentBlock>
  <contentBlock page="0" id="i-b57dbc37cea59818">
    <textBlock id="i-ed8f5196c2725922">Anf.  100  LARS HJERTÉN (m):</textBlock>
    <textBlock id="i-89e2c5d8a8aeb0df">Fru talman! På tio år har hela Central- och Östeuropa förändrats i grunden. Kommunistiska diktaturer har försvunnit och i stor utsträckning ersatts med demokratier, även om många demokratier fortfarande är bräckliga och ofullständiga.</textBlock>
    <textBlock id="i-cca80b091b43cf35">När vi tidigare hade kontakt med de baltiska länderna, Estland, Lettland och Litauen, och deras befolkning fick det ofta bli genom deras exilorganisationer. Inte sällan betraktades detta som en smula suspekt. Deras länder var ju i alla fall delstater i det väldiga Sovjetimperiet, och Sverige hade dessutom godkänt införlivandet av dessa länder och därmed även ockupationen.</textBlock>
    <textBlock id="i-60ed928b2e9bfd2f">Vi var många som deltog i möten för Baltikums frihet. Vi organiserade möten och bestämde att de skulle pågå ända till dess att Estland, Lettland och</textBlock>
    <textBlock id="i-842f4dbfbdfa939f">Litauen var självständiga. De möten som beskrevs mest i massmedierna var de här i Stockholm, men det hölls regelbundna möten även i mina hemtrakter, t.ex.</textBlock>
    <textBlock id="i-fed44992b66638df">i Skara och Skövde. Där träffade vi personer som hade sina rötter i Baltikum men som först nu började hoppas på att deras hemländer skulle bli fria.</textBlock>
    <textBlock id="i-5096b3ab56d36959">Under många år har jag varit med och tagit emot studenter från Jagellonska universitetet i Krakow på den folkhögskola som jag har ansvar för. Detta var det universitet där nazisterna mördade hela lärarkåren vid ockupationen av Polen 1939. Efter nazismens fall och andra världskrigets slut blev det ingen demokrati i</textBlock>
    <textBlock id="i-443115dd172511b0">Polen. Så sent som för tio år sedan berättade en av våra kvinnliga elever därifrån att hennes kamrater -</textBlock>
    <textBlock id="i-d2c72cf9d2e9d2c5">och jag tror också hon själv - hade blivit häktade och mycket illa behandlade, t.o.m. misshandlade, av ett enda skäl. Polisen hade hittat ett porträtt av prästen</textBlock>
    <textBlock id="i-334b98fcd93ce2b0">Papijuosko i en av flickornas plånböcker. Det var den präst som misshandlades till döds av de polska myndigheternas lakejer.</textBlock>
    <textBlock id="i-111ec886868ffbca">Fru talman! Jag har velat berätta det här för att påminna om att vi under några få år har fått uppleva en fantastisk omvälvning i vår omedelbara närhet.</textBlock>
    <textBlock id="i-5f6aed3005df5c6f">Sverige medverkar nu till att bygga upp ett fritt och demokratiskt Central- och Östeuropa. Det är givetvis mycket glädjande.</textBlock>
    <textBlock id="i-a012d1c3e6bf59ba">De nya demokratierna strävar efter att integreras i</textBlock>
    <textBlock id="i-a1f57e6353bbb59c">Europa. De är alla med i Europarådet, som särskilt betonar mänskliga rättigheter. Genom Europaavtalen är tio länder associerade till EU, och de planerar givetvis ett framtida medlemskap. Fem länder inleder nu medlemsförhandlingar med EU. Med Ryssland och</textBlock>
    <textBlock id="i-56b7db1ebf76e9f4">Ukraina har EU partnerskaps- och samarbetsavtal.</textBlock>
    <textBlock id="i-4fa170372bb5ed90">Även Partnerskap för fred täcker nästan alla länder. Nato har samarbetsavtal med Ryssland och Ukraina. Nato och EU är ändå det viktigaste för att garantera säkerhet och fullständig integration i Europa.</textBlock>
    <textBlock id="i-c897616914962e68">Baltikum och Polen får stöd för att upprätta ett regelverk för marknadsekonomi och rättsstatens institutioner. Vi ser det som särskilt viktigt att stärka den civila kompetensen inom ekonomi och juridik. Vi ser satsningen på handelshögskolan i Riga som en viktig pionjärinsats som bör följas av en satsning på juristutbildning.</textBlock>
    <textBlock id="i-a6a0824f9fdc14ed">Handels- och näringslivskontakter är också mycket betydelsefulla rent allmänt. Ett stort bekymmer och ett hinder är ju en tung och svårgenomtränglig byråkrati. Den är i mångt och mycket ett arv från kommunisttiden. Dessutom finns det korruption. Det ligger givetvis i Sveriges intresse att bekämpa allt detta i våra kontakter med de här länderna.</textBlock>
    <textBlock id="i-bf45302f67e3cdeb">Fru talman! När det gäller säkerhetssamarbetet uppnås den största tryggheten för Baltikums del genom medlemskap i en alleuropeisk säkerhetsordning som kan garantera säkerheten också för små länder som inte klarar detta av egen kraft. Det handlar om länder som också har erfarenhet av att vara lekbollar i händerna på aggressiva grannstater.</textBlock>
    <textBlock id="i-139e86ea77874ba0">Därför är det naturligt att man nu önskar medlemskap i Nato. Det sammansatta utrikes- och försvarsutskottet skrev i sitt senaste betänkande som också är citerat i vårt betänkande att "en utvidgning som äger rum under dessa förutsättningar och därmed integrerar ett antal demokratier i Central- och Östeuropa kommer att kunna bidra till att öka den politiska stabiliteten i Europa". Med orden "under dessa förutsättningar" menas att man tar hänsyn till den politiska och säkerhetspolitiska utvecklingen i hela Europa, dvs.</textBlock>
    <textBlock id="i-a946b4f3e8f54ea5">även i Ryssland. I vårt betänkande tilläggs att utskottet delar denna bedömning.</textBlock>
    <textBlock id="i-2b902988555e5160">Att bara konstatera detta och sedan sitta med armarna i kors är dock inte särskilt djärvt. Vi tycker att statsministern har uttryckt Sveriges linje på ett utmärkt sätt redan i ett uttalande 1996, vilket vi stöder.</textBlock>
    <textBlock id="i-91f0925ba9f28672">Vi anser alltså, precis som Göran Persson uttryckte det för ett par år sedan, att Sverige skall främja Estlands, Lettlands och Litauens ambitioner att bli medlemmar i Nato, vilket framgår av reservation nr 4.</textBlock>
    <textBlock id="i-2aa7baabfec4ad2d">Fru talman! Jag såg nyligen ett reportage från en stad på Kolahalvön. Det var en medelstor stad. Alla som intervjuades gav samma bild av den sociala situationen. De som hade arbete hade en hygglig levnadsstandard, medan de som var arbetslösa eller pensionärer i stort sett saknade allt. Hela det sociala trygghetssystemet var fortfarande knutet till arbetsplatsen, precis som under kommunisttiden. Det var ett grymt system, och det är ett grymt system i den mån det fortfarande förekommer. Hela det sociala skyddsnätet saknades för samhällets svaga, för dem som verkligen skulle behövt det. Handikappade, mentalt störda, missbrukare och andra som inte kunde arbeta fick en omänsklig behandling eftersom de inte bidrog till produktionen.</textBlock>
    <textBlock id="i-9dcd34e8122b2930">Det måste självfallet ligga i sakens natur att så fort som möjligt göra sig av med ett socialt system som är så grymt och som slår så blint. Trots det kan man fortfarande höra att man skall skynda långsamt och under ett övergångsskede fortsätta med delar av det gamla systemet, t.ex. att ge subventioner till statliga företag och kolchoser. Vi tror inte att detta är en lösning. Det förhindrar i stället ett positiv lösning.</textBlock>
    <textBlock id="i-12f7902fbd757e00">En övergång till marknadsekonomins sociala trygghetssystem med generella socialförsäkringar bör ske så snabbt som möjligt. Vi välkomnar därför regeringens skrivning om att stödja övergången till en social marknadsekonomi. Vi menar att stöd till det offentliga bör inriktas på att stärka individen och familjen och de sociala och civila nätverken kring dessa.</textBlock>
    <textBlock id="i-d0d2aa8309c0b8d6">Fru talman! Jag reste för en del år sedan i gränstrakterna mellan det gamla Tjeckoslovakien -</textBlock>
    <textBlock id="i-5326bb4d88ddc677">det existerade på den tiden - Polen och f.d. DDR. Jag såg en närmast total miljöförstörelse. Förbättringar på miljöområdet bör ges fortsatt mycket hög prioritet.</textBlock>
    <textBlock id="i-bdf6a240656502ae">Kärnkraften är värt ett särskilt kapitel eftersom det är en fråga som engagerar oss också. När utskottet tidigare i år besökte Litauen träffade vi EU:s Ritt</textBlock>
    <textBlock id="i-f88e60c1444957d9">Bjerregård där. Hon var där för att studera miljö och energi. Hon uttalade sig för en stängning av kärnkraftverket i Ignalina. Detta är alltså EU:s officiella linje. Jag tycker att det är litet märkligt att vi stänger betydligt säkrare kärnkraftverk i Sverige medan kraftverk av Tjernobyltyp i vår omedelbara närhet drivs vidare.</textBlock>
    <textBlock id="i-77a0dea0ea3845ee">Ett land utgör ett särskilt problem, nämligen Vitryssland. Landets president verkar inte ha något som helst intresse av att förankra ett demokratiskt system i landet - tvärtom. Vi tycker att det är viktigt att Sverige gör insatser för att främja mänskliga rättigheter och demokrati och stödja de krafter som kämpar för detta i Vitryssland. Vi bör ta kontakt med dessa krafter så att de får uppleva att det verkligen finns folk utanför det egna landet som stöder deras strävanden mot demokrati.</textBlock>
    <textBlock id="i-e61f26e207eda32c">Vi anser också att den svenska närvaron bör stärkas genom att man inrättar en ambassad i Minsk.</textBlock>
    <textBlock id="i-691ed21e217a9c4b">Detta önskemål framförs i ett särskilt yttrande som är fogat till betänkandet. Fem partier har skrivit under.</textBlock>
    <textBlock id="i-46472f8305ea1c9f">Vi för vår del har också avsatt medel för detta.</textBlock>
    <textBlock id="i-2eecde37ba52d773">Vi moderater tycker att det är bra att medlen i den s.k. Östersjömiljarden nu blir föremål för riksdagens ordinarie budgetbehandling. Tidigare fanns ju pengarna hos Statsrådsberedningen, och riksdagen saknade verklig insyn. Vi har tidigare framfört önskemål om en ändring i den här riktningen. Vi tycker att det är utmärkt att riksdagens insyn och kontroll nu ökar.</textBlock>
    <textBlock id="i-25201b8674a44ceb">Vi är ändå inte helt nöjda eftersom Näringsdepartementet nu får ansvar för medlen. Vi har tidigare framfört vår önskan om att stödet till Central- och</textBlock>
    <textBlock id="i-2c9ff27f07aea8d9">Östeuropa skall ges en samlad koordinering och ledning under Utrikesdepartementet. Vi tycker inte att det är bra att stödet fortfarande är splittrat. Vi ser givetvis fram mot en förändring även här. Dessa synpunkter för vi fram i reservation nr 1, vilken jag avslutningsvis yrkar bifall till.</textBlock>
  </contentBlock>
  <contentBlock page="0" id="i-c8bd3447f80fa1c4">
    <textBlock id="i-85a9087b2b59ee02">Anf.  101  KARL-GÖRAN</textBlock>
    <textBlock id="i-c42e6efa6f434eff">BIÖRSMARK (fp):</textBlock>
    <textBlock id="i-be38a3b8c6cd20dc">Fru talman! Jag har lovat att gå runt här i riksdagen om några timmar med några ungdomar från Lettland. Jag skall berätta litet grand om hur riksdagen arbetar och hur det fungerar här i Sverige.</textBlock>
    <textBlock id="i-2fdbc97737d02f07">De här ungdomarna är i dag 25-30 år. För tio år sedan var de alltså tonåringar. Hur ser de då på Sveriges roll, vårt östbistånd och våra relationer? Jag har haft tillfälle att prata litet med dem under förmiddagen och ställt de här frågorna. Jag frågade dem hur de ser på utvecklingen under de här åren om de går tillbaka till när de var 15-20 år.</textBlock>
    <textBlock id="i-81751845402dd49d">Först tog vi upp detta med biståndet. De menade att det är så viktigt med ett moraliskt stöd. Hotet från</textBlock>
    <textBlock id="i-cb9d168dd60cdb8c">Ryssland finns hela tiden i bakgrunden. De apostroferade statsminister Göran Persson och välkomnade hans uttalande, precis som Lars Hjertén gjorde för en stund sedan. Det är den typen av stöd de önskar se.</textBlock>
    <textBlock id="i-d0b0c11b563b3aa3">De lyfte fram att det är viktigt med kommunsamarbetet - vänortssamarbetet. Det är konkret och klart. Där får de veta mer om hur saker och ting fungerar. Det blir en sorts kunskapsutbyte. Svenska institutet är också ett begrepp för ungdomarna. Det arbetar ju där borta, och det har de lärt känna.</textBlock>
    <textBlock id="i-38035c8eb2d0f7a5">Man kan jämföra hur det var 1988 och 1998 för dessa ungdomar. De sade: Vi kan väl ta litet på plussidan och litet på minussidan.</textBlock>
    <textBlock id="i-e47381248c698607">På plussidan finns att den personliga friheten har ökat väsentligt. De tog också upp det fria ordet, pressfriheten, öppna gränser och att vara i världen. Det kunde de inte förut. En sade: Fria händer - att kunna skapa själv.</textBlock>
    <textBlock id="i-77bf848f00c3b15a">Men de lyfte ett varningens finger och sade att de som är över 50 år har det svårare. Passiviteten sitter i hjärnan, som någon sade. De har svårare att bryta sig loss och bryta ny mark som ungdomarna gör. Det är lättare för dem. En sade att en stat inte bara består av ungdomar. Många äldre är totalt låsta.</textBlock>
    <textBlock id="i-7e1f464e1489a46a">På minussidan tog de upp detta med att staten inte kan hjälpa alla äldre som man tyckte sig kunna göra tidigare. De äldre försöker överleva, men är inte med i utvecklingsprocessen. De står utanför. Därför är det svårt att få med hela samhället i utvecklingen. Det går en klyfta mellan de yngre och de äldre.</textBlock>
    <textBlock id="i-42d542bbb9fdcdf7">De sade att 1998, när de gick i skolan, var man inte med om någon utformning, politiskt och socialt.</textBlock>
    <textBlock id="i-e9df6edabe35b12c">Det fanns inte något sådant engagemang, ingen analys av samhället. Det var som någon då sade: Du kan ändå ingenting göra. Du kan inte åstadkomma något. I</textBlock>
    <textBlock id="i-c52d6f12e5cfdb30">dag är det helt annorlunda. Man ser och är med i vad som händer. Man är med i en process.</textBlock>
    <textBlock id="i-5fb536574dfdc4b4">En sak som de beklagade var att kulturens stora betydelse har åsidosatts. Det fanns mer pengar tidigare för kulturarbete. Kulturarbetet stod högre. Nu är det först ekonomisk utveckling som gäller, och kulturfrågorna blir en andraplansfråga. Men som någon sade: Utan kultur kan man inte skapa ett bra land.</textBlock>
    <textBlock id="i-730f2c2f25c9fef2">De välkomnar det EU-medlemskap som de ser framför sig, likaså Natomedlemskap. Ungdomarna vet mer än de äldre om vad EU betyder och vad EU står för. Det finns speciella Europaveckor, och ungdomarna är mycket aktiva där.</textBlock>
    <textBlock id="i-92e5eadf8b6e4b8d">De menar också på att det är bra för lagstiftningen och integrationen att man har en dialog med EU. Vi måste pressa på detta på något sätt, menar de, för att få i gång en diskussion och dialog. Ta t.ex. det här med dödsstraffet. Det är bra att vi är så tydliga när det gäller dödsstraffet. Det finns en kraftig majoritet mot att man skall ta bort dödsstraffet, alltså en majoritet för dödsstraff, i många av de baltiska länderna. De här ungdomarna menar att det är bra att vi är så tydliga och att det finns krav från EU när det gäller mänskliga rättigheter och dödsstraff.</textBlock>
    <textBlock id="i-0b9ecfaa70bbb20e">De fyra målen för samarbetet fortsätter att gälla, vilket Folkpartiet ställer sig bakom. Från utvärderingen av samarbetet vill vi särskilt lyfta fram två aspekter.</textBlock>
    <textBlock id="i-7dbcf247534cf573">Det gäller stödet för demokratisk utveckling. Behovet av fortsatta och intensifierade insatser för att stödja utvecklingen på rättsområdet är stort. Det är väsentligt såväl för invånarna i våra nya demokratiska grannstater, som har levt under ett system där rättssystemet har tjänat det kommunistiska maktsystemet och där den enskilde varit nästintill rättslös, som för den ekonomiska utvecklingen för vilken fungerande rättssystem är en viktig förutsättning för att företag och investeringar skall ge stabila och förutsägbara villkor.</textBlock>
    <textBlock id="i-b272f91b6f3e3a11">Men det gäller också utvecklingen på det sociala området. Där är utvecklingen värre än befarat. Det drabbar särskilt kvinnorna och barnen. Inte minst i</textBlock>
    <textBlock id="i-5d1ad2010772c853">Ryssland är den sociala misären stor. Skakande skildringar når oss t.ex. om Kaliningradområdet, bara några mil över Östersjön. Nästan hälften av alla barn i</textBlock>
    <textBlock id="i-0691c94ca4810d7b">Ryssland lever i familjer med mindre än 500 kr i månadsinkomst. Då kan man lätt föreställa sig att det är många som har det mycket värre än dessa. Den dramatiskt sjunkande medellivslängden för män understryker också allvaret i den sociala utvecklingen.</textBlock>
    <textBlock id="i-9ffa9db549992de6">Situationen i Vitryssland är oroväckande och svårbedömbar. I den mån vi kan stödja utvecklingen mot mer demokrati, pluralism och rättstrygghet är detta angeläget. Inom ramen för samarbetet med</textBlock>
    <textBlock id="i-5057562372b78a6d">Central- och Östeuropa bör vi ha en beredskap för mer omfattande samarbete med Vitryssland, där förutsättningarna för detta kan komma att förändras i positiv riktning.</textBlock>
    <textBlock id="i-7f3f1955c9fd5a46">Jag fick i min hand häromdagen särskilda anvisningar och riktlinjer för Sidas stöd till utvecklingssamarbetet mellan enskilda organisationer i Sverige och i Vitryssland. Jag tror att enskilda organisationer även här kan göra ett bra arbete genom att knyta samman kontakterna mellan enskilda organisationer i</textBlock>
    <textBlock id="i-6e59b1abd6d6728a">Sverige och i Vitryssland. Det står att Sida har bedömt det som särskilt viktigt att utveckla samarbetet mellan svenska och vitryska enskilda organisationer i syfte att stärka det civila samhället och främja demokratiseringsprocessen i Vitryssland. Där kan vi säkert vara med och göra en insats.</textBlock>
    <textBlock id="i-bd58837221b09127">Jag fick också i dag i min brevlåda ett pressmeddelande. Det står: Miljöminister Anna Lindh inviger i dag det nya reningsverket i Liepaja i Lettland. Det är också bara några mil härifrån. Reningsverket i Liepaja beräknas bl.a. minska kväveutsläppen med drygt 200</textBlock>
    <textBlock id="i-18b5eeb94f565d7c">ton per år och fosforutsläppen med drygt 70 ton per år. Det är några konkreta exempel på vad östbiståndet åstadkommer i dag.</textBlock>
    <textBlock id="i-f05d0d72a1ca9c55">I reservation 4 i betänkandet tar vi tillsammans med moderaterna upp Natos utvidgning. Jag vill gärna citera några rader:</textBlock>
    <textBlock id="i-68a50cc73950f977">"Den största tryggheten uppnås för Baltikums del genom ett medlemskap i en alleuropeisk säkerhetsordning som kan garantera säkerheten också för små länder, som har svårt att försvara sig av egen kraft. En sådan kraftfull säkerhetsordning kan uppnås genom ett medlemskap i Nato."</textBlock>
    <textBlock id="i-5f18a7f226083fde">Det är rader som de ungdomar som jag började med att referera till gillar.</textBlock>
    <textBlock id="i-9ed00a9c4012c35b">Jag vill slutligen bara ställa en fråga till Eva Zetterberg och Bodil Francke Ohlsson, som står bakom reservation 2. Den gäller en fortsatt europeisk integration. Med tanke på den bakgrund ni har i EU-</textBlock>
    <textBlock id="i-47b6133bb4717cd5">sammanhang och på att ni vill gå ur EU kan jag förstå vissa texter. Ändå blir jag litet förvånad när ni i er reservation skriver på det här sättet:</textBlock>
    <textBlock id="i-377e1472c2f28317">"En aspekt som inte kan betonas nog är att det måste vara människorna i de berörda länderna som i en väl förankrad demokratisk process fäller avgörandet om ett eventuellt medlemskap i EU."</textBlock>
    <textBlock id="i-1f0e5df79bc4c72f">Naturligtvis är det så. Det är just den processen som vi är inne i. Det är den processen som de baltiska staterna och andra länder som söker medlemskap i EU</textBlock>
    <textBlock id="i-d3a2eb9870128800">är inne i.</textBlock>
    <textBlock id="i-447ff39b76ca4c70">Vidare skriver man:</textBlock>
    <textBlock id="i-b99e4f3227997738">"För att inte styra opinionen i länderna är det också viktigt att olika hjälpinsatser frikopplas från själva</textBlock>
    <textBlock id="i-5bc1ec1abbce0478">EU-medlemskapsansökan, dvs. att ett medlemskap inte ses som en förutsättning för stöd."</textBlock>
    <textBlock id="i-584066b9b4889076">Jag skulle vilja veta vad ni menar med det. Vem förutsätter att östbiståndet och stödet vi ger är kopplat till att man måste bli EU-medlem? Jag förstår inte riktigt den tanken.</textBlock>
    <textBlock id="i-bdbf4db4569bae81">Jag yrkar bifall till reservation 4.</textBlock>
  </contentBlock>
  <contentBlock page="0" id="i-14199dd77d6b42a9">
    <textBlock id="i-702d52d34a1b2c62">Anf.  102  EVA ZETTERBERG (v):</textBlock>
    <textBlock id="i-0cbd18ab843c84cb">Fru talman! När riksdagen i dag debatterar ett betänkande som gäller samarbetet med Central- och</textBlock>
    <textBlock id="i-566476aa03605f75">Östeuropa hör det rätt nära samman med ett ärende som riksdagen debatterade tidigare i dag, nämligen det som gällde frågan om Sveriges arbete med jordbruks- och livsmedelspolitiken inom Europeiska unionen. Det finns ett klart samband eftersom en reformering av jordbrukspolitiken i EU är en förutsättning för östutvidgningen och för att de länder som är intresserade av medlemskap i Europeiska unionen faktiskt skall kunna få det.</textBlock>
    <textBlock id="i-b7a10cb42cfabe36">Därmed kommer jag osökt över till den fråga som</textBlock>
    <textBlock id="i-93a8a112b53d5ea7">K-G Biörsmark ställde till mig och till Miljöpartiet, nämligen hur vi ser på frågan om integrationen i Europa och villkoren för bistånd till och integration av öst- och centraleuropeiska länder. Jag kan för Vänsterpartiets del klart säga att vi ser att det finns en risk med att intresset för de öst- och centraleuropeiska länderna på något sätt bygger på att de självklart skall vilja bli medlemmar i Europeiska unionen. I vissa partiers ögon är medlemskapet i Nato lika önskvärt som medlemskapet i EU.</textBlock>
    <textBlock id="i-3f7cef2b61696bad">Som jag ser det ligger saken inte till så. Dessa länder skall självklart kunna ansöka om att och på egna meriter och egna bedömningar kunna bli medlemmar både i EU och i Nato, men det är definitivt inget som vi i Vänsterpartiet - definitivt till skillnad mot Moderaterna - anser att vi skall styra. Sveriges uppgift måste i stället vara att tillhandhålla all tillgänglig information och att bidra med de erfarenheter som vi själva har, både vad gäller utveckling av demokratin och av sakpolitiken på en rad områden och vad gäller Sveriges ansökan om medlemskap i Europeiska unionen.</textBlock>
    <textBlock id="i-db2ca3f74b268e5c">Från de partier som är kritiska till svenskt medlemskap i EU har vi kanske en känsla av att man från svensk sida undanhåller vissa negativa informationer om hur Sverige fungerar som medlemsland i EU. Det är inte helt utan anledning som vi tar upp den frågan.</textBlock>
    <textBlock id="i-67924c7b164eaa10">Vi menar att biståndet från Sverige och från övriga EU-länder måste bygga på en vilja att stödja de nya demokratierna utifrån deras egna behov, inte utifrån att det skall leda fram till ett EU-medlemskap.</textBlock>
    <textBlock id="i-8c329b4358c02f0d">Vi kommer därmed fram till reservation nr 3, där vi har tagit upp frågan om säkerhetspolitiken. Det har hittills bedrivits en viss gåvoverksamhet från svensk militär sida, där begagnad försvarsmateriel har skänkts till framför allt de baltiska länderna. Man har också diskuterat ett försvarssamarbete och överföring av svenska kunskaper.</textBlock>
    <textBlock id="i-8e98863144bd490c">Jag ställer mig väldigt kritisk till att Sverige gör så. Vi menar att Sverige genom biståndet och genom politiska kontakter på alla tänkbara sätt skall bidra till att bygga upp demokratiska samhällssystem, dock inte på försvarsområdet. Det är knappast så som utvecklingen i de här länderna kan stärkas. Det kan inte ske genom tankar om att det behövs ett utvidgat och mer effektivt försvar i respektive land.</textBlock>
    <textBlock id="i-f9d339735a08e319">Snarare gäller det att inse att det viktigaste medlet för att uppnå säkerhet i våra dagar inte är ett militärt försvar. Det sker i stället genom goda relationer till grannländer liksom genom ökad handel och utvidgade kontakter. Det borde vara ett väsentligt bidrag som</textBlock>
    <textBlock id="i-94a3f7a9074ca512">Sverige kan ge i stället för försvarsmateriel i olika former.</textBlock>
    <textBlock id="i-1452fd965cab52f2">Jag vill särskilt understryka, vilket inte finns med i det här ärendet, att vår kritik inte gäller deltagandet i</textBlock>
    <textBlock id="i-2fdefe85dbee0156">BALTBAT, som är en internationell styrka med deltagande från de baltiska ländernas sida. Jag menar inte att det bistånd som vi skall lämna skall bestå av att bygga upp regelrätta försvarsmakter.</textBlock>
    <textBlock id="i-1482032eb2664d08">Vad det däremot handlar om är att Sverige genom sitt bistånd skall kunna bidra på de områden där vi faktiskt har kunskaper och erfarenheter. Detta har lyfts fram i skrivelsen, och vi har även påpekat det i utskottets betänkande. Detta är naturligtvis tillämpligt på miljöområdet, på det ekonomiska området och när det gäller att utveckla demokratin, folkrörelser osv.</textBlock>
    <textBlock id="i-f48e258a93f38a7b">Jag vill särskilt peka på behovet av sociala insatser. Jag tycker att insatserna därvidlag från svensk sida under lång tid har dominerats av teknisk hjälp eller bistånd på handelsområdet. Lars Hjertén pekade på handelshögskolan i Riga och på den juristutbildning som skall anordnas där. Detta är mycket bra, men de sociala frågorna har länge varit i skymundan.</textBlock>
    <textBlock id="i-90ef118fd1306ebd">Utskottet besökte nyligen Lettland, och vi hade där tillfälle att själva se vilka stora behov som finns på det här området och hur viktigt det faktiskt är att vi går in där. Jag tycker därför att det är glädjande att man där kommit fram till ett samarbete med socialhögskolor i Ryssland. På en rad sådana områden bör</textBlock>
    <textBlock id="i-a1b7199f467860e9">Sverige agera.</textBlock>
    <textBlock id="i-93e06247840892bc">Jag vill, fru talman, understryka hur viktigt det är att vi fortsätter att ge bistånd till olika frivilliga organisationer, bl.a. kyrkliga organisationer, som gör ett viktigt arbete. Låt mig återgå till Lettland, där Frälsningsarmén arbetar med övergivna hemlösa barn. Jag menar att det är ännu viktigare att Sverige där bidrar genom att bygga upp myndigheter som tar ett övergripande ansvar, så att vi inte överlåter hela den sociala problematiken till frivilliga organisationer. De skall finnas där och få allt stöd, men det måste vara ett komplement till det ansvar som myndigheter skall utveckla.</textBlock>
    <textBlock id="i-9ae07818cf788287">Jag vill också peka på jämställdhetsområdet.</textBlock>
    <textBlock id="i-49802bd3fe47b037">Vänsterpartiet anser att jämställdhet bör vara ett nytt delmål. Jag har förstått att invändningen från majoriteten och från regeringens sida tidigare har varit att jämställdhetssynen skall genomsyra allt utvecklingssamarbete och att jämställdhet därför inte behöver ställas upp som ett särskilt mål.</textBlock>
    <textBlock id="i-71c3ada2659bbac0">Ja visst, också vi tycker att den skall genomsyra allt, men därutöver behövs det också som ett särskilt mål, eftersom vi kan se att problemet i många öst- och centraleuropeiska länder är att kvinnor under de begränsade villkor som tidigare fanns kanske ändå hade större möjligheter än vad de i dag har. Kvinnors rättigheter och kvinnors position har där trängts undan.</textBlock>
    <textBlock id="i-2d999adb6f4c4027">Vi tror därför att det är väsentligt att man lyfter fram jämställdhetsmålet.</textBlock>
    <textBlock id="i-89ab6d431924739b">Man kan då naturligtvis också diskutera att, som</textBlock>
    <textBlock id="i-560f50d92829d8a0">Kristdemokraterna och Miljöpartiet har gjort, lyfta fram också de sociala frågorna och göra dem till ett nytt delmål. Jag delar i allt väsentligt det som står i den reservation som de här partierna har avgivit om hur betydelsefullt det sociala området är. Däremot undrar jag om man skall befrämja det genom att ha det som ett särskilt mål. Det känns inte som någon större oenighet, utan det är mer fråga om vilka former vi skall välja.</textBlock>
    <textBlock id="i-c3d21f76bbd8c6aa">Fru talman! Till slut vill jag också peka på hur viktigt det är med Vitryssland, som andra talare har varit inne på. Vår idé är att ha Vitryssland som programland. Jag inser att det är svårt med tanke på det politiska läget där men vill betona den stora betydelsen av en ambassad i Minsk och av att på alla tänkbara sätt öka kontaktnätet med frivilliga organisationer och myndigheter där det fungerar.</textBlock>
    <textBlock id="i-c4348c52622ced56">Jag vill också peka på sysselsättningsfrågorna i</textBlock>
    <textBlock id="i-4cd5474c0d927325">Sverige. Jag har svårt att förstå inställningen på detta område och vill gärna ställa en fråga till Pierre Schori.</textBlock>
    <textBlock id="i-761a6ecf8167256e">Vänsterpartiet hävdar att det primära målet är att befrämja sysselsättningen i de öst- och centraleuropeiska länderna, men det kan inte vara något negativt om vi samtidigt får en ökad sysselsättning i Sverige på grund av sådana projekt. Därför menar vi att man borde göra en utvärdering av hur de här svenska insatserna har påverkat sysselsättningen i Sverige, naturligtvis med tanke på att jämbördiga projekt som jämförs och där även sysselsättningen får fördelar av detta bör kunna gå före.</textBlock>
    <textBlock id="i-ca4b7d2d53125bea">Jag förstår inte tveksamheten från majoritetens sida och vill gärna höra Pierre Schoris svar på frågan varför man inte skall göra en sådan utvärdering. Den behöver inte vara omfattande.</textBlock>
    <textBlock id="i-52e7b1da02dc991f">Också vänortssystemet måste utvecklas och befrämjas på olika sätt.</textBlock>
    <textBlock id="i-de3f48020b97d0ef">Fru talman! Jag står bakom alla reservationer och särskilda yttranden där Vänsterpartiet finns med, men jag yrkar bifall endast till reservation 6, som handlar om utvärdering av sysselsättningsaspekterna i Sverige.</textBlock>
  </contentBlock>
  <contentBlock page="0" id="i-3d8a33dc027049de">
    <textBlock id="i-1dee41fa5e65c2e6">Anf.  103  KARL-GÖRAN BIÖRSMARK (fp)</textBlock>
    <textBlock id="i-25bcc6b674962271">replik:</textBlock>
    <textBlock id="i-2838a776afae2a5f">Fru talman! Jag skulle vilja fortsätta den här diskussionen om det som står i Eva Zetterbergs och</textBlock>
    <textBlock id="i-80411a0b7f8656f0">Bodil Francke Ohlssons reservation nr 2. Där skriver ni bl.a.:</textBlock>
    <textBlock id="i-e49c75dadd4db5fe">"Utskottet anser att Sveriges roll, när förhandlingarna nu inleds med ansökarländerna, är att bevaka östländernas intressen, så att inget lands regering, kanske i iver att snabbt kunna ansluta sig till unionen, förhandlar bort folkviljan eller landets egenart och utvecklingsmöjlighet".</textBlock>
    <textBlock id="i-e10b9e5e5880b4bf">Detta låter sig ju sägas, men det är inte helt enkelt.</textBlock>
    <textBlock id="i-2c46e55411bc7d19">Vi har ju i många olika sammanhang en syn som vi vill få genomförd, även i EU-sammanhang. Bl.a. vill jag peka på frågan om dödsstraffet. Vi vet att det finns en kraftig majoritet i folkdjupet i de här berörda länderna och även i parlamenten för att behålla dödsstraffet. Vi pressar dock på och försöker med diskussion och upplysning få till stånd en förändring av inställningen.</textBlock>
    <textBlock id="i-8dedd0dec4a2ed82">Är det fel? Det framgår av det som här sägs att det skulle vara fel politik som vi i så fall för.</textBlock>
    <textBlock id="i-ff459c4d2bd07e2e">Jag vill också kommentera påståendet att vi skulle vara med och styra länderna in i Nato. Det är naturligtvis deras eget val. Vad vi gör är att vi ger vår muntliga support för detta. Vi tycker att det är bra om det är så att de vill det. Det är ingenting som vi styr dessa länder att göra. Det kan vi naturligtvis inte göra.</textBlock>
    <textBlock id="i-ef1331b816a01eab">Det är deras egen säkerhetspolitiska bedömning.</textBlock>
    <textBlock id="i-c6d3ff3b575a7e23">Jag måste också fråga om det som sades om att vi undanhåller negativ information om EU. Hur gör vi det?</textBlock>
  </contentBlock>
  <contentBlock page="0" id="i-f69ac6b0746d1a32">
    <textBlock id="i-ba7989542881ff78">Anf.  104  EVA ZETTERBERG (v) replik:</textBlock>
    <textBlock id="i-1f825ca8a8aa5499">Fru talman! Vi är helt överens om att vi tack och lov inte kan styra. Det är naturligtvis länderna själva som avgör frågan om medlemskap i EU och i Nato.</textBlock>
    <textBlock id="i-2cb6dbc2ed5902c6">Vad jag och Miljöpartiet, som får gå in och svara på den frågan så småningom, vill lyfta fram är att det är en oerhört positiv information som förmedlas när det kommer representation från dessa länder till Sverige eller i de kontakter vi har. Jag får en väldigt tydlig känsla av att man aktivt lägger fram alla fördelar men väldigt litet om nackdelarna.</textBlock>
    <textBlock id="i-dc25162571b81027">Jag förstod inte riktigt det som K-G Biörsmark sade om dödsstraffet. Sverige som land, vi som individer och organisationerna kämpar i alla sammanhang mot dödsstraffet. Det är väl självklart att vi också inom EU-kretsen måste hävda vår negativa inställning till dödsstraffet och försöka informera om orsakerna till att vi gör det. Jag förstår inte riktigt var i sammanhanget det kommer in. Det finns en opinion i dessa länder. Vi skall naturligtvis tala om varför vi har avskaffat dödsstraffet och varför det åtminstone inte finns någon partipolitisk opinion i vårt land för att återinföra det.</textBlock>
  </contentBlock>
  <contentBlock page="0" id="i-72e07ef41734807e">
    <textBlock id="i-37163b8f2d3e1614">Anf.  105  KARL-GÖRAN BIÖRSMARK (fp)</textBlock>
    <textBlock id="i-5a9373bfb884a3d3">replik:</textBlock>
    <textBlock id="i-60a905209ba0e66c">Fru talman! Först vill jag ta upp det som sades om information om EU. Hur man gör beror på vilken grundinställning man har. Jag är säker på att Eva</textBlock>
    <textBlock id="i-d6afffc12b84cfe8">Zetterberg med sin bakgrund och sin syn på EU för fram och lägger tyngdpunkten på negativa saker. Vi har hört mycket om allt det negativa kring EU från</textBlock>
    <textBlock id="i-cbf1681f3f5c7614">Miljöpartiet och Vänsterpartiet i kammaren. Det finns alla möjligheter att göra det i en öppen dialog.</textBlock>
    <textBlock id="i-c73baafa29e95946">Att vi som är för EU lyfter fram de positiva sakerna är ganska naturligt. Här finns en dialog. Här finns olika uppfattningar. Dem skall vi meddela. Men det jag reagerade på var att Eva Zetterberg i sitt anförande sade att vi aktivt skulle vara med och undanhålla information.</textBlock>
    <textBlock id="i-156da8a3617931c3">Sedan går jag till frågan om dödsstraffet. Jag lyfter fram det jag säger i förhållande till vad ni skriver i er reservation. Ni skriver att Sveriges roll är att bevaka östländernas intressen så att inget lands regering, kanske i iver att snabbt kunna ansluta sig till unionen, förhandlar bort folkviljan. Det betyder i sak att ni inte vill att de skall förhandla bort folkviljan. Folket i dessa länder är för dödsstraff. Vi menar att man skall pressa på och försöka informera.</textBlock>
    <textBlock id="i-e823474408e41df1">Jag har varit med i diskussioner i olika sammanhang där det har framgått att politiker är beredda att försöka att fatta beslut i parlamentet emot dödsstraff även om de vet att folket är för dödsstraff. Är det fel att resonera så? Det är det jag frågar om.</textBlock>
  </contentBlock>
  <contentBlock page="0" id="i-2eb03a58be57fc4f">
    <textBlock id="i-1d589bc778f83dcc">Anf.  106  EVA ZETTERBERG (v) replik:</textBlock>
    <textBlock id="i-57561b868ba3fe60">Fru talman! Detta blir allt krångligare att reda ut,</textBlock>
    <textBlock id="i-9f615219296452ff">K-G Biörsmark. Det är självklart att man måste informera om skälen till att dödsstraff är det sämsta tänkbara alternativet. Med tanke på t.ex. EU:s och</textBlock>
    <textBlock id="i-17d12d4d2cedc5b8">Europarådets sätt att fungera och de regler och mål de har är det självklart att vi som är medlemmar där måste visa vilka kriterier som gäller.</textBlock>
    <textBlock id="i-38032bc2c1cc4b36">Jag vet inte om jag tycker att det är något bra exempel på vad man kan förhandla bort. Det finns en politisk vilja i flera av dessa länder att snabbt bli medlemmar. Man bortser från att följden av att man tvingas in i ekonomiska krav för att fylla vissa kriterier exempelvis kan bli försämrade sociala villkor och ökade sociala klyftor. Det är snarast på det området jag tror att det kan bli aktuellt. Man ökar sociala klyftor på folks bekostnad för att kunna komma in snabbt. Jag menar att Sverige har en uppgift i att peka på de negativa konsekvenser som det får till följd.</textBlock>
    <textBlock id="i-077b91adb6844bb2">Det finns en vilja att snabbt komma in. Jag menar att både vi som röstade nej till medlemskap i EU och de som röstade ja från svensk sida har en skyldighet gentemot dem vi träffar att peka både på positiva och negativa erfarenheter med medlemskapet, för att människorna i respektive land själva skall kunna avgöra om de vill bli medlemmar eller inte. Jag utgår från att Folkpartiet och andra partier på samma sätt som vi pekar på för- och nackdelar.</textBlock>
  </contentBlock>
  <contentBlock page="0" id="i-30d97d0538d07ba6">
    <textBlock id="i-5a0515853362cd91">Anf.  107  BODIL FRANCKE</textBlock>
    <textBlock id="i-60f44f755aff3bde">OHLSSON (mp):</textBlock>
    <textBlock id="i-35cac1dba0148b63">Fru talman! Jag får börja med det som K-G Biörsmark har frågat om, eftersom det är aktuellt.</textBlock>
    <textBlock id="i-a989a64959ceea73">Vad gäller det som sades om att vi inte skall styra in länder i EU vill jag säga att vi från mitt parti givetvis varken tycker att vi skall styra eller övertala någon att gå in i ett EU som vi själva är kritiska mot, i synnerhet eftersom vi har vissa erfarenheter i vårt eget land. Väldigt många människor ansåg att de fick en oerhört glättad och vacker bild av vad medlemskapet innebär. Det visade om inte annat de mätningar som gjordes efter ett halvår, då en majoritet av befolkningen ångrade att de hade röstat ja till EU.</textBlock>
    <textBlock id="i-fa3ad7dcc058372c">När vi nu talar om förhandlingar kan jag säga att det har pratats mycket om att Danmark var väldigt skickligt när det gällde att förhandla och skaffa sig undantag. Det är klart att ett land som väldigt gärna vill komma in i EU också skall veta att man kan göra så.</textBlock>
    <textBlock id="i-e7db32d32c003b5b">Jag förstod inte riktigt det som sades om dödsstraffet. För ett tag sedan skrev jag en motion om de undantag som har lämnats i vissa MR-konventioner.</textBlock>
    <textBlock id="i-58c256c890771360">Det gäller speciellt länder där de mänskliga rättigheterna förtrycks. I det fall som vi talar om tror jag att man hade fått vissa undantag när det gällde hur kvinnor skall behandlas. De undantagen var heller inte tidsbegränsade.</textBlock>
    <textBlock id="i-5520420b70a2de55">Jag är naturligtvis väldigt emot det. Jag tycker att frågan om dödsstraff är en fråga om mänskliga rättigheter, som man absolut inte kan ta med i förhandlingarna. Man skall inte kunna förhandla sig till att få ha kvar dödsstraff, eftersom dödsstraffet faktiskt är ett brott mot respekten för livet och för mänskliga rättigheter.</textBlock>
    <textBlock id="i-73c6c472cb7afb73">Det sägs i regeringens proposition att närmare</textBlock>
    <textBlock id="i-715391ca094b8a4d">90 % av det svenska utvecklingssamarbetet med dessa länder redan nu uppskattas vara mer eller mindre inriktat på att underlätta ett framtida EU-medlemskap och att den framtida utmaningen innebär att i ännu högre grad fokusera på det som är relevant i ett EU-</textBlock>
    <textBlock id="i-a910a2d4b362286a">perspektiv. Det är det som har varit grunden till min inställning att det inte får finnas någon sådan koppling mellan medlemsansökan och det utvecklingsbistånd som vi ger. Det får man vara väldigt försiktig med.</textBlock>
    <textBlock id="i-292b47e06fbb1fce">Jag tror också att det har med ländernas önskan att komma in att göra. Det finns kanske inte så mycket bistånd att välja mellan. Om det nu skall vara ett partnerskap är det detta som man har tänkt sig, och det innebär att ett framtida EU-medlemskap underlättas.</textBlock>
    <textBlock id="i-929decbc465e02fb">Vad gäller grannlandssamarbetet är vi väldigt positiva till de fyra målen om säkerhetsgemenskap, demokratins kultur, socialt hållbar ekonomisk omvandling samt miljömässigt hållbar utveckling. De är fina och väl avvägda. Vad gäller innehållet och viss strategi skiljer vi oss dock på ett par punkter från regeringens förslag. Det gäller bl.a. skapandet av en säkerhetsgemenskap, vilket jag tänker prata litet grand om nu.</textBlock>
    <textBlock id="i-c4b4799dffc134e8">Man talar i propositionen om främjandet av en säkerhetsgemenskap i en miljö där olika verksamheter samverkar. Man nämner EU, eftersom flera länder är kandidatländer, man nämner PFF och Nato. PFF</textBlock>
    <textBlock id="i-834a3474f11fd126">bildades redan 1994. Tre år efteråt bildades EAPR,</textBlock>
    <textBlock id="i-50cb494bec35ad2f">Euroatlantiska partnerskapsrådet, som skulle stärka den politiska dimensionen och bli ett fördjupat PFF-</textBlock>
    <textBlock id="i-93040156aba65123">samarbete. PFF hade från början som mål att samordna och öva medlemsstaterna för insatser i fredsbevarande verksamheter samt för krishanteringsinsatser, räddningstjänst, beredskapsplanering, olyckor vid kärnkraftverk, oljeutsläpp, transporter av farligt gods och dessutom civilförsvar. Det fördjupade PFF-</textBlock>
    <textBlock id="i-08c9f84e2c81bfd7">samarbetet hade dock en glidning, vilken i praktiken betydde ett tätare samarbete med Nato.</textBlock>
    <textBlock id="i-f361424eaf6f8f07">I regeringens proposition talas också om en uppbyggnad av den säkerhetspolitiska kompetensen i</textBlock>
    <textBlock id="i-d24558d575a446a9">Estland, Lettland och Litauen. Där nämner man</textBlock>
    <textBlock id="i-dc4cc0084a21af1c">OSSE, Organisationen för säkerhet och samarbete i</textBlock>
    <textBlock id="i-6b4586674b2a0af4">Europa, en organisation som länge har arbetat med förebyggande åtgärder, krishantering och även med insatser i konflikter. Det är en liten organisation som är mycket flexibel och som arbetar med krishantering ute på fältet, dvs. konkreta konflikthanteringsinsatser, för närvarande i tolv länder. Ryssland har t.ex. länge velat göra OSSE till det viktigaste säkerhetsfrämjande instrumentet. Jag kan förstå det, ty OSSE har ett väldigt brett säkerhetsbegrepp. I verksamheten tar man också upp MR, demokrati, ekonomi och miljö - även om just miljödimensionen från min synpunkt inte har fått någon större betydelse i krishanteringsinsatserna.</textBlock>
    <textBlock id="i-0720dea51c299cf6">OSSE är inte knutet till Nato och är enligt FN-</textBlock>
    <textBlock id="i-d36ea8c8bb29d191">stadgan en regional organisation, vilket innebär att den får komplettera FN-insatser och också kan överta vissa uppgifter som FN har haft. Därmed menar vi att</textBlock>
    <textBlock id="i-23759ba763b3d44d">OSSE borde vara den lämpligaste organisationen när det gäller säkerhetsfrämjande insatser för att behålla gränssamarbetet i Central- och Östeuropa säkerhetspolitiskt stabilt. Det är alltså ett alternativ till PFF och</textBlock>
    <textBlock id="i-0fb8924b3e779fde">EAPR.</textBlock>
    <textBlock id="i-b54b1a44a9d08de8">PFF har numera breddat sitt övningsinnehåll. Förra sommaren deltog både svenskt jaktflyg och svenska ubåtar i övningarna inom ramen för det breddade</textBlock>
    <textBlock id="i-6fd02af75a858e0b">PFF-samarbetet. Miljöpartiet menar att Östersjöregionen, i stället för att vara en övningsplats på det här sättet, skulle kunna bli en vapenfri zon. Detta skulle vara ett bra sätt att skapa en naturlig säkerhetsgemenskap och en trygghet grannar emellan.</textBlock>
    <textBlock id="i-1146cc7acc57e968">I motionen framhåller Miljöpartiet också att östländernas närmande till väst ger möjlighet att lösa vissa problem men också hotar att skapa nya. Det gäller miljö- och energifrågorna, vilka vi måste lösa.</textBlock>
    <textBlock id="i-e78447997d1dadda">Fokus har länge legat på insatser för att åstadkomma en renare Östersjö. Miljöpartiet menar att liksom man inom säkerhetspolitiken talar om konfliktförebyggande åtgärder måste man inom miljöpolitiken i vårt utvecklingssamarbete tala om miljöskadeförebyggande åtgärder. Man skall alltså inte vänta tills skadorna är där innan man gör någonting, ty då är man för sent ute. Vi vet ofta vad det är för skador som uppkommer. Med en ekonomisk tillväxt - det vet vi också här i landet - kommer också nya och fler föroreningar, t.ex. genom ökade transporter, ökad energianvändning och ökande avfallsmängder. Dem måste man tackla. I</textBlock>
    <textBlock id="i-43a65c09348c0a7b">de länder där vi går in på det här sättet kan vi också göra det.</textBlock>
    <textBlock id="i-cf80de55eba7a5b4">Vi får nämligen akta oss så att inte våra grannar i öst genom vårt utvecklingssamarbete och handelsutbyte får våra miljöproblem, de skador och problem som vi själva anstränger oss för att åtgärda i Sverige.</textBlock>
    <textBlock id="i-b7eb4cd1ad594c11">Det är märkligt hur rika länders dåliga konsumtionsmönster - det ser man överallt i världen - har en otrolig förmåga att smitta av sig, eftersom man inte ser nackdelarna till en början. Man ser bara hur standarden stiger. I ett land kanske man köper fler och fler bilar, men man har ingen aning om att luftföroreningarna från trafiken också ökar. Det är vårt ansvar att se till detta när vi går in i sådant här samarbete.</textBlock>
    <textBlock id="i-8e5dcb5941afe6a6">Jag är väldigt glad att OSSE har öppnat ett kontor i Vitryssland. Jag har varit där och haft mycket med</textBlock>
    <textBlock id="i-c4e34556326d839e">Vitryssland att göra, och jag vet att ett sådant kontor verkligen är ett andningshål för de medborgare vars handlings- och yttrandefrihet blir mindre nästan dag för dag. Detta visar också OSSE:s stora användbarhet.</textBlock>
    <textBlock id="i-c8f6017411fbca11">Jag vill också framhålla demokratibiståndet via de politiska partierna, som också har precis samma verkan i de här länderna.</textBlock>
    <textBlock id="i-e4aac92acb15932f">Sveriges utvecklingssamarbete är i dag viktigt för våra grannar och samarbetsländer. I förlängningen är det dock också till vår egen direkta nytta. Jag tycker att det hade varit intressant med den utvärdering av hur svenska insatser påverkar sysselsättningen i Sverige som vi talar om i en reservation. Jag tror att en sådan vore väldigt värdefull för det fortsatta samarbetet för alla inblandade parter.</textBlock>
    <textBlock id="i-0f9cf405ce2ec75f">Till sist vill jag bara helt kort framhålla att vi måste ha fokus på de sociala problemen. Jag stöder reservationen om delmål, eftersom jag tycker att det behövs väldigt snabba insatser. Ett land med stora klyftor mellan rik och fattig kan också bli en säkerhetsrisk, något som det har talats om ganska mycket när det gäller Ryssland och länderna i öst. Hela situationen i våra grannländer präglas ju av sociala och ekonomiska problem. Var man än har varit i dessa länder har man fått veta att löner inte betalas ut.</textBlock>
    <textBlock id="i-6343eac56834aba3">Människor berättar att de inte har haft pengar till mat på flera månader utan lånar av grannar osv. och klarar sig på ett sätt som man inte riktigt förstår. Den sociala grundtryggheten - vård och omsorg - saknas också.</textBlock>
    <textBlock id="i-e7d62e53a009ac8c">Här behövs allt tänkbart stöd. Äldre och barn är speciellt utsatta. Många svälter. Sjukdomsfrekvensen och dödligheten ökar. När det går så här dåligt föds det naturligtvis också färre och färre barn.</textBlock>
    <textBlock id="i-67ddc26b87f41a7a">Jag yrkar bifall till reservationerna 2 och 3.</textBlock>
  </contentBlock>
  <contentBlock page="0" id="i-e2e795f8716db26a">
    <textBlock id="i-713707e7e1970ed0">Anf.  108  KARL-GÖRAN BIÖRSMARK (fp)</textBlock>
    <textBlock id="i-dd328af6d6c4f0f4">replik:</textBlock>
    <textBlock id="i-928ed8e7294ce90d">Fru talman! Jag begärde replik med anledning av reservation 2. Det är möjligt att vi talar förbi varandra här. Ni får rätta mig om jag läser reservationen felaktigt.</textBlock>
    <textBlock id="i-9a97ce9f7ffa3897">I reservationens sista stycke skriver Miljöpartiet att man anser att Sveriges roll, när förhandlingarna nu inleds med ansökarländerna, är att bevaka östländernas intressen så att inget lands regering, kanske i iver att snabbt kunna ansluta sig till unionen, förhandlar bort folkviljan. Då frågar jag: Om nu folkviljan är för dödsstraff, vilket den är, vore det då fel av regeringarna att förhandla bort det och säga att man inför förbud mot dödsstraff? Det är ju vad reservationen innebär.</textBlock>
  </contentBlock>
  <contentBlock page="0" id="i-3693f9db0bbd3a97">
    <textBlock id="i-76e5a5d064442885">Anf.  109  BODIL FRANCKE</textBlock>
    <textBlock id="i-4f2bf2612a4cd4d2">OHLSSON (mp) replik:</textBlock>
    <textBlock id="i-a55399acec352aab">Fru talman! Jag måste säga att jag inte riktigt förstår hur K-G Biörsmark ser på detta. Det är ju en fråga om mänskliga rättigheter.</textBlock>
    <textBlock id="i-3bf6c04259a02bc7">Om man ser på hur EU och vi har arbetat mot länder som har dödsstraff, där det verkligen brister i respekt för mänskliga rättigheter, tycker jag att det är fullständigt uteslutet att man av denna skrivning skulle få fram att man kan behålla sitt dödsstraff om man vill. Jag kan inte se det, om det är det Karl-Göran</textBlock>
    <textBlock id="i-173dfed1f7158512">Biörsmark är ute efter.</textBlock>
  </contentBlock>
  <contentBlock page="0" id="i-641c7fe9655d6684">
    <textBlock id="i-4631f92fc96d2ee2">Anf.  110  KARL-GÖRAN BIÖRSMARK (fp)</textBlock>
    <textBlock id="i-cde26f8f6a1e1443">replik:</textBlock>
    <textBlock id="i-209bc7704b23936b">Fru talman! Jag förstår nu att vi talar förbi varandra.</textBlock>
    <textBlock id="i-08f19a6595e76118">Det är precis detta jag menar att vi inte skall göra.</textBlock>
    <textBlock id="i-555ee4c225c1ceba">Ni skriver att en regering inte skall förhandla bort folkviljan. Folkviljan i de baltiska staterna är att behålla dödsstraffet. Då menar jag att en regering skulle kunna förhandla bort detta och genomföra förbud mot dödsstraff i sitt land. Men då säger ni att det får den inte göra, den skall inte förhandla bort folkviljan.</textBlock>
  </contentBlock>
  <contentBlock page="0" id="i-967aa0e2a6279330">
    <textBlock id="i-e90e65cffb3b97e3">Anf.  111  BODIL FRANCKE</textBlock>
    <textBlock id="i-96d1564fe687aefe">OHLSSON (mp) replik:</textBlock>
    <textBlock id="i-feb62c5fb7c05a28">Fru talman! Jag beklagar ordet folkvilja. Det är fel ord i sammanhanget. Det är givet att man inte kan få ha dödsstraffet kvar. Är det detta det hänger på?</textBlock>
  </contentBlock>
  <contentBlock page="0" id="i-a00ea64606ff336a">
    <textBlock id="i-c18870ffa805970e">Anf.  112  INGRID NÄSLUND (kd):</textBlock>
    <textBlock id="i-eae13eb358952ee5">Fru talman! Jag skulle först bara litet grand vilja kommentera de insatser som görs för att förbereda de baltiska staterna för EU-inträdet. Det är flera av oss som varit inblandade på olika sätt, t.ex. via EU-</textBlock>
    <textBlock id="i-7ffebd7225c4c41a">nämnden. Jag var själv vid ett tillfälle tillsammans med Berit Löfstedt, EU-nämndens ordförande, och</textBlock>
    <textBlock id="i-cd59c04a397bdcda">Karin Falkmer i Lettland, där vi träffade politiker för att just tala om det här ämnet. Men jag kan försäkra att vi försökte att vara allsidiga.</textBlock>
    <textBlock id="i-274db9be9e4d070f">Inte minst varnade vi faktiskt för att försöka att skönmåla alltför mycket för människor i allmänhet, därför att det då lätt kan bli besvikelser. Jag tror nog att man i kontakterna i alla fall mellan parlamentariker - och jag betvivlar inte heller att det har varit på samma sätt när det gäller regeringens och ministrars kontakter - också har talat om de svårigheter som kan finnas och framför allt att det är viktigt att man är så realistisk som möjligt när man framställer vad som kan förväntas. Den risken finns säkert för de här länderna, som så oförbehållsamt har uttryckt sin önskan att bli medlemmar både i EU och i Nato, att man kanske förväntar sig att alltför många problem skall lösas genom detta.</textBlock>
    <textBlock id="i-477012e8d1067bdc">När det är sagt vill jag påpeka att jag tror att det är mycket positivt för dessa länder att så snart som möjligt bli medlemmar i EU. Därför är det viktigt att hjälpa dem att bereda marken på ett riktigt sätt.</textBlock>
    <textBlock id="i-25a7684cedb6b146">I mångt och mycket är vi överens med utskottsmajoriteten om det samarbete som vi har med länderna österöver. Vi tycker att det är oerhört stimulerande att på olika plan få tillfälle att träffa människor i de här länderna, att som parlamentariker, som partier och som utskott få tillfälle att samtala om de gemensamma intressen som vi har och känna att vi har en stor samhörighet med många av dessa länder.</textBlock>
    <textBlock id="i-8988e064b60398de">Sedan har jag tänkt koncentrera mig på det som kommer fram i vårt yrkande i reservation 5, framför allt på bakgrunden till den reservationen. I regeringens proposition kommer det fram att den sociala situationen inte alls är vad man har anledning att önska sig i många av de här länderna. Man påpekar där, vilket jag håller med om, att det främst är genom ekonomisk tillväxt och genom en möjlighet för människorna själva att påverka sina liv som levnadsstandarden kan höjas. Man kan kanske väga detta litet mot den debatt som förekom här tidigare när vi talade om fattigdomens bekämpande. Här påpekar man faktiskt att den ekonomiska tillväxten har mycket stor betydelse. Det har sagts att man vill stödja en socialt hållbar ekonomisk omvandling. Vi har dock tyckt att man skulle behöva ett mål där man särskilt talar om den sociala utvecklingen och hur viktig den är.</textBlock>
    <textBlock id="i-7f987751ad7868f8">Den skildring som man ger av försämringen av levnadsvillkoren, som tog sin början redan under 80-</textBlock>
    <textBlock id="i-4a885f11f64e5b7e">talet, men som förvärrades under 90-talet, är faktiskt skrämmande. För tidig död för mer än en miljon människor, minskat invånarantal i samtliga samarbetsländer på grund av minskad nativitet, som inte talar om så stora förhoppningar inför framtiden. Inkomstklyftor och fattigdom har ökat betydligt sedan omvandlingen inleddes. I Estland, Lettland, Litauen,</textBlock>
    <textBlock id="i-42a5d1531da3e2f3">Ryssland och Ukraina anses omkring en tredjedel av invånarna fattiga enligt UNDP.</textBlock>
    <textBlock id="i-3df6059cb9a165a0">När utskottet var i Lettland häromsistens uppgav doktor Olaf Spruvers, som är chef för Lettlands nationella institut för mänskliga rättigheter, att så många som 60 % av Lettlands befolkning lever under fattigdomsgränsen. Jag vet att det finns olika mått för att mäta detta, men så allvarligt såg han på situationen.</textBlock>
    <textBlock id="i-c4f506e5ee225fe5">Det är mycket som behöver ändras. Pensionssystemet behöver moderniseras och förbättras, påpekar man i propositionen. Det är stora folkhälsoproblem.</textBlock>
    <textBlock id="i-706d3fae34145b06">Dålig kost, hög konsumtion av alkohol och tobak har en negativ inverkan på folkhälsan. Hjärt- och kärlsjukdomar, lungcancer och diabetes blir allt vanligare.</textBlock>
    <textBlock id="i-89373a86f02d269d">Även gamla infektionssjukdomar, som tuberkulos, har fördubblats i Ryssland och Lettland sedan 1991.</textBlock>
    <textBlock id="i-8bf2c774a3f94e1f">Mödradödligheten i samband med förlossningar har ökat i de baltiska länderna. Antalet aborter växer oroväckande. I Ryssland är antalet aborter t.o.m.</textBlock>
    <textBlock id="i-4f97370b5d446cf3">dubbelt så stort som antalet födslar. Barnens situation har försämrats under senare år. Det påpekar man också i propositionen. Det gäller inte minst barn på institutioner, men även barn med funktionshinder är utsatta, liksom flyktingbarn och barn vars föräldrar hör till minoriteter.</textBlock>
    <textBlock id="i-cd8fd13d9b2e5edb">Man påstår att en miljon barn i Ryssland bor på institutioner. Enligt en rapport från Unicef har antalet barn på institution ökat med 75 % i Estland de senaste åren och med 35-40 % i Ryssland och Lettland. Jag vill särskilt påpeka förhållandet i Estland, därför att om jag minns rätt säger man i propositionen att med</textBlock>
    <textBlock id="i-a3236309b71a0d5f">Estland kan vårt samarbete mer och mer övergå till ett vanligt samarbete och kanske inte så mycket ha en understödjande funktion som den vi har med samarbetsländer av typen utvecklingsländer. Det är alltså skrämmande fakta som man lyfter fram också i propositionen.</textBlock>
    <textBlock id="i-01019d13658dc40d">Regeringen tänker också öka samarbetet genom stöd till institutionsutbyggnad inom hälso- och sjukvård såväl som inom social omsorg. Det är vi mycket glada för. Men i remissvaren på Sidas skrivelse om behov av fortsatt svenskt stöd framhåller man behovet av utökat stöd på det sociala området. Nästan alla remissinstanser stöder skrivelsens förslag om ett nytt femte huvudmål för främjande av social trygghet.</textBlock>
    <textBlock id="i-9fad5556a7278f49">Men detta avvisas av regeringen. Det är detta nya delmål som vi har tagit fasta på och som vi gärna skulle vilja se, därför att vi tycker att det som man tidigare har sagt, att man skall stödja en ekonomisk omvandling som är socialt hållbar, egentligen inte riktigt har skett. Vi har misslyckats med det under den period som har gått.</textBlock>
    <textBlock id="i-168279157841e77f">En ekonomisk omvandling har kommit i gång, men det har varit ett alltför högt socialt pris enligt vårt sätt att se.</textBlock>
    <textBlock id="i-35d604b88bccdb74">Vi tycker att det är glädjande att regeringen tydligare lyfter fram vikten av att sociala framsteg sker i takt med den ekonomiska utvecklingen.</textBlock>
    <textBlock id="i-206cb61a727750c6">I en kristdemokratisk kommittémotion som väcktes under den allmänna motionstiden klargjorde vi speciellt barnens utsatta situation i vårt närområde. Vi föreslog åtgärder för att ge stöd till sådana insatser i våra grannländer. Vi menar att det faktum att många barn inte går i skolan kan undergräva den demokratiska utvecklingen, vilket är ett av huvudmålen för vårt utvecklingssamarbete. Vi noterar att regeringen nu talar om utökat stöd, t.ex. till uppbyggnad av institutioner och övergripande system- och organisationsutveckling. Man nämner särskilt att barnens situation skall ägnas ökad uppmärksamhet.</textBlock>
    <textBlock id="i-154f40fc6ca1cd20">Vi tycker inte att propositionen är tillräckligt konkret beträffande hur en socialt hållbar ekonomisk omvandling skall stödjas. Vi måste tyvärr konstatera att det återstår mycket när det gäller den sociala utvecklingen. I vissa avseenden går det fortfarande åt fel håll. En hel del insatser har gjorts, inte minst från olika kyrkor och enskilda organisationer. Även om det rör sig om begränsade förbättringar för ett fåtal är det mycket betydelsefullt för dem som har fått ta del av stödet. Det är viktigt att denna typ av insatser uppmuntras, får spridning och kan fortsätta i ökad utsträckning.</textBlock>
    <textBlock id="i-acdf1552e67effee">För att hjälpen skall nå ut på bredare basis och inte förbli små isolerade öar, vill vi understryka vikten av att den kunskapsöverföring och de systemförbättringar som förmedlas från svenskt håll får fortsätta att utvecklas.</textBlock>
    <textBlock id="i-bd24f3eaa018357e">Kristdemokraterna menar att det sociala stödet måste intensifieras och konkretiseras under en övergångsperiod om inte alltför stora värden skall gå förlorade. Barnen är framtiden och deras betydelse för ett lands utveckling kan inte överskattas. Jag har tidigare sagt att dagens försummade barn blir lätt framtidens förlorade barn. Det vill jag gärna upprepa.</textBlock>
    <textBlock id="i-cf4c4a5454789c60">Kristdemokraterna anser att samarbetsländerna måste få stöd och hjälp att komma i gång omedelbart i fråga om utbildning, alla barns skolgång, hjälp till barn på institutioner, hjälp för att förhindra att så många barn hamnar på institution, hälso- och sjukvård och stöd till barn som är utsatta. Även för vuxna som befinner sig i ett utsatt läge är det angeläget att de sociala framstegen inte dröjer för länge. Vi har t.ex.</textBlock>
    <textBlock id="i-69af9f5941ed81ec">hört om pensionärernas situation.</textBlock>
    <textBlock id="i-6881f934705a2827">Utvecklingen av det mänskliga kapitalet måste gå hand i hand med den ekonomiska omvandlingen -</textBlock>
    <textBlock id="i-7a018b1410a7d51a">eller helst ligga något före, om inte de ekonomiska framstegen skall stoppas upp. Även i Asien understryks vikten av att den sociala utvecklingen måste gå framåt för att ekonomin skall kunna stabiliseras igen med hjälp av det enorma ekonomiska stöd som nu sätts in från världssamfundet. Om området försummas, kommer dessa kostnader att synas efter en tid.</textBlock>
    <textBlock id="i-ce95c36f16272cb7">Den önskvärda utvecklingen på det sociala området måste konkretiseras i landstrategierna för samarbetsländerna. De olika problemen som orsakar mycket lidande, som också är ett hinder för en framgångsrik ekonomisk omvandling, måste identifieras och preciseras i varje särskilt samarbetsland tillsammans med landets myndigheter och forskare. Sedan måste ett åtgärdsprogram utarbetas tillsammans med samarbetsländerna så konkret att resultatet kan utvärderas. Det bör handla om mer övergripande kunskapsöverföring med en institutionsuppbyggnad som det redan talas om. Detta är enligt vår mening inte tillräckligt i dagens läge. Åtgärder som är mer direkt inriktade på att hjälpa barn och vuxna i utsatt läge att förändra sin livssituation måste tillgripas för att få fart på utvecklingen.</textBlock>
    <textBlock id="i-50a8616e3dd1f5f3">Vi vill lyfta fram det arbete som redan utförs av föreningar och kyrkor, kommuner, vänorter och länsstyrelser. Det har också skett i propositionen. Vi menar att det arbetet måste ytterligare breddas och många fler bli aktiva för att samarbeta med olika partner i samarbetsländerna. Därför anser vi det väsentlig att informationen från Sida om de problem som identifierats bör göras lättillgänglig för kommuner, länsstyrelser och olika organisationer.</textBlock>
    <textBlock id="i-84f4eb536618501f">Vi tror att viljan att hjälpa och engagera sig personligen är mycket stor, om det finns praktiska möjligheter och om man får reda på hur fakta ligger till.</textBlock>
    <textBlock id="i-11ee5a17db7692ca">Vi är övertygade om att en konkretisering och information om hjälpbehoven i vårt närområde skulle vara mycket positivt för biståndsviljan i allmänhet. Om så många människor som möjligt i vårt land får tillfälle att knyta personliga kontakter med människor i våra grannländer, bidrar det till det civila samhällets framväxt och styrka i dessa länder. Det är också utvecklande för medborgarna i vårt eget land.</textBlock>
    <textBlock id="i-5fba35988a1ad771">Därför anser Kristdemokraterna att det finns fog för det nya femte huvudmålet för främjande av social trygghet som har föreslagits i utvärderingen om Sveriges samarbete med Öst- och Centraleuropa.</textBlock>
    <textBlock id="i-e74be2d719aff544">Vi håller med om att möjligheterna till social utveckling hänger nära samman med den ekonomiska omvandlingen. Vi tror att situationen i samarbetsländerna är så allvarlig att den sociala tryggheten behöver fokuseras mer än vad som har skett hittills. Om inte den sociala utvecklingen får positiva förtecken, riskerar även den ekonomiska omvandlingen att stoppas upp - förutom att alltför många människor fortsatt far illa.</textBlock>
    <textBlock id="i-757c9384a4c58faa">Vi är övertygade om att brett upplagda, välplanerade och snabba insatser på det sociala området - i synnerhet när det gäller barnen - är nödvändiga om inte själva den demokratiska utvecklingen skall äventyras.</textBlock>
    <textBlock id="i-5790c9b6981df39b">Enligt vår mening måste detta prioriteras, och därför menar vi att den prioriteringen klart skall uttryckas i ett nytt huvudmål för främjande av social trygghet.</textBlock>
    <textBlock id="i-5f8b703036a91bcd">Vi menar att precis som det har skett på miljöområdet skall hot spots identifieras på det mänskliga området, dvs. saker som oundgängligen - omedelbart</textBlock>
    <textBlock id="i-5b74b20b2db8bd22">- måste åtgärdas. Det skall tas fram i nära samarbete med varje berört land.</textBlock>
    <textBlock id="i-32aa2be7049ff023">Vi tycker att Sida, med de miljoner som finns till förfogande för informationsverksamhet, skall koncentrera sig på att ge informationen till så många som möjligt.</textBlock>
    <textBlock id="i-3c25ee0c8e6a27c9">Jag yrkar bifall till reservation 5.</textBlock>
  </contentBlock>
  <contentBlock page="0" id="i-dad2e368a3416a64">
    <textBlock id="i-4aeef2eeec3b9315">Anf.  113  URBAN AHLIN (s):</textBlock>
    <textBlock id="i-a59f645a3d2f5b78">Fru talman! För endast tio år sedan var Östersjön en vallgrav i kalla krigets onaturliga uppdelning av</textBlock>
    <textBlock id="i-a3dad50071ea42d3">Europa i öst och väst. Det var en vallgrav som förhindrade människor att mötas och som hindrade ungdomar att söka sig nya vägar. Det var en vallgrav som förhindrade ett fritt flöde av information, tankar och idéer.</textBlock>
    <textBlock id="i-7bd2c53dc757ea8b">När man i dag ser på all den verksamhet som bedrivs över denna en gång så förhatliga vallgrav är det svårt att förstå att allt som skett har skett på mindre än tio år. Många tusen svenskar är i dag involverade i samarbetet med våra östliga grannländer. Det är oerhört glädjande att så många berörs av detta som i dag har blivit ett naturligt inslag i föreningars, kyrkors, kommuners, landstings och politiska partiers verksamhet. Detta, om något, är ett bevis på att samarbetet har brett folkligt stöd och engagemang.</textBlock>
    <textBlock id="i-82b0ef4483c996c3">Det svenska utvecklingssamarbetet med Centraloch Östeuropa inleddes 1989. Sverige har t.o.m. 1998</textBlock>
    <textBlock id="i-dca6634a2899fc4c">avsatt ca 6 ½ miljard kronor till samarbetet. Inräknas det svenska bidraget till EU:s samarbetsprogram,</textBlock>
    <textBlock id="i-8d004470f22a81e6">Phare och Tacis, uppgår det totala stödet till närmare</textBlock>
    <textBlock id="i-c7302aef38b8d1b1">7,7 miljarder kronor.</textBlock>
    <textBlock id="i-6eedb04eace9f810">Vi behandlar i dag utrikesutskottets betänkande över  regeringens proposition Att utveckla ett grannlandssamarbete. Där ges riktlinjerna för det fortsatta samarbetet med Central- och Östeuropa: Regeringen avsätter 800 miljoner kronor per år i tre år genom</textBlock>
    <textBlock id="i-e13968c8ba08bd23">Utrikesdepartementet. Det blir också en ny Östersjömiljard som löper över fem år med 200 miljoner per år, som avser näringslivsinsatser i Östersjöregionen och som kanaliseras via Näringsdepartementet.</textBlock>
    <textBlock id="i-435dc674f4078bef">Samma mål som tidigare för östsamarbetet behålls men inriktningen är nu framför allt på att underlätta</textBlock>
    <textBlock id="i-e051732052d4c7cc">EU:s utvidgning och särskilt bidra till att Estland,</textBlock>
    <textBlock id="i-6b0732d99a20eef6">Lettland, Litauen och Polen blir medlemmar i Europeiska unionen. Betydelsen av att integrera Ryssland och Ukraina närmare i europeiska samarbetsstrukturer betonas också. Utöver detta lägger regeringen en ökad vikt vid de sociala frågorna.</textBlock>
    <textBlock id="i-82ac20d97021e248">Utvidgningen av EU är motorn i skapandet av ett</textBlock>
    <textBlock id="i-a97eaf887b3b9e5e">Europa med gemensam säkerhet, dvs. ett Europa med respekt för minoriteter, demokrati och mänskliga rättigheter - ett Europa där välståndet delas av alla, inte bara av några få.</textBlock>
    <textBlock id="i-beef0b4ac6801270">Efter en första fas av stöd främst till de baltiska staternas frigörelse och en andra fas av stöd till uppbyggnad av demokratiska och marknadsekonomiska samhällsinstitutioner, står vi nu inför en ny fas i samarbetet, EU-utvidgningen och den vidare Europaintegrationen.</textBlock>
    <textBlock id="i-503ee96d508d60d9">Förhandlingar om medlemskap i EU för de första kandidatländerna kommer att startas under detta år, och det finns samtidigt ett starkt ryskt och ukrainskt intresse av att delta i ett brett europeiskt samarbete.</textBlock>
    <textBlock id="i-b2afa5b2eb68da8f">Utöver omfattande investeringar och institutionsuppbyggande föreslår regeringen att även i fortsättningen bidra med integrationsstöd till samtliga kandidatländer. Stödet ges i form av personutbyten, seminarier, studiebesök och expertrådgivning, där Sverige delar med sig av sina egna erfarenheter av sina förberedelser inför vårt medlemskap i Europeiska unionen.</textBlock>
    <textBlock id="i-612fa7ad66fd248b">Fru talman! Flera motionärer har beskrivit den oro vi alla känner över barnens situation i de forna kommunistländerna. Utskottet delar motionärernas syn att särskilt framhålla vikten av att barnens behov uppmärksammas i samarbetet. Sverige bidrar med stöd till upprättandet av fungerande socialförsäkringssystem och hälsovård i flera av länderna. Stöd har också givits till projekt för handikappade barn genom att utveckla alternativ till institutionsvård bl.a. i Litauen och Ryssland. Utskottet förutsatte när vi debatterade östsamarbetet förra året att barnens situation skulle ägnas större uppmärksamhet i den särproposition som regeringen planerade att lägga fram våren 1998. Det är just den proposition som vi i dag behandlar, och vi kan med glädje se att i propositionen betonas särskilt de sociala frågorna och då främst barnens situation.</textBlock>
    <textBlock id="i-c52ce392bccea1b6">Central- och Östeuropa har under 1990-talet haft stora ekonomiska och demokratiska framgångar.</textBlock>
    <textBlock id="i-ee4b67a9481c2b5a">Samtidigt har dock många människors sociala situation försämrats under omvandlingsprocessen. För att stödja en socialt hållbar ekonomisk omvandling skall samarbetet på det sociala området utökas. För att förbättra barnens situation i Ryssland planeras t.ex. ett omfattande samarbetsprojekt med 1 000 ryska socialarbetare. I dag kan vi med facit i hand hävda - och det gäller för alla våra samarbetsländer - att ekonomisk tillväxt är viktig för att höja befolkningens levnadsnivå, men det räcker inte. Ekonomisk utveckling måste kompletteras med en politik som syftar till en fördelning av välfärden. I Sverige har vi goda erfarenheter av en bra fördelningspolitik, erfarenheter som vi naturligtvis gärna delar med oss av.</textBlock>
    <textBlock id="i-8a4c51fb94f3813d">Utbildning och livslångt lärande är, liksom i Västeuropa och resten av världen, nyckeln till att klara framtidens omställningsproblem. En riktad satsning på barn är förmodligen ett av de mest kostnadseffektiva sätten att långsiktigt höja människors levnadsnivå och åstadkomma en rättvisare fördelning. Alltför stora klyftor, både inom och mellan länder, leder till konflikter och instabilitet. För att fördjupa demokratins kultur skall det genomföras uppbyggnad och stärkande av det civila samhället i samarbetsländerna. Samarbete som genomförs av enskilda organisationer, och folkrörelser skall få fortsatt stöd. Fördjupade insatser på rättsområdet skall prioriteras i Estland, Lettland och Litauen som ett led i förberedelserna för ett EU-</textBlock>
    <textBlock id="i-d2010b53b8a190d2">medlemskap.</textBlock>
    <textBlock id="i-e628b79b33698292">Språk- och integrationsstödet till de rysktalande befolkningarna i Estland och Lettland skall utökas och breddas. Det svenska utvecklingssamarbetet med</textBlock>
    <textBlock id="i-944cd0b924c809ca">Central- och Östeuropa skall bidra till ökad jämställdhet i samarbetsländerna. Det är viktigt att ta hänsyn till hur stödinsatserna påverkar kvinnor och män på olika sätt. Alla insatser skall därför analyseras ur ett könsperspektiv. Särskilda insatser skall genomföras för att främja kvinnors deltagande i de politiska församlingarna och för att stärka kvinnornas situation på arbetsmarknaden. Låt oss också medge att vårt samarbete hittills inte i tillräcklig grad genomsyrats av detta förhållningssätt. Utskottet menar att det är viktigt att samarbetet i framtiden nu verkligen blir ett stöd för jämställdheten i våra grannländer.</textBlock>
    <textBlock id="i-e6e73634cf15cc38">Fru talman! De gånger vi tidigare har debatterat detta ärende i kammaren har det varje gång gjorts en liten ornitologisk utsvävning. Vi har talat om blåkråkor och svarta storkar. Jag tänker fullfölja den traditionen, och jag har sparat den bästa fågeln till sist.</textBlock>
    <textBlock id="i-0c27d1957e85d769">Just i dagarna, i slutet på maj och början av juni, kommer en sen flyttfågel att slå sig ned här i Sverige, en fågel med ett välklingande namn åtminstone för en socialdemokrats öra, nämligen rosenfinken - en fågel som för bara något tiotal år sedan var ovanlig i Sverige men som på senare tid expanderat västerut från sina häckningsplatser i östra Europa. Tack vare denna fågels västliga expansion har vi i Sverige nu glädjen av att se den lilla rosenröda fågeln. Rosenfinken, som således tidigt trotsade de nationella gränserna, har en sång som passar sig väldigt lämpligt i detta sammanhang (Härmande av fågelsång): Pleased to meet you.</textBlock>
    <textBlock id="i-4a35281a1bd8c06a">Det är den viktigaste delen i vårt samarbete att människor möts och kan som rosenfinken hälsa varandra välkomna med pleased to meet you.</textBlock>
    <textBlock id="i-00a705491ea6e433">Med detta ornitologiska äventyr vill jag tillstyrka utskottets hemställan och yrka avslag på samtliga reservationer.</textBlock>
  </contentBlock>
  <contentBlock page="0" id="i-1f23fd43ec9dee10">
    <textBlock id="i-0ae6a73214b8ab99">Anf.  114  INGRID NÄSLUND (kd) replik:</textBlock>
    <textBlock id="i-454c236fa6eb0978">Fru talman! Jag påpekade redan i mitt anförande att jag med glädje konstaterar att man nu ägnar betydligt mer utrymme åt de sociala frågorna. Jag kan faktiskt se att man nästan ordagrant tagit med det som jag framförde i förra årets debatt, att det faktum att barnen förvägras skolgång i en del av länderna kan ha en mycket menlig påverkan på den demokratiska utvecklingen.</textBlock>
    <textBlock id="i-410dd994a05ed97e">Jag är alltså glad över det man nu kommer att göra, men jag tror att det behöver göras ännu mer. Jag skulle vilja efterlysa att man ännu mer systematiskt och tillsammans med länderna själva kartlade hur det ligger till i de olika länderna och vilka behov som finns samt att vi såg till att det verkligen blir kännedom om detta i alla vänorter, kommuner och länsstyrelser och bland dem som på olika sätt ägnar sig åt samverkan när det gäller stöd till dessa länder. Jag tror att det finns ett mycket stort intresse om man får reda på hur det ligger till. Många kan inte ana att så mycket i ett land som t.ex. Estland, där man kan peka på stora ekonomiska framgångar, försummats på den sociala sidan. Tänk bara på siffran att andelen barn på institutioner ökat med 75 % sedan början av 90-talet.</textBlock>
    <textBlock id="i-73da63d60c32cb32">Detta är förfärande, och vi bör reagera. Vi måste göra mer på det här området om vi inte skall få se allvarliga konsekvenser framöver.</textBlock>
  </contentBlock>
  <contentBlock page="0" id="i-0e0d75a9f722b45b">
    <textBlock id="i-476d215362b2e62c">Anf.  115  URBAN AHLIN (s) replik:</textBlock>
    <textBlock id="i-5a25afede25f4d82">Fru talman! Min första debatt som nybliven riksdagsledamot handlade just om samarbetet med Östoch Centraleuropa. Ett ord som nämndes i debatten var chockterapi. De borgerliga företrädarna i den debatten menade att det behövdes mer chock och mindre terapi. Omvandlingsprocessen och den ekonomiska omställningen var så oerhört viktiga att den sociala misär som skulle kunna uppstå var ett nödvändigt pris att betala. I dag kan vi höra politiker från alla de borgerliga partierna i debatten betona vikten av att vi gör ett socialt arbete i dessa länder. När jag förde den debatten skulle vi misstänkliggöras för att vi längtade tillbaka till gamla strukturer i Öst- och</textBlock>
    <textBlock id="i-02fdcc5010d3eac6">Centraleuropa. Så kritiserades vi när vi påtalade risken för att denna chock som skulle till också skulle få social betydelse i dessa länder.</textBlock>
    <textBlock id="i-b0b09cf6aa078654">Jag gläds över att Ingrid Näslund är nöjd med den text som är skriven. När vi hade den här debatten förra året var mitt svar till Ingrid Näslund att regeringen arbetar med detta och kommer att i en särproposition redovisa ett stärkt stöd för det sociala arbetet.</textBlock>
    <textBlock id="i-123c264dd9cd550b">De frågor som Ingrid Näslund tar upp, att göra en kartläggning, se på behoven och informera, kommer naturligtvis att ingå i det arbetet.</textBlock>
  </contentBlock>
  <contentBlock page="0" id="i-88333f1d64039997">
    <textBlock id="i-0de16d21422c0185">Anf.  116  INGRID NÄSLUND (kd) replik:</textBlock>
    <textBlock id="i-7d93ca43d2a5094a">Fru talman! Någon debatt har i alla fall inte jag fört med Urban Ahlin om att man skulle ha chockterapi. Jag har aldrig varit för att främja någon typ av utveckling på människors bekostnad. Det får stå för andra som eventuellt framfört något sådant.</textBlock>
    <textBlock id="i-88ebf7c9c42f8b87">Jag har inte sagt att jag är helt nöjd med skrivningarna, men jag är nöjd med att det går åt rätt håll och att man på ett mycket tydligare sätt i propositionen tar fram de sociala frågorna och inser att någonting måste göras, inte minst för barnens situation.</textBlock>
    <textBlock id="i-d3be1d6316a0495c">Men som jag påpekat tidigare menar jag att man måste vara ännu mer konkret.</textBlock>
    <textBlock id="i-5413dba8541a6e78">Varför inte, precis som man har gjort på miljöns område, verkligen sätta sig ned och göra ordentliga listor över vad som behöver göras och sedan se till att man tar itu med detta? Det kan vi inte göra ensamma.</textBlock>
    <textBlock id="i-e693a9122795828e">Det är någonting som vi behöver verka för inom vårt eget land. Vi har också den nordiska dimensionen, där vi vet att saker och ting är på gång, och där man skulle kunna göra mycket mer. EU-länderna kan naturligtvis också ta ansvar. Vi kan ta ansvar för olika länder.</textBlock>
    <textBlock id="i-4210fef0e2956a8f">Det är bra att man vill göra en insats i Ryssland.</textBlock>
    <textBlock id="i-efc39d1e1e9332b2">Jag har påpekat att hundratusen barn per årskull där inte går i skolan. Men vi får inte glömma sådana länder som Estland och att föra fram dessa frågor hos dem. Annars är jag rädd för att det kommer att hämma sig i längden också på den ekonomiska utvecklingen.</textBlock>
  </contentBlock>
  <contentBlock page="0" id="i-18281c8e38323412">
    <textBlock id="i-9e5532fc39cb91d3">Anf.  117  URBAN AHLIN (s) replik:</textBlock>
    <textBlock id="i-5cb284cb3bf899d4">Fru talman! Ett av målen i vårt grannlandssamarbete är att främja en socialt hållbar ekonomisk utveckling. Det är ett väldigt bra mål. Det visar på att dessa faktorer kompletterar kompletterar varandra.</textBlock>
    <textBlock id="i-fe08b312b0171f1e">Det måste till en social utveckling, och det måste också till en ekonomisk utveckling. De tar inte ut varandra, utan de kompletterar varandra.</textBlock>
    <textBlock id="i-157ec80eb8d80f35">Det arbetet försöker vi främja så att det blir en ekonomisk utveckling och också en socialt hållbar ekonomisk utveckling. Men då måste det också till en god fördelningspolitik i dessa länder. Det är svårare för oss att styra de nationella parlamentens politiska beslut. Jag välkomnar Ingrid Näslunds intresse i dessa frågor och hoppas att hon påverkar sina partikamrater på andra sidan att bedriva en god fördelningspolitik som också kommer dessa grupper till del.</textBlock>
    <textBlock id="i-340816dc8ea070ce">När det sedan gäller de konkreta kraven kan jag hålla med Ingrid Näslund om att samarbetet skall konkretiseras. Det gäller också jämställdhetsarbetet, som ännu inte har varit till fyllest i grannlandssamarbetet. Där önskar jag också betydligt mer konkreta åtgärder.</textBlock>
  </contentBlock>
  <contentBlock page="0" id="i-48674c40eca75afb">
    <textBlock id="i-e40f1a9b5a62d561">Anf.  118  HELENA NILSSON (c):</textBlock>
    <textBlock id="i-18c9ae65dd54d150">Fru talman! Sveriges utvecklingssamarbete med</textBlock>
    <textBlock id="i-d0f695b8f1339e2c">Central- och Östeuropa går, som vi har hört många tala om här i dag, in i en ny treårsperiod. Vi har hållit på med detta sedan 1989. De mål som slogs fast 1995</textBlock>
    <textBlock id="i-f20a84a74a6fb0ce">gäller alltjämt, och de är fortsatt mycket viktiga.</textBlock>
    <textBlock id="i-203b0686d0d2a812">Jag står helt bakom utrikesutskottets betänkande.</textBlock>
    <textBlock id="i-f3948e0fedd32dd7">Jag vill bara mycket kort ta tillfället i akt att beröra vikten av att vi på alla sätt här i Sverige stöder och underlättar de baltiska ländernas arbete för att bli medlemmar i EU. Det är enligt Centerpartiets mening de viktigaste insatserna för att stödja demokratin och freden i denna region.</textBlock>
    <textBlock id="i-a6df6a5235b0d950">Det sker just genom att involvera dessa länder och knyta dem närmare Europa i ett ekonomiskt samarbete och i det gemensamma utrikes- och säkerhetspolitiska samarbetet och genom rättssamarbetet. Detta gör vi dels genom utvecklingssamarbetet, dels på andra sätt. Jag tycker att det är fortsatt viktigt att framhålla att Sveriges agerande med många partier i riksdagen bakom en gemensam förhandlingsstart för kandidatländerna var oerhört viktigt, inte minst för Lettland och Litauen.</textBlock>
    <textBlock id="i-eb0d9b6cee594556">Många talare före mig har uppmärksammat arbetet att stödja en socialt hållbar ekonomisk omvandling, som det står talat om i propositionen och i betänkandet, och också en miljömässigt hållbar utveckling. Att det just nu är viktigt med ett fokus på det sociala samarbetet kan jag inte nog understryka. Precis som det står i propositionen är erfarenheterna sedan år</textBlock>
    <textBlock id="i-152a3af1b928c4b5">1989 mycket nedslående när de gäller den sociala och hälsomässiga situationen.</textBlock>
    <textBlock id="i-a9f16b55c306afaf">Som läkare tittar vi på medellivslängden när vi talar om hur det ser ut i ett samhälle. Medellivslängden har sänkts dramatiskt i dessa länder. Det är en mycket tydligt nedåtgående kurva från 1989. Vi kan också se att spädbarnsdödligheten ökar och att mödradödligheten ökar. Det är viktigt att fokusera kring detta sociala och hälsoinriktade arbete. För mig är det också viktigt att poängtera att man skall arbeta med hela befolkningen och inte väljer ut vissa grupper som har gjorts i reservationer från Miljöpartiet och Kristdemokraterna.</textBlock>
    <textBlock id="i-dbad1e690aa2a1b2">Jag har av och till kontakter med mina tidigare kolleger. I februari månad berättade de om ett besök som gynekologer från Gävle hade gjort i Riga. De besökte en barnbördsklinik. Man hade i medeltal</textBlock>
    <textBlock id="i-e5f56709d1600eda">3 600 förlossningar om året. De gick runt och tittade, och det var väldigt modernt. Man hade tillgång till den allra nyaste utrustningen när det gäller att kontrollera graviditeter och förlossningar.</textBlock>
    <textBlock id="i-4a558fe6d7b7ab2d">Sedan gick de in och tittade i barnsalarna. Längst inne i en barnsal som var avskild från övriga barnsalar låg tio små barn i sängarna. De frågade varför man hade ett separerat rum för dessa barn. Det var barn som hade föräldrar som inte kunde ta hand om dem.</textBlock>
    <textBlock id="i-a2d18b25d2f29030">Därför är det oerhört viktigt att vi också satsar på familjerna, både mödrar och fäder, så att de kan ta hand om sina barn när de föds. Som vi hört tidigare lever 60 % av befolkningen i Lettland under fattigdomsgränsen.</textBlock>
    <textBlock id="i-ac9089af6c6fa611">Jag vill gå ytterligare ett steg när det gäller varför detta är viktigt. Att utjämna de sociala klyftorna har också en säkerhetspolitiskt betydelse sett i det breda säkerhetspolitiska perspektivet. Om man inte utjämnar de sociala skillnaderna leder det till spänningar.</textBlock>
    <textBlock id="i-35425711bc1bd277">Det finns många andra typer av spänningar i dessa länder med olika befolkningsgrupper. Om man då också får inkomstklyftor och sociala spänningar kan det leda till direkta konflikter vilket, som inte minst</textBlock>
    <textBlock id="i-f3c75b1443f042dc">Ingrid Näslund har varit inne på, är en fara för den demokratiska utvecklingen.</textBlock>
    <textBlock id="i-8a9930945b6c3aa8">Det halva utskott som var i Lettland i mars månad såg det. Vi kom in i en oerhört spänd situation. Man hade haft en demonstration av pensionärer som på ett eller annat sätt ledde till våld, eller påstått våld. Det ledde till en spänd situation mellan Ryssland och</textBlock>
    <textBlock id="i-fd1a005dff3135cd">Lettland. Den var påtaglig när vi satt och åt vår måltid på den svenska ambassaden. Den unge vice talmannen som satt vid samma bord som jag själv fick mitt under måltiden ett telefonsamtal som han gick ut och tog.</textBlock>
    <textBlock id="i-82161672fd452573">När han kom tillbaka sade han med ett mycket spänt ansiktsuttryck: Det är en mycket allvarlig situation för vårt land just nu. Jag har fått meddelande från en bank att den ryska motsvarande banken hotat med att frysa alla tillgångar.</textBlock>
    <textBlock id="i-b67f36503c98a964">När man vet att Lettland i mycket lever på en transitekonomi är det klart att det blir en spänd situation. Därför tycker jag, fru talman, att det är oerhört viktigt och positivt att regeringen så hårt betonar att man i arbetet med att utvecklingssamarbetet också fokuserar och koncentrerar sig på det sociala området.</textBlock>
    <textBlock id="i-d690b4d2e27871d7">Många har varit inne på, men det kan inte nog understrykas, att vi i det utvecklingssamarbete som sker i Sverige också involverar partier, organisationer, kommuner och landsting och stärker det vänortssamarbete som har vuxit fram och som också blir en del i att säkra freden och säkerheten runt Östersjön.</textBlock>
  </contentBlock>
  <contentBlock page="0" id="i-b9415d186e732f17">
    <textBlock id="i-d44da7790eb8dd67">Anf.  119  INGRID NÄSLUND (kd) replik:</textBlock>
    <textBlock id="i-a6817dc3c977ff3f">Fru talman! För att det inte skall råda något missförstånd vill jag kommentera en sak som Helena Nilsson sade. Hon menade att det är viktigt att alla grupper får hjälp. Det vill jag hålla med om. Det vi kristdemokrater har gjort är att vi speciellt har pekat på barnens situation. De blir utsatta på ett särskilt sätt, eftersom de inte har förmåga att hjälpa sig själva.</textBlock>
    <textBlock id="i-ec8661d253b4fbe6">Vi säger också i reservationen att det gäller stöd till vuxna människor men inte minst till stora grupper av utsatta barn som far mycket illa. När vi talar om t.ex. barn på institution eller barn som inte går i skolan är det vuxna i deras omgivning som inte har förmått att ge dem det de behöver. Jag är helt införstådd med att också dessa grupper måste ha hjälp för att barnen skall få det bättre. Där är vi helt överens.</textBlock>
  </contentBlock>
  <contentBlock page="0" id="i-1e29c3d945029ea8">
    <textBlock id="i-77b4c7fbe47d98c9">Anf.  120  HELENA NILSSON (c) replik:</textBlock>
    <textBlock id="i-a2594d64f194692f">Fru talman! Det råder inga djupa meningsskiljaktigheter, utan det är fråga om ett förhållningssätt till hur man kan jobba med de här frågorna. Annars hade motfrågan från Ingrid Näslund kunnat vara: Varför har ni inte stött vår reservation? Därför tycker jag det fanns anledning att peka på att vi ser på litet olika sätt på hur vi med utvecklingssamarbetet skall nå samma resultat.</textBlock>
  </contentBlock>
  <contentBlock page="0" id="i-9461ceee275113c0">
    <textBlock id="i-311df6a2b826b72e">Anf.  121  Statsrådet PIERRE SCHORI (s):</textBlock>
    <textBlock id="i-bef5ddd6bb307adb">Fru talman! Toppmötet i Visby 1996 blev upptakten till ett vitaliserat Östersjösamarbete på alla nivåer.</textBlock>
    <textBlock id="i-4debd4ff1650c936">Östersjöregionen har ju alla förutsättningar för att bli en av de starkast växande regionerna i Europa under de kommande åren. Polen och de baltiska staterna visar upp en imponerande växtkraft som leder mot medlemskap i den europeiska unionen. I S:t Petersburgsregionen ser vi nu för första gången på länge tillväxtsiffror efter år av tillbakagång.</textBlock>
    <textBlock id="i-28b13ddb6313bdca">Det andra Östersjötoppmötet i Riga i januari i år byggde vidare på denna utveckling. Vart vi än reser i</textBlock>
    <textBlock id="i-50580616461f0400">Sverige ser vi hur kontakterna med våra grannländer runt Östersjön blomstrar. Över 200 kommuner är engagerade i vänortssamarbete. Som har sagts här finns det också organisationer, folkrörelser och kyrkor som ger en fast förankring i vardagen åt detta samarbete. Det handlar om allt från avloppsrening till kulturutbyte, demokratiprojekt och barnomsorg.</textBlock>
    <textBlock id="i-121cd98fb6146128">Målet är att utvecklingssamarbetet med våra östliga grannar så småningom skall övergå i ett liknande grannlandssamarbete som det vi har med våra nordiska vänner. Vi är inte där ännu - men på god väg. Det gäller t.ex. Estland och Polen. Detta är ett nytt skede, och det präglar naturligtvis inriktningen på hela vårt fortsatta samarbete. Nästa år gör regeringen Persson, om den får fortsatt förtroende, en särskild satsning för att vidareutveckla samarbetet just med Polen. Då kommer det att handla om aktiviteter på alla möjliga områden; ekonomi, politik, handel och kultur. Vårt mål blir också att sprida kunskap om Sverige i Polen och stärka våra förbindelser där.</textBlock>
    <textBlock id="i-8d317c109ce31cd5">Som också har sagts här är vi nu inne i den tredje fasen av vårt samarbete. Vi inriktar oss framför allt på att underlätta de baltiska ländernas och Polens medlemskap i Europeiska unionen.</textBlock>
    <textBlock id="i-082a7d899a9dc500">EU:s utvidgning med länderna i Central- och Östeuropa är den viktigaste faktorn för att lägga grunden för en bestående fred och för välstånd i Europa. En hållbar säkerhet i dagens Europa främjas främst genom icke-militära medel - i Jean Monnets anda av civilt samarbete snarare än i André Maginots av militärt befästningsbygge. Vårt mål är en fullständig europeisk gemenskap och ett enat demokratiskt Europa.</textBlock>
    <textBlock id="i-0bd1955f692e40e6">Regeringen lägger med sin nya proposition fast riktlinjerna och omfattningen av samarbetet. Det rör sig om ca 1 miljard kronor per år. Vi behåller målen för vårt reguljära samarbete, men vi lägger accenterna litet annorlunda än tidigare. Det handlar alltså om att bl.a. underlätta EU-utvidgningen.</textBlock>
    <textBlock id="i-1b1d6756e95d74aa">Inget kandidatland i dag uppfyller kriterierna för medlemskap i unionen. Men det är en viktig politisk markering att processen inleds gemensamt för alla ansökarländerna. Det var precis så som Sverige ville ha det, och det var en framgång för oss. Vi vill inte ha några nya skiljelinjer i Europa. Kraven för medlemskap är höga - det vet vi - och vägen dit är besvärlig.</textBlock>
    <textBlock id="i-25e1da554bc4fc85">Därför vill vi aktivt dela med oss av våra erfarenheter och satsa målmedvetet och stort på förmedlemskapsinsatser. Redan i dag går ungefär 90 % av vårt samarbete i den riktningen. Till Bodil Francke Ohlsson vill jag gärna säga att detta inte på något sätt är villkorat för medlemskap. Det vore ju tokigt. Låt oss snarare se det som ett slags modernisering och europeisering av samhället.</textBlock>
    <textBlock id="i-d83f823ad96ce4d2">Som en pendang till detta kan jag berätta att vid invigningen av flyktingförläggningen i Rukla i Litauen fick den svenska ambassadören som enda utländska ambassadör i förra veckan ta emot ett diplom från den litauiska regeringen för Sveriges hjälp vid uppbyggandet av en modern flyktingmottagning i landet.</textBlock>
    <textBlock id="i-b04e1ee12948892c">En viktig aspekt av närmandet till EU och till en harmonisering av Europa i stort är ju att länderna skriver under Genèvekonventionen och att de har en fungerande migrationspolitisk rättsordning. Genom det samarbete som vi har utvecklat på det området har vi också kunnat avskaffa visumtvånget mellan de baltiska länderna och Sverige.</textBlock>
    <textBlock id="i-23b908a0dfd98d97">Fru talman! Vi ser nu ett genuint ryskt intresse av att delta i en bred europeisk samverkan. Genom EU:s partnerskapsavtal har relationerna med Ryssland fått en fast grund att stå på. Där kommer också Östersjöoch Barentssamarbetet in i bilden. Vi ser hur ett nytt demokratiskt Ryssland växer fram, men med stora umbäranden. Både Ryssland och omvärlden har allt att vinna på att den demokratiska utvecklingen fortsätter, att den ryska ekonomin börjar växa och att resultaten fördelas rättvist. Nu är den ryska ekonomin förhållandevis stabil, efter flera års turbulens. Men statsfinanserna är i oordning. Skatter betalas inte in, och det gör i sin tur att löner inte kan betalas ut. De sociala klyftorna ökar, och man kan spåra en djup samhällsstress i den ökade dödligheten i reformernas kölvatten. Tio år efter perestrojkan lever många människor sämre än under sovjettiden. Det föreligger en risk för ett slags postkommunistiskt trauma där demokratin och marknadsekonomin orättvist blir syndabockar för de försämrade levnadsvillkoren och den sociala misären.</textBlock>
    <textBlock id="i-e767516efde98614">Vi vet att människor som känner trygghet i sin vardag vågar möta förändringar utan rädsla. Därför är den sociala sammanhållningen viktig för ett samhälle.</textBlock>
    <textBlock id="i-95f9f5fc23af6ba1">Den medverkar till ekonomisk stabilitet och tillväxt.</textBlock>
    <textBlock id="i-086077d5f4ce9077">Man kan säga att social rättvisa är produktiv. En förutsättning för att reformprocessen skall bli framgångsrik är att de sociala reformerna utgör en integrerad del av den ekonomiska politiken. Det är därför vi är skeptiska till det extra delmålet. Det skall vara en integrerad del av den ekonomiska politiken.</textBlock>
    <textBlock id="i-f1b95d44e402966f">Under Jeltsins besök i Sverige i december åtog vi oss att utbilda 1 000 ryska företagsledare. Vid mitt besök i Ryssland i februari föreslog jag att vi också skulle matcha detta med 1 000 ryska socialarbetare.</textBlock>
    <textBlock id="i-b9350307c51cfc5b">Det föll ryssarna på läppen. De har nämligen mycket stora sociala behov, men få resurser.</textBlock>
    <textBlock id="i-54b86000d3085e97">Vid Jeltsins besök framfördes även från svensk sida ett förslag om stöd till deltagande av ryska officerare i en stabsofficerskurs vid PFF-centret i Almnäs. Detta gjordes framför allt för att förbereda ryska officerare för att kunna delta i fredsfrämjande operationer. De gällde bl.a. att lära sig engelska, men också att kunna umgås på vanligt sätt. Jag säger detta därför att en kurs genomfördes nu i helgen inom vårt samarbete. Det var första gången som Ryssland deltog i så stor omfattning och med så tydligt engagemang i en</textBlock>
    <textBlock id="i-346770519be9728e">PFF-kurs. Och det var i Sverige!</textBlock>
    <textBlock id="i-46046b58371e791d">Fru talman! Det andra projektet som jag vill nämna här är av ett helt annat slag. I och med de baltiska ländernas självständighet i augusti 1991 kom gränsen mellan Estland och Ryssland att dras mitt i Narvafloden. Tvillingstäderna Narva och Ivangorod hamnade på var sin sida om gränsen. Under de år som har gått sedan dess har det kärvat mycket i det vanligtvis ickekärvande samarbetet. Dricksvatten levereras t.ex. från</textBlock>
    <textBlock id="i-557e896413d07eef">Narva, och den ryska sidan har haft svårt att avsätta hårdvaluta för betalningen. Helt nyligen tog de svenska och finska utrikesdepartementen initiativ till att bjuda in kommun- och länsledningarna i Narva och</textBlock>
    <textBlock id="i-49a27b2e604abd20">Ivangorod till Haparanda och Torneå. Skeptiska ester och skeptiska ryssar kom dit. Men de fick höra om fördelarna med samarbete, om hur man vann pengar genom att samköra fjärrvärme mellan Haparanda och</textBlock>
    <textBlock id="i-730ba0dd38df0ff4">Torneå och om vattenrening. T.o.m. brandkårens stegbil utnyttjade man gemensamt! När sedan kommunalrådet Bengt Westman i Haparanda berättade att det befintliga Tornedalsrådet direkt kunde gå in i de</textBlock>
    <textBlock id="i-a79a55ecb2120fb1">EU-finansierade s.k. Interreg-pengarna tappade gästerna plötsligt sin tvekan och bjöd in till ett nytt möte i Narva om några månader.</textBlock>
    <textBlock id="i-3d0f1ec73d87b3f3">Plötsligt blev förebilden i Haparanda-Torneå säkerhetspolitik. Stabiliteten och förtroendet i vårt närområde fick en skjuts framåt. Där har vi ett konkret uttryck för den typ av samarbete vi vill främja i Jean</textBlock>
    <textBlock id="i-bf783892d30b2235">Monnets anda och inte i Maginots.</textBlock>
    <textBlock id="i-3803c705bfd0621d">Ukraina och Vitryssland har nämnts här. Det är riktigt att regeringen avser att utöka samarbetet med</textBlock>
    <textBlock id="i-ef1f59727fff4c46">Ukraina framför allt inom den sociala sektorn. Barnens situation kommer att sättas i fokus. Vi måste också ha en utökad beredskap för Vitryssland när de politiska förutsättningarna finns. När det gäller detta med ambassadbygge och sådant vill jag gärna säga att det inte vore lämpligt att göra detta nu. De flesta ambassader avlyssnas. Jag kan säga det om ni inte sprider det vidare. Däremot skall vi fortsätta att redan i dag ge ett stöd till demokratiskt sinnade och reformvänliga krafter, och det gör vi också.</textBlock>
    <textBlock id="i-8239052cd5a000ff">De sociala frågorna får fortsatt ökad tyngd. Det socialekonomiska omvandlingsstödet har hela perioden legat på över 50 % av satsningarna. Jag menar att det numera är viktigt att ge ökat stöd. Vi kan se vad som har hänt. Jag måste hålla med Urban Ahlin i vad han sade apropå chockterapi och sådant. Tidigare talade vi om att vi ville sätta de sociala frågorna i fokus mitt bland minkar, ubåtar och chockterapier.</textBlock>
    <textBlock id="i-a5ad696f17f861d4">Välkommen ombord Inger Näslund! Jag vet att hon har hjärtat på rätta stället.</textBlock>
    <textBlock id="i-bb402f68c7a3c12f">Ekonomisk tillväxt är viktig för att höja levnadsstandarden, men det räcker inte. Det finns människor av kött och blod bakom alla siffror. Det krävs en aktiv fördelnings- och socialpolitik. En riktad satsning på barn är förmodligen ett av de mest kostnadseffektiva sätten att långsiktigt höja människornas levnadsnivå och åstadkomma en rättvisare fördelning. Vi märker nu att det finns ett starkt intresse, inte minst i Ryssland, för våra sociala reformer och för att vi också, i kristider hos oss med mindre resurser, har varit tvungna att effektivisera våra sociala försäkringssystem. Det är de oerhört intresserade av.</textBlock>
    <textBlock id="i-cf0ddbc925ed0c6a">Fru talman! Till slut vill jag säga så här: Förr handlade våra relationer med t.ex. Ryssland enbart om att räkna missiler och divisioner, om kriget i Afghanistan, om mänskliga rättigheter och ubåtar. Nu handlar våra relationer i hela regionen om fredlig grannsamverkan till ömsesidig nytta.</textBlock>
    <textBlock id="i-a079224977f3f88d">Den socialdemokratiska regeringen vill ta vara på de möjligheter som samarbetet kring Östersjön ger, och jag märker ett brett stöd för det här i riksdagen.</textBlock>
    <textBlock id="i-ed142af6dc4fd5ad">Vi vill se ett ansvarsfullt utnyttjande av regionens rika resurser. Vi vill att norra Europa utvecklas i växelverkan med andra delar av Europa och världen.</textBlock>
  </contentBlock>
  <contentBlock page="0" id="i-7a6a2b5b4b81128a">
    <textBlock id="i-dc9703b1ff4f6e4b">Anf.  122  BODIL FRANCKE</textBlock>
    <textBlock id="i-9ecc2c2b48e93bb3">OHLSSON (mp) replik:</textBlock>
    <textBlock id="i-41a368b6c8c4c735">Fru talman! Jag har två frågor. Den ena gäller dessa 90 % av det svenska utvecklingssamarbetet som är inriktat på att underlätta framtida EU-medlemskap.</textBlock>
    <textBlock id="i-876d1a9524e09315">Jag undrar om ministern menar att det inte på något sätt är insnävat så att viktiga delar är borttagna ur biståndet jämfört med det sätt som vi brukar bedriva bistånd i andra länder. Täcker det ungefär samma saker som det hade gjort om det inte hade varit inriktat på att underlätta framtida EU-medlemskap?</textBlock>
    <textBlock id="i-492ec87738b17543">Min andra fråga gäller Vitryssland. När jag var i</textBlock>
    <textBlock id="i-5bac44f8825b201a">Vitryssland såg jag barnen i Tjernobylområdet. Då undrade jag hur länge en katastrof egentligen varar.</textBlock>
    <textBlock id="i-48b35aa6b1633b68">Katastrofhjälp kan man ju ge när någonting händer akut, men det finns ju katastrofer som aldrig tar slut.</textBlock>
    <textBlock id="i-87424ef9515ace37">De människor som en gång har drabbats av den blir lidande i åratal. Trots att det inte skall bli någon ambassad skulle man väl kunna göra några insatser just för barnen i Vitryssland, speciellt barnen i Tjernobylområdet som verkligen far illa. Det görs väldigt litet för dem.</textBlock>
  </contentBlock>
  <contentBlock page="0" id="i-2cf6da8aeb127611">
    <textBlock id="i-a060b2598205af34">Anf.  123  Statsrådet PIERRE SCHORI (s):</textBlock>
    <textBlock id="i-0323213b72df3fef">Fru talman! Jag menade vad jag sade om satsningen på EU-anpassningen. Den är inte villkorad. Det vore absurt.</textBlock>
    <textBlock id="i-bce31a512470de1d">Det görs självfallet insatser för barnen från Tjernobyl. De skall kunna fortsätta.</textBlock>
  </contentBlock>
  <contentBlock page="0" id="i-970f24a5711191e0">
    <textBlock id="i-f96a86b3e15587d0">Anf.  124  LARS HJERTÉN (m) replik:</textBlock>
    <textBlock id="i-1a4301a1483cedf8">Fru talman! Jag har två frågor. Vi i det här utskottet är eniga i betänkandet om att social marknadsekonomi skall gälla i samarbetet med Central- och Östeuropa. Jag talade i mitt inledningsanförande, då statsrådet inte hade kommit, om att det är nödvändigt med heltäckande socialförsäkringar som omfattar alla medborgare i de här länderna, precis som vi har i</textBlock>
    <textBlock id="i-6b2161235ffd7ca1">Sverige.</textBlock>
    <textBlock id="i-2d6428aa0ec1b8df">Det kan väl inte vara det enda skälet att en eventuell ambassad i Minsk skulle vara avlyssnad. Jag tror att det behövs en svensk representation i ett sådant land mer än i många andra mycket stabila nationer, och det behövs snart. Jag skulle vilja fråga när statsrådet tror att vi kan inrätta en ambassad i Minsk.</textBlock>
  </contentBlock>
  <contentBlock page="0" id="i-1c37d6051b869a77">
    <textBlock id="i-eb7145c0de0509d3">Anf.  125  Statsrådet PIERRE SCHORI (s):</textBlock>
    <textBlock id="i-c8cad6db148b13ff">Fru talman! Jag hörde Lars Hjerténs anförande utan att vara här. Det är en god egenskap som man har ibland, fru talman.</textBlock>
    <textBlock id="i-2b5b5a21c2247001">Det finns många skäl som talar emot att upprätta en ambassad i Minsk just nu. Men Vitryssland är ett viktigt land. Vi måste ha beredskap att göra det när det är lämpligt. Det är ett väldigt viktigt land. Det är en viktig del för Europas säkerhet och för vårt samarbete i stort. Jag nämnde ett skäl till varför det inte var lämpligt just nu. Det finns även andra i dagsläget.</textBlock>
    <textBlock id="i-7c319186377d7437">Vad skall vi prioritera? Vi sätter ju inte upp så många nya ambassader av ekonomiska skäl just nu. Luxemburg var en sådan. Vi har kanske Slovenien i faggorna också. Men vi skall ha beredskap för Minsk. Det beror inte på njugghet utan på en övergripande bedömning att det inte är läge för detta just nu.</textBlock>
  </contentBlock>
  <contentBlock page="0" id="i-5afde43146cb65f5">
    <textBlock id="i-1ee1dbca58d09dc4">Anf.  126  LARS HJERTÉN (m) replik:</textBlock>
    <textBlock id="i-903b2039f11fb20b">Fru talman! I det särskilda yttrande som behandlar de här frågorna är fem politiska partier som är representerade i riksdagen måna om att det skall bli en svensk representation i Minsk.</textBlock>
  </contentBlock>
  <contentBlock page="0" id="i-2d5823606f8cf220">
    <textBlock id="i-f058ff2e70a042f4">Anf.  127  KARL-GÖRAN BIÖRSMARK (fp)</textBlock>
    <textBlock id="i-37eff2a98f011588">replik:</textBlock>
    <textBlock id="i-813326e6bd26ff24">Fru talman! Det som Pierre Schori framförde här var ju okontroversiellt. Det kändes bra att lyssna till.</textBlock>
    <textBlock id="i-8681a8af55b5c334">Det var välkommet, inte minst att Pierre Schori är så tydlig och nästan hyllar EU-utvidgningen med vackra ord. Det gläder mig. Det är ett fredsprojekt som är viktigt. Detta att vi satsar på enskilda organisationer och det utbyte med Vitryssland som nu är på gång ger bra kontaktmöjligheter.</textBlock>
    <textBlock id="i-9d42fd69cdc6e18a">Jag skulle dock vilja ställa en fråga till Pierre</textBlock>
    <textBlock id="i-c76707fcda558410">Schori om en av reservationerna här. Den rör Natoutvidgningen. Jag skulle vilja höra Pierre Schoris inställning till detta. I reservation 4 finns det en skrivning som lyder så här: "Den största tryggheten uppnås för Baltikums del genom ett medlemskap i en alleuropeisk säkerhetsordning som kan garantera säkerheten också för små länder, som har svårt att försvara sig av egen kraft. En sådan kraftfull säkerhetsordning kan uppnås genom ett medlemskap i</textBlock>
    <textBlock id="i-1554adde7f3dcd7c">Nato. Ett baltiskt medlemskap i Nato blir därför en viktig del i arbetet att dels utveckla goda relationer mellan Baltikum och Ryssland, dels djupare integrera</textBlock>
    <textBlock id="i-d6525f4e2d8ae3c7">Ryssland i ett samarbete med västvärlden. Sverige bör därför främja Estlands, Lettlands och Litauens ambition att bli medlemmar i Nato."</textBlock>
    <textBlock id="i-a0f729e7a99a41b4">Jag skulle vilja höra om Pierre Schori kan skriva under dessa formuleringar.</textBlock>
  </contentBlock>
  <contentBlock page="0" id="i-d4a6e4b528fccb56">
    <textBlock id="i-2f57284d9715194f">Anf.  128  Statsrådet PIERRE SCHORI (s):</textBlock>
    <textBlock id="i-cc958f07a1edba0b">Fru talman! Det gör jag inte.</textBlock>
  </contentBlock>
  <contentBlock page="0" id="i-9fb48faa2b58da45">
    <textBlock id="i-fc172c2f4f9269f6">Anf.  129  KARL-GÖRAN BIÖRSMARK (fp)</textBlock>
    <textBlock id="i-b1a8a0c66620b6e9">replik:</textBlock>
    <textBlock id="i-9f92cc0c75dcccc0">Fru talman! Då skulle jag vilja veta varför.</textBlock>
  </contentBlock>
  <contentBlock page="0" id="i-91257e1bef139910">
    <textBlock id="i-0dae302457e4c6b3">Anf.  130  Statsrådet PIERRE SCHORI (s):</textBlock>
    <textBlock id="i-b75f6f72f9f138f8">Fru talman! I mitt anförande har jag utvecklat vad jag anser vara de bästa grunderna för en hållbar säkerhet i Europa i dagens läge. Det är det civila gränsöverskridande samarbetet som väver samman folk och nationer i fredligt samarbete. Det är den bästa grunden för långsiktig fred och säkerhet och för stabilitet och framsteg. Det är Jean Monnets anda.</textBlock>
    <textBlock id="i-3742e36b7c81163c">Att fortsätta att tänka i Natotermer är för mig litet förlegat, även om jag har den största respekt och förståelse för att länder som har legat under Sovjetdiktaturen ser detta som quick fix, det snabbaste sättet att få säkerhet. Men för vår del, som ickevarande medlemmar i Nato, är det inte vår baby. Vi satsar på det långsiktiga, fredliga, mellanstatliga, mellanfolkliga samarbetet. Där ser vi EU som den viktigaste grunden och byggstenen för säkerhet. Där har Nato också en viktig roll - det förändrade nya Nato som nu växer fram och som söker sin nya roll. Vi satsar också stenhårt på Östersjöregionen och på det samarbetet.</textBlock>
    <textBlock id="i-6dbe01b90b94fc44">Räcker inte det? Måste vi också skriva under Natoambitioner, som Folkpartiet och Moderaterna har?</textBlock>
  </contentBlock>
  <contentBlock page="0" id="i-08a62e5649880683">
    <textBlock id="i-8b02ebdf33360f83">Anf.  131  EVA ZETTERBERG (v) replik:</textBlock>
    <textBlock id="i-c846b9367f2c8356">Fru talman! Det är med tillfredsställelse jag ser att den sociala dimensionen får ökad betydelse. Flera av oss har även lyft fram just barnens situation, och det är det som regeringen vill prioritera. Jag vill också konstatera att i dag är det okontroversiellt, men det var det inte när vi började att ta upp de frågorna.</textBlock>
    <textBlock id="i-c46c16144a3f3e0a">Precis som Inger Näslund påpekade var det helt andra typer av bistånd som dominerade.</textBlock>
    <textBlock id="i-75667b85159cf301">Jag tror också att det är viktigt att påpeka att barnen är en viktig utgångspunkt. En rad andra sociala problem, t.ex. drogproblem, alkohol- och narkotikaproblem, ökad rökning etc., är sådana som kan kanaliseras genom att man riktar sig direkt till barn.</textBlock>
    <textBlock id="i-7c3c6e3ab401fe43">Jag vill fråga Pierre Schori om Vitryssland. Jag kan förstå tveksamheten i dag. Men det argument om avlyssning som Pierre Schori nämnde förstår jag inte riktigt. Det måste väl ändå vara så på fler håll i världen att ambassaden är eller åtminstone har varit avlyssnad, och det har inte stoppat en ambassad. Det ekonomiska är på en annan måte. Men det här med eventuell avlyssning kan ändå inte vara ett sakargument.</textBlock>
    <textBlock id="i-f7d262ee46ec776f">Sedan vill jag fråga om jämställdhetsmålet. Varför kan inte Pierre Schori se det som ett ytterligare mål, inte bara som ett övergripande mål, just för att peka ut hur viktigt det är med jämställdhetsfrågor? Vi vet att kvinnor i flera av dessa länder har tappat terräng.</textBlock>
    <textBlock id="i-84c18ab971929762">Till sist: Jag fick inte något svar på frågan om utvärdering av sysselsättningsaspekterna i Sverige av det svenska samarbetet med Öst- och Centraleuropa.</textBlock>
    <textBlock id="i-5820c69738efdd5f">Hur ser Pierre Schori på det?</textBlock>
  </contentBlock>
  <contentBlock page="0" id="i-69bc3f9ed09f9fee">
    <textBlock id="i-9dbd92eb1ea8974e">Anf.  132  Statsrådet PIERRE SCHORI (s):</textBlock>
    <textBlock id="i-3508df10b3c44c77">Fru talman! Ibland räcker inte tiden till för alla frågor.</textBlock>
    <textBlock id="i-e0a64762c7db197b">Jämställdheten genomsyrar och är ett särskilt delmål i utvecklingssamarbetet med länder utanför Europa. Det beror på att man där mycket tydligare kan se -</textBlock>
    <textBlock id="i-d7a607eb11977cb0">även om det är tydligt också i Central- och Östeuropa</textBlock>
    <textBlock id="i-7137451ddd8313bd">- hur kvinnorna bär upp samhällsutvecklingen i jordbruket genom hårt fysiskt arbete och på andra sätt.</textBlock>
    <textBlock id="i-f8464fa53064ea9a">Därför har vi också infogat det för att bryta barriärer och för att stödja den utveckling som de bär på.</textBlock>
    <textBlock id="i-195bbef9b910cb62">I samarbetet med Central- och Östeuropa har vi fått vara litet mer sofistikerade än att lägga in det som ett mål, även om vi säger att jämställdhetsarbetet skall löpa som en röd tråd i samarbetet. Vi har också producerat en manual för detta på olika språk som vi har spritt till våra ambassader och samarbetspartner. Vi har arrangerat en rad ledarskapsutbildningar för kvinnliga chefer och offentlig förvaltning. Det har varit kvinnor-kan-mässor, och det har varit litauiska kvinnliga journalister. Det är väldigt segt, måste jag säga.</textBlock>
    <textBlock id="i-f8ecc68cbb3f6b2f">Man måste nog välja andra metoder än vad vi har rent allmänt när vi arbetar exempelvis med Afrika.</textBlock>
    <textBlock id="i-8a48e7423ec57612">Men det är segt, och demokratin har fått mycket av ett manligt ansikte i Central- och Östeuropa - tyvärr. Det gör att vi naturligtvis måste hänga i, och vi kan nog, som Urban Ahlin sade, kanske göra ännu mer. Men det löper som en röd tråd, och jag kan garantera Eva</textBlock>
    <textBlock id="i-eda77cfacbafb35e">Zetterberg att jag är omgiven av mycket goda krafter som hela tiden vakar över detta i departementet om jag själv skulle fela.</textBlock>
    <textBlock id="i-c95d6532b85ebab4">Så till sysselsättningen. För att tillfredsställa Eva</textBlock>
    <textBlock id="i-a47b09f9fd881471">Zetterbergs merkantila intressen kan jag säga att återflödet av vårt Central- och Östeuropasamarbete är nästan hundraprocentigt. Det ger naturligtvis sysselsättning i Sverige, och det är klart att vi kan räkna ut vad det innebär. Det finns alltså ett hundraprocentigt återflöde, och det finns ett vänortssamarbete, som bara det också skapar mycket sysselsättning i Sverige.</textBlock>
    <textBlock id="i-ac73ae711972d6da">Slutligen har vi den nya Östersjömiljarden, om 200</textBlock>
    <textBlock id="i-72f7fccf105ea22d">miljoner per år i fem år, som uteslutande är inriktad på näringslivsinsatser och sysselsättningsskapande åtgärder.</textBlock>
  </contentBlock>
  <contentBlock page="0" id="i-0c3142cde9b9e352">
    <textBlock id="i-0fba851685163b3d">Anf.  133  EVA ZETTERBERG (v) replik:</textBlock>
    <textBlock id="i-c7fa3cd2c1d00a07">Fru talman! Om Pierre Schori vill tillfredsställa mitt merkantila intresse får han gärna gå litet vidare.</textBlock>
    <textBlock id="i-7f177d17922d8618">Jag kräver inte något hundraprocentigt återflöde till</textBlock>
    <textBlock id="i-4a2398b5b4e14ada">Sverige. Kravet handlar inte om det. Det handlar om att se vilka effekter projekten har för den svenska sysselsättningen och om att, när man jämför olika projekt, naturligtvis också kunna ta viss hänsyn till det. Det kan ju ändå inte vara något ont, tvärtom. Alla vill vi öka sysselsättningen i Sverige.</textBlock>
    <textBlock id="i-cbb60e351dcc0993">Vad gäller jämställdheten är det naturligtvis helt andra förutsättningar i Öst- och Centraleuropa än i</textBlock>
    <textBlock id="i-1097d21674ff1b07">Afrika. Men Pierre Schori tog själv upp hur de sociala klyftorna har ökat, hur levnadsstandarden har minskat i Öst- och Centraleuropa. Det är också många som vittnar om hur kvinnor har fått en försämrad position gentemot män. Därför finns det all anledning att lyfta upp detta och att - mer eller mindre sofistikerat - ha med det som ett klart delmål.</textBlock>
    <textBlock id="i-01fe298da86c640b">Sedan har vi kvar frågan om ambassaden i Minsk,</textBlock>
    <textBlock id="i-c0933cfd2da33f04">Pierre Schori.</textBlock>
  </contentBlock>
  <contentBlock page="0" id="i-abe3c469d8bc25f1">
    <textBlock id="i-7874f9a9362f6024">Anf.  134  INGRID NÄSLUND (kd) replik:</textBlock>
    <textBlock id="i-b61de9e0e429a9e3">Fru talman! Jag är verkligen glad över det överväldigande gehör som motionen om barnens sociala utveckling i de här länderna har rönt. Skillnaden från förra året är faktiskt enorm, och man kan inte annat än glädja sig åt att vi så samstämmigt nu är klara över att någonting måste ske på det här området och över huvud taget på det sociala området.</textBlock>
    <textBlock id="i-22ec2a265990ef70">Vi har hävdat att man här skulle behöva ett nytt huvudmål för samarbetet. Anledningen till det är framför allt att vi tycker att man inte tidigare har fäst tillräckligt stor vikt vid detta, även om man har haft som mål att den ekonomiska omvandlingen skall vara socialt hållbar och att det är en sådan omvandling man skall stödja.</textBlock>
    <textBlock id="i-a9b8453203dedf65">Men jag är inte någon formalist. Även om vi står kvar vid vårt krav kan jag inse att det förhoppningsvis kan betyda samma sak och leda till samma resultat.</textBlock>
    <textBlock id="i-c8ad1f15627e3383">Men nu vill jag kunna se resultat när vi träffas om ett år och granskar vad som har hänt på det här området.</textBlock>
    <textBlock id="i-57a210f9d921d7ad">Jag vill verkligen se att det blir ökade insatser.</textBlock>
    <textBlock id="i-528f52390c88060f">Jag är också glad över att man har talat så mycket om vänortssamarbete och kommunsamarbete. Jag tycker att det var ett väldigt intressant exempel från</textBlock>
    <textBlock id="i-8cc7059880afcc83">Haparanda, som gällde Narva och grannstaden. Jag skulle bara vilja veta en sak, och det är hur Pierre</textBlock>
    <textBlock id="i-904476bf479d1be1">Schori ser på Sidas insatser när det gäller information för att stimulera fler svenskar att ta del i det här arbetet på alla olika nivåer. Jag vet att många redan gör det, men jag är säker på att många fler är villiga att göra det om man får tillräcklig information.</textBlock>
  </contentBlock>
  <contentBlock page="0" id="i-c37f4cdc1feaa9ac">
    <textBlock id="i-b39850558522d4e8">Anf.  135  Statsrådet PIERRE SCHORI (s):</textBlock>
    <textBlock id="i-b476e43a9350eddf">Fru talman! Vi slogs hårt för att inskriva, som en av riktlinjerna för Central- och Östeuropasamarbetet, en socialt hållbar ekonomisk omvandling. Jag kände då inget starkt stöd från kd. Men Inger Näslund var kanske inte närvarande när vi fick slåss mot kollegerna på den borgerliga kanten om detta.</textBlock>
    <textBlock id="i-6e888772536871c3">Det var ju trevligt att det var en motion om barn i fjol. Men för oss har barnen funnits tidigare också.</textBlock>
    <textBlock id="i-3294b9cbab16f30f">Det räcker ju med att läsa Bibeln, och det finns i Koranen också: Låt barnen komma till oss. Det har styrt vårt samarbete i högsta grad.</textBlock>
    <textBlock id="i-01bbbbb5a76ee658">När det gäller information från Sida om vänortssamarbete vill jag säga att jag alltsedan det år då jag blev statsråd deltagit i en lång rad av konferenser om vänortsamarbete, i de baltiska staterna, i Ryssland och senast i Polen samt på många håll i Sverige. Det är liksom ingen hejd på vänortssamarbetet. Intresset är oerhört högt och behöver nästan inte stimuleras.</textBlock>
  </contentBlock>
  <contentBlock page="0" id="i-a56a878d32be5d97">
    <textBlock id="i-2e17e4df69f3dcb3">Anf.  136  INGRID NÄSLUND (kd):</textBlock>
    <textBlock id="i-3d2622b77f3272b5">Fru talman! Intresset för barnen föddes inte förra året. Jag talade om att det var då som vi framförde de motionskrav om barnen i Östeuropa som nu har fått en sådan anslutning. I övrigt har vi från Kristdemokraterna intresserat oss för barnens situation både i vårt land och på annat håll under hela den tid som partiet har existerat. Också Bibeln har då betytt mycket för inspirationen, och det är roligt att den gör det även för</textBlock>
    <textBlock id="i-8c09d0bfef4fadfa">Pierre Schori.</textBlock>
    <textBlock id="i-ece5877c0ca6f39e">När det gäller Sidas information menar jag att det är väldigt bra att man har konferenser i de baltiska staterna och även här i Sverige, men det som jag här talar om är att väcka ett ytterligare intresse hos en bred allmänhet i Sverige. Även om det görs mycket, är det fråga om öar i hela det stora sociala sammanhang som finns och med tanke på de oerhörda behov som har lyfts fram för våra ögon. Än är alltså mycket ogjort, och jag skulle vilja se att mer av information nådde ut till en bred allmänhet.</textBlock>
  </contentBlock>
  <contentBlock page="0" id="i-0d39d82f8ea03c37">
    <textBlock id="i-9fb42fb6001da8de">Överläggningen var härmed avslutad.</textBlock>
    <textBlock id="i-7093f8e181972d4c">(Beslut skulle fattas den 27 maj.)</textBlock>
  </contentBlock>
  <contentBlock page="0" id="i-d7338814c46e6b8e">
    <textBlock id="i-f15140fe345dab67">10 §  En förnyad svensk Afrikapolitik inför</textBlock>
    <textBlock id="i-29f0b4d3a072ca5e">2000-talet</textBlock>
  </contentBlock>
  <contentBlock page="0" id="i-9f13fbfb86be2cca">
    <textBlock id="i-8a5c8bfc9d62f272">Föredrogs</textBlock>
    <textBlock id="i-a6d506dae8ef6da7">Utrikesutskottets betänkande 1997/98:UU14</textBlock>
    <textBlock id="i-61de3aa4727adf4f">En förnyad svensk Afrikapolitik inför 2000-talet (skr.</textBlock>
    <textBlock id="i-b61a257e7336b831">1997/98:122)</textBlock>
  </contentBlock>
  <contentBlock page="0" id="i-b212fa4a54dd4160">
    <textBlock id="i-b256ca2a9b6b9305">Kammaren biföll talmannens hemställan om att ärendet fick avgöras efter endast en bordläggning.</textBlock>
  </contentBlock>
  <contentBlock page="0" id="i-28abff7af722ce30">
    <textBlock id="i-8d75437b4a237fdc">Anf.  137  INGER KOCH (m):</textBlock>
    <textBlock id="i-dab2f5907534d3c5">Fru talman! En stor del av Afrikas befolkning lever i absolut fattigdom. Människorna får somna hungriga. Sjukdom, ohälsa och för tidig död är det normala i vardagen. I gårdagens TV-Rapport påmindes vi t.ex. om att 50 000 människor i södra Sudan riskerar att svälta ihjäl. Också många andra har tidigare tagit upp detta i samband med att vi debatterade FN</textBlock>
    <textBlock id="i-e2a8bfc7c7645b1f">och FN:s roll.</textBlock>
    <textBlock id="i-446f0d68d1ae936f">Men Afrika har resurser att föda alla dem som bor där. Det finns ingen biologisk eller fysisk orsak till denna misär. Torka, översvämningar och naturkatastrofer kan förklara kortvariga eller geografiskt avgränsade problem. Krig, kriser och etniska motsättningar är förklaringar i vissa länder.</textBlock>
    <textBlock id="i-ee502d41e29daf9b">Vanstyre är dock huvudorsaken till att fortfarande</textBlock>
    <textBlock id="i-c1621deb65db0255">200-300 miljoner människor inte får tillräckligt att äta varje dag. Utvecklingen hämmas av statsmakter som förvägrar sina medborgare friheten att utvecklas.</textBlock>
    <textBlock id="i-d6b0e10a57cc1c08">Diskriminering på grund av ras, kön, ålder, tro eller ursprung skapar stora utvecklingshinder på många håll. Erfarenheten visar entydigt att sådana hinder kan undanröjas om människor tillåts utveckla företagsamhet och arbetsvilja.</textBlock>
    <textBlock id="i-62d8217ee75b866d">På många håll i Afrika har fattigdomen tyvärr ökat. De stora förväntningarna i samband med självständigheten byttes i besvikelse och förtvivlan.</textBlock>
    <textBlock id="i-2ef4c56f7a07f117">Denna negativa utveckling måste brytas. Det är inte afrikanerna det är fel på utan på den förda politiken. Den afrikanske socialismen och de föreställningar denna bygger på har haft särskilt allvarliga konsekvenser. Det handlar om länder som länge var beroende av en främmande statsmakt på andra sidan haven.</textBlock>
    <textBlock id="i-d8e0e69e6fe387be">Underkastelse och beroende av beslut utifrån och uppifrån kom att genomsyra samhällena.</textBlock>
    <textBlock id="i-aad393c5546148d1">Varje folk måste få utvecklas av egen kraft. Arbetsvilja och skaparkraft måste frigöras och de goda dygderna belönas. Flit, sparsamhet och företagande är de goda borgerliga dygder utan vilka inget samhälle kan utvecklas. Uppgiften för de afrikanska länderna är nu att drastiskt reducera statsmaktens förlamande roll.</textBlock>
    <textBlock id="i-927cfd05ed37e24b">Huvuddelen av samhällsutvecklingen måste ske i det civila samhället och i företagsamheten.</textBlock>
    <textBlock id="i-dbd9e2d50ed82ea0">Det finns stor anledning till optimism när det gäller möjligheterna att utrota fattigdomen, men då måste huvuddelen av de svenska insatserna koncentreras till</textBlock>
    <textBlock id="i-f788f972de2c7843">Afrika söder om Sahara och länderna på Afrikas horn.</textBlock>
    <textBlock id="i-c9d2de7afb0d1d58">Det är där fattigdomen är som störst och födelsetalen är högst.</textBlock>
    <textBlock id="i-d42862ec38e365a0">Statsmakten måste koncentrera sig på de kärnuppgifter som endsast den kan utföra. En viktig uppgift är att se till att alla barn och ungdomar, även alla flickor, får en grundläggande utbildning. All erfarenhet visar att utan detta kan inte fattigdomen avvecklas på bred front. En grundläggande hälsovård som når ut till alla har också hög prioritet. Sådana satsningar ger också snabba resultat, eftersom den utbredda sjukdomen och ohälsan är ett stort hinder för utvecklingen.</textBlock>
    <textBlock id="i-6694bc6e64dec9f1">En annan viktig uppgift förutan vilken inget annat kan fungera gäller rättsstaten. Mänskliga rättigheter måste respekteras. Lagar måste finnas och följas.</textBlock>
    <textBlock id="i-a616e6f348352748">Diskriminering på grund av kön, ålder, ursprung, handikapp, religion eller politiska åsikter får inte förekomma. Det måste finnas system för att förhindra och bestraffa brott. Staten själv får inte begå brott genom övergrepp eller korruption.</textBlock>
    <textBlock id="i-30b5c91460497ec5">Världsmarknaden växer i betydelse och omfattar alltfler länder på jordens alla kontinenter. Även länderna i Afrika kan integreras i världsmarknaden och därmed radikalt förbättra förutsättningarna för en snabb utrotning av fattigdomen.</textBlock>
    <textBlock id="i-fda9cc83119acae4">Den europeiska unionen och Sverige har ett ansvar för att bistå Afrika i att utrota fattigdomen och för att främja en snabb utveckling som kan ge en god levnadsstandard för de afrikanska ländernas medborgare.</textBlock>
    <textBlock id="i-2eb03579b7dc3ea9">En av de viktigaste uppgifterna är att främja ett öppet handelssystem och att snabbt ge dessa länder tillgång till en ökad världsmarknad. Därigenom kan också svaga länder integreras i världsekonomin med de viktiga impulser till utveckling som detta för med sig.</textBlock>
    <textBlock id="i-9dd543d9e6ad4609">Vi moderater har vid flera tillfällen poängterat att frihandeln är ett av de viktigaste bidrag som i-världen kan ge till utvecklingsländernas ansträngningar för att förbättre medborgarnas levnadsstandard.</textBlock>
    <textBlock id="i-52521c9dce021dff">Det öppna internationella handelssystemet och dess institutioner, främst WTO, IMF och Världsbanken, måste stödjas. Frihandel skall värnas och öppen eller dold protektionism motarbetas.</textBlock>
    <textBlock id="i-67604532dffd7657">Sverige bör spela en mer aktiv roll i utformningen av EU:s bistånd inför nästa Loméförhandling.</textBlock>
    <textBlock id="i-0041fd7fbbca0043">FN och dess specialorgan har viktiga uppgifter för att främja internationellt samordnade insatser på utvecklingsområdet. Mathjälp vid svältkatastrofer, omhändertagande av flyktingar, samordnat utrotande av sjukdomar och gemensam normsättning är exempel på detta.</textBlock>
    <textBlock id="i-ab9e69bd347fd4bc">En särskilt viktig roll har Bretton Woodsinstitutionerna när det gäller att utforma utvecklingsstrategier och ge u-länderna stöd och hjälp för att skapa en hållbar ekonomisk utveckling.</textBlock>
    <textBlock id="i-1b5fe99d7e159644">Bistånd vid katastrofer är ofta av livsavgörande betydelse. En bättre samordning mellan de olika biståndsgivarna, så att den gemensamma insatsen får den bästa effekten, är nödvändig. Ökad beredskap till snabba insatser, bättre samordning och planering för avveckling när insatserna inte längre behövs är en väsentlig del av katastrofbiståndet. Särskild varsamhet bör iakttas med långvarigt livsmedelsbistånd, så att inte landets egen produktionsförmåga slås ut.</textBlock>
    <textBlock id="i-82821d665ad79a66">Fria och frivilliga organisationer gör goda insatser, särskilt vad gäller kunskapsöverföring. Det är bra att regeringen i sin skrivelse uppmärksammat de många insatser som görs av dessa organisationer.</textBlock>
    <textBlock id="i-5a305eb98d94befa">Personligt engagemang, egna arbetsinsatser och lokal erfarenhet gör att ett sådant bistånd har en större betydelse än den formella ekonomiska volymen. Genom dessa organisationer når vi direkt ut till de behövande befolkningarna utan att gå omvägar över statsapparaten. De har också ofta det folkliga stöd här hemma som är viktigt för biståndsviljan. En större del av insatserna bör därför slussas denna väg.</textBlock>
    <textBlock id="i-3588fbd9354fef34">Samtidigt är det viktigt att de fria organisationerna verkligen behåller sin karaktär. Kravet på egeninsatser måste finnas kvar, så att organisationerna inte riskerar att omvandlas till en förtäckt statsfinansierad biståndsbyråkrati. För traditionella ideellt präglade organisationer är detta normalt inget problem. Det vore däremot olyckligt om särskilda organisationer bildades i syfte att leva på statliga biståndsmedel.</textBlock>
    <textBlock id="i-40861ec7a079ad94">Skuldavskrivningar är befogade i lägen där en demokratisering har skett och en ny utvecklingsvänlig regim har tagit över efter tidigare förtryck och utvecklingshinder. Vid sådana systemskiften kan en ny utvecklingsinriktning slippa bära på alltför kraftiga bördor av det förgångnas misstag.</textBlock>
    <textBlock id="i-ab6b04c89047d3bb">Men skuldavskrivning kan vara problematisk. Den kan ge utrymme för en ny upplåning som snarare kan riskera att förstärka utvecklingshindren. Kraftig upplåning kan vara befogad i ett skede med omfattande investeringar. Huvuddelen av en sådan upplåning bör dock ske privat på kommersiella villkor, och inte av statsmakten. Undantag får dock göras för den typ av satsningar på infrastruktur som statsmakten måste svara för.</textBlock>
    <textBlock id="i-40857084633316b6">Biståndet till statsmakten bör behandlas med särskilt stor varsamhet. Vi moderater har tidigare sagt att de uthålliga biståndsflödena till ett u-lands statsmakt inte bör överstiga 10 % av BNP. Inom denna ram ryms både satsningar på en grundutbildning och på en grundläggande hälsovård för alla. Den samlade offentliga konsumtionen i ett fattigt u-land under stark tillväxt ligger erfarenhetsmässigt just kring 10 %.</textBlock>
    <textBlock id="i-ab2ec49899da5d5e">Kunskapsutbyte bör kunna ske också med andra länder än enbart Sverige. För många u-länder finns det större erfarenhet att hämta från andra framgångsrika u-länder. Vi anser att ett triangelsamarbete mellan Sverige, ett afrikanskt land och framgångsrika f.d.</textBlock>
    <textBlock id="i-a91fe135cdacf00f">u-länder som t.ex. Taiwan bör prövas.</textBlock>
    <textBlock id="i-c3dbb89179edcc14">Särskilda insatser kan också behövas när det gäller hiv/aids. I vissa regioner kan detta närmast vara att betrakta som ett preventivt katastrofbistånd. Sverige,</textBlock>
    <textBlock id="i-63a0a2a5badafd94">EU och resten av den utvecklade världen har här ett stort ansvar.</textBlock>
    <textBlock id="i-b4e525d4161c9625">Vi anser att systemet med landramar bör avvecklas till förmån för avtalsbundet samarbete. Avtalen bör innehålla strikta villkor när det gäller korruption, redovisning och effektivitet. Det får inte hända att bistånd i praktiken gynnar korruption genom släpphänt hanterande. Från vissa håll kommer alarmerande rapporter om just detta, inte minst vad det gäller importstödet.</textBlock>
    <textBlock id="i-0aef4de9d4130364">Noggranna rapporter om läget för mänskliga rättigheter och demokrati i Sveriges samarbetsländer är något som vi moderater länge krävt. Dessa rapporter bör utarbetas årligen och redovisas i samband med beslut om biståndssamarbete eller senast i samband med att budgetpropositionen avlämnas. Bistånd får inte utbetalas till statsmakter som grovt och systematiskt kränker mänskliga rättigheter och utövar förtryck mot sina medborgare. Enskilda organisationer får i sådana länder vara förmedlare av vårt bistånd.</textBlock>
    <textBlock id="i-9eaaf6739fb6e1cd">Bistånd skall vara effektivt. S.k. utgiftsmål, där måluppfyllelsen består i att anslagna medel utbetalas, leder sällan till detta. Utgiftsmål frestar också till att fylla ramanslagen med irrelevanta eller för biståndet artfrämmande inslag. Själva biståndets idé - hjälp till självhjälp - innebär också att biståndet successivt skall fasas ut när fattigdomen utrotas. Det övergripande målet skall vara att utrota fattigdomen.</textBlock>
    <textBlock id="i-2bc3113aff1c2c3a">Det gäller att i stället skapa effektmål, t.ex. ett minskat antal fattiga, antalet flickor som fått grundläggande utbildning eller antalet hushåll som fått rent vatten. Man skall kunna mäta vad man gör. Världsbanken och UNDP övergår nu till sådana mål. Vi vidhåller i detta sammanhang vårt mångåriga krav på ett från Sida fristående utvärderingsinstitut.</textBlock>
    <textBlock id="i-dc1f3b89586e9b17">Fru talman! Utrikesdepartementet har det sammanhållna ansvaret för relationerna till samarbetsländerna och till internationella organisationer och bör därför svara för den centrala funktionen för utvecklingsarbetet.</textBlock>
    <textBlock id="i-826fbef5abbb9fe5">För all framgångsrik verksamhet krävs förtrogenhet med de villkor under vilka verksamheten sker. Att i en i-landsmiljö bestämma inriktningen på biståndet är erfarenhetsmässigt svårt. Därför anser vi att en särskild utvecklingsenhet med inriktning på fattigdomsavveckling, mänskliga rättigheter och demokratiutveckling förläggs till södra Afrika, där huvuddelen av de svenska biståndsinsatserna sker. Därigenom kan verksamheten utformas i den afrikanska miljön.</textBlock>
    <textBlock id="i-8d7523c08eb0325c">Vi anser också att det programinriktade biståndet successivt bör koncentreras på Afrika, medan bistånd till andra delar av världen främst bör ske genom det multilaterala systemet och via EU. Den statliga egenregiverksamheten i biståndsarbetet bör ersättas av projektupphandling. Därmed undviks en fast och oflexibel statlig biståndsbyråkrati.</textBlock>
    <textBlock id="i-fa0fe02bb9daa404">UD måste inom ramen för en ny organisation ta ett mer övergripande ansvar för den långsiktiga utvecklingen av den samlade politiken gentemot de enskilda länderna. Det gäller såväl själva utvecklingssamarbetet som den lokala uppföljningen. Ambassadernas roll i sammanhanget behöver utredas inom ramen för en totalöversyn av våra utlandsmyndigheters struktur och arbetssätt. En effektiv extern revision av såväl UD:s som Sidas verksamhet och ekonomi är också nödvändig utöver den interna controllerverksamhet som nu förekommer.</textBlock>
    <textBlock id="i-d8eb39452bcb3191">Samverkan mellan biståndsgivarna är dålig. För svensk del handlar det om samverkan med Bretton</textBlock>
    <textBlock id="i-b8d498cf0c718d61">Woods-institutionerna, med EU:s biståndsorgan, med de olika FN-organen och med de andra nordiska ländernas biståndsmyndigheter. Sverige bör därför snarast ta initiativ till en bättre samverkan och ett gemensamt planeringsorgan, kanske i Världsbankens regi.</textBlock>
    <textBlock id="i-647f5889db97fdb1">För de enskilda mottagarländerna måste det kännas som en befrielse att ha en eller ett par avtalsparter att förhandla med - inte hundratalet.</textBlock>
    <textBlock id="i-fe9b69d6c02425aa">Detta, fru talman, är moderaternas förslag till förbättringar när det gäller en förnyad Afrikapolitik inför</textBlock>
    <textBlock id="i-44f35ac888b6fd98">2000-talet. Jag yrkar bifall till reservation nr 1, men stöder naturligtvis alla övriga reservationer där moderata namn förekommer.</textBlock>
    <textBlock id="i-652b715e0b44bc60">(forts.)</textBlock>
    <textBlock id="i-0da8b15854cfa95c">Ajournering</textBlock>
  </contentBlock>
  <contentBlock page="0" id="i-4aec976c93febd13">
    <textBlock id="i-587bd6c7df9c0439">Kammaren beslutade kl. 17.55 att ajournera förhandlingarna till kl. 19.00 för middagsuppehåll.</textBlock>
    <textBlock id="i-0184daa479e07da7">Återupptagna förhandlingar</textBlock>
  </contentBlock>
  <contentBlock page="0" id="i-804a1fe3512248e2">
    <textBlock id="i-dc6ebaed53544271">Förhandlingarna återupptogs kl. 19.00.</textBlock>
  </contentBlock>
  <contentBlock page="0" id="i-fc8a50ec7accf313">
    <textBlock id="i-123de3500f1b06da">10 §  (forts.) En förnyad svensk Afrikapolitik inför 2000-talet (UU14)</textBlock>
  </contentBlock>
  <contentBlock page="0" id="i-00d25797e1160a4d">
    <textBlock id="i-cd90597ddfb30186">Anf.  138  KARL-GÖRAN</textBlock>
    <textBlock id="i-bf5a4151de790928">BIÖRSMARK (fp):</textBlock>
    <textBlock id="i-e83113954a87a8c5">Fru talman! Statsrådet Pierre Schori är inte här just nu, men jag förstod av hans tidigare inlägg att han ändå lyssnar. Jag tänkte därför vända mig till statsrådet. Han har verkligen satt utrikesutskottet i arbete den här våren. Det här är det tredje betänkande vi diskuterar; det kommer två till efteråt och ytterligare två i veckan. Det blir sju betänkanden. Många av de skrivelser och propositioner som statsrådet har presenterat är mycket bra, och vi välkomnar dem. Det är bra texter och det är bra förslag, så det är inte det jag gnäller på. Det är mera att det har varit litet kämpigt att hålla allt flytande, så att säga.</textBlock>
    <textBlock id="i-5551663ea8637c77">Med det sagt skall jag komma in på det betänkande vi nu diskuterar, UU14, En förnyad svensk Afrikapolitik inför 2000-talet.</textBlock>
    <textBlock id="i-dc35ec0ac15c1107">"Förfärliga mänskliga tragedier har drabbat Afrika under det senaste decenniet. Varken FN, världssamfundet eller Afrikas ledare kan avsäga sig ansvaret för krigen. Visst har historien betydelse, men allt fler afrikaner erkänner att de måste se bortom kolonialismen för att finna lösningar på sina konflikter. Den tid är förbi då ansvaret för att nå förändring kunde skjutas över på andra."</textBlock>
    <textBlock id="i-2b37fd3221ff17c0">Dessa ord inleder en debattartikel som generalsekreterare Kofi Annan skrev i Dagens Nyheter den</textBlock>
    <textBlock id="i-41ec8c0cfa912e2f">7 maj i år. Jag tänkte ta hans ord som utgångspunkt för mitt anförande om Afrika. Jag tycker nämligen att det han för fram i sin artikel - afrikanernas egen roll och eget ansvar för situationen i Afrika - är mycket bra tankar som ligger i linje med det betänkande vi diskuterar i dag.</textBlock>
    <textBlock id="i-10f00a63d00c6d0d">Väldigt länge har man, precis som Kofi Annan säger, skyllt på kolonialismen. Och visst - kolonialismen har gjort mycket ont i Afrika. Man drog i Europa upp kartlinjer och gränser. Man tog linjaler, följde longituder och latituder och brydde sig inte ett dugg om hur man delade på människor och folk och förde ihop folk som inte hörde ihop. Detta har naturligtvis varit Afrikas gissel i decennier: att man delat på människor, fört ihop folkslag som inte har någon gemensam tradition och inget gemensamt språk. Detta har varit en kräftsvulst i det afrikanska samhället, och det lever fortfarande kvar i dag.</textBlock>
    <textBlock id="i-97c8657d5e42fdfe">Första gången jag upptäckte detta i realiteten var på 60-talet, när jag själv arbetade i Afrika. Jag mötte då lärare som ville diskutera demokrati. De visste inte vad demokrati var. Vi satt vid lägereldarna ute i bushen och diskuterade, och jag försökte ge en bild av vad svensk demokrati är, vad allmän rösträtt är och vad det betyder att kunna stå och tala på torget och säga vad man önskar. Det var en omöjlighet. Det var förbjudet. Det var en diktaturstat. Jag fick ibland åka till polisstationen och försöka tala ut mina lärare därför att de hade spritt pamfletter - politiska pamfletter.</textBlock>
    <textBlock id="i-fedf0c36a31413e4">Det fanns en demokratidröm, och man trodde att man var framme vid den drömmen när förändringens vind, självständigheten, svepte över Afrika. Man trodde att nu är vi framme. Men det blev ett bakslag.</textBlock>
    <textBlock id="i-1146e20ab451f084">Den ena staten efter den andra som hade nått sin självständighet och där kolonialländerna hade dragit sig tillbaka blev enpartistater - diktaturstater. Jag kan räkna upp nästan alla - Tanzania, Kenya, Zambia,</textBlock>
    <textBlock id="i-ff6eb4cac57d962c">Moçambique, ja, vad du vill. Det blev ett val, men inget mer. Och problemet fanns kvar.</textBlock>
    <textBlock id="i-25ad29fdd6b405c9">Jag tror att det mycket berodde på att det var en stor nesa att förlora ett val. Man vågade inte gå ut och möta folket i ett fritt val. Man var rädd att man skulle förlora makten. Men jag tror inte att det bara var fråga om att förlora inflytande och makt, utan det var också att man förlorade ansiktet. Det ingick liksom inte i den afrikanska traditionen att först stå som en hyllad ledare och sedan gå tillbaka och bli en som inte längre var ledare.</textBlock>
    <textBlock id="i-c615612856a1ada0">Jag tycker att oppositionens roll är viktig att inplantera, inte minst när man diskuterar Afrika. Jag tycker att det har ett fint symbolvärde när man byter stafettpinne efter ett presidentval i USA. Den avgående presidenten finns på podiet, den som har förlorat finns på podiet och den tillträdande presidenten finns på podiet, och så svärs eden. Det är en symbolisk handling, men den visar också att man accepterar valnederlaget. Stafettpinnen går vidare till en annan, och förloraren får chansen om fyra år igen. Detta måste genomsyra en demokrati, och det har det inte gjort i Afrika. Oppositionens roll är alltså otroligt viktig.</textBlock>
    <textBlock id="i-d9ff7a69183ae5a6">Just detta tar Kofi Annan upp i sin artikel. Han skriver: "- - - mer än tre decennier efter det att de afrikanska länderna fått sin självständighet erkänner allt fler afrikaner att kontinenten måste se bortom sitt koloniala förgångna för att finna orsakerna till och lösningarna på dagens konflikter.</textBlock>
    <textBlock id="i-3dd0781a7dc464af">I alltför många fall har det självständiga styret karaktäriserats av en 'vinnaren tar allt'-politik, där en valseger har inneburit total kontroll över nationens rikedomar och resurser."</textBlock>
    <textBlock id="i-c8044817b48e5f0b">Jag tror som sagt att detta har varit ett gissel, och är så fortfarande i många fall.</textBlock>
    <textBlock id="i-6ed548e440a4ec64">När vi nu diskuterar betänkandet, den proposition som ligger till grund för detta och den utredning,</textBlock>
    <textBlock id="i-7c5605a3530012b1">Partnerskap med Afrika, som man kan säga var ursprungstexten till betänkandet är det ett nytt tänkande som skall komma in i bilden. Det skall inte vara bistånd till någon, utan det skall vara partnerskap och samarbete med någon. Detta presenteras kanske som en nyhet, men jag tycker egentligen inte att det är någon sådan. Detta har förekommit hela tiden, fast på olika plan. Enskilda organisationer av olika kulörer har arbetat just efter dessa metoder - med partnerskap, med en partner i det andra landet och med ett fruktbart utbyte. Det är detta som nu kommer att genomsyra även den här delen av biståndspolitiken -</textBlock>
    <textBlock id="i-53616d2820becff9">eller utvecklingssamarbetet, som vi hellre vill säga.</textBlock>
    <textBlock id="i-50d3c739c5a72586">Det gäller att arbeta med delaktighet med en jämbördig part.</textBlock>
    <textBlock id="i-37cffbc391139cb8">Att tala om en jämbördig part är kanske ändå litet felaktigt. Den ene parten sitter ju på pengarna och den andre parten är beroende av dessa pengar, så redan där har man ett ojämlikt förhållande. Men det gäller att presentera och diskutera utvecklingsproblemen och på något sätt lägga dem i mottagarens knä. Sedan kan man ge support och stöd på olika sätt finansiellt.</textBlock>
    <textBlock id="i-c58d537a6b06fff3">Därför välkomnar jag verkligen de tankegångar som finns i propositionen och i betänkandet.</textBlock>
    <textBlock id="i-24b49beb99b8a3af">Det finns dock några reservationer, och jag vill kort nämna en av dem, nämligen reservation nr 6 som rör MAI-avtalet. MAI-avtalet, det multilaterala avtalet om investeringar, går så som det har hanterats litet på tvärs med hela partnerskapstanken. Här har de rika länderna, OECD-länderna, förhandlat om ett investeringsavtal man skulle ingå i utan att ta med de länder, framför allt utvecklingsländer, som skulle vara föremål för dessa investeringar. Det har man missat, tycker jag och många med mig. Man har så att säga inte dragit in de parterna i processen. Det är en tankeställare för regeringen och har blivit så också, såvitt jag förstår, därför att det som sagt går litet på tvärs med hela det här betänkandet om partnerskap.</textBlock>
    <textBlock id="i-d989ea8624ac37fb">Men det finns tid att rätta till detta. Vi har i den här reservationen tagit upp just önskemål om att det skall bli ett öppnare förhållande när man diskuterar detta, och jag tror att det är på gång.</textBlock>
    <textBlock id="i-f82137896d34ef63">Jag yrkar bifall till reservation nr 6.</textBlock>
    <textBlock id="i-ca4773a0235fe36b">Jag sade att partnerskapet bygger på jämbördiga parter, men det är inte riktigt sant. Här vill jag slutligen nämna pengarna. Det är klart att den signal som har gått ut, att vi skär i biståndet, att vi har gett upp enprocentsmålet och att vi nu ligger på 0,7 % har varit en signal från den rika världen som inte är bra. Det är inte bara Sverige som har gjort detta, utan även många andra länder. Inger Koch kallade enprocentsmålet för ett utgiftsmål. Jag tycker att det är fel beteckning. Det är inte ett utgiftsmål. Det är inte så att man måste pumpa ut de här pengarna. Tanken är att vi i den här delen av världen sitter på så stora resurser att vi borde kunna ha råd med 1 % av bruttonationalinkomsten och behålla 99 % själva. Men det hade vi inte. Vi måste ha 99,3 och 0,7 hade vi råd med, trodde vi. Det tror jag är fel politik.</textBlock>
  </contentBlock>
  <contentBlock page="0" id="i-3aa08db08f903097">
    <textBlock id="i-4f30740e49cb9a41">Anf.  139  EVA ZETTERBERG (v):</textBlock>
    <textBlock id="i-46841699a972922c">Fru talman! "Det finns en osynlig skugga som vilar över allt bistånd. Och det är att västvärlden inte vill förlora kontrollen. Man talar fagert om</textBlock>
    <textBlock id="i-f510a5fc078937fd">'mottagaransvar' och 'partnership'. Men lyser man igenom orden så hittar man ändå de kontrollerande strukturerna. Fortfarande hänger en osynlig kedja runt</textBlock>
    <textBlock id="i-3787a0bf661bc8ea">Afrikas hals. I den europeiska överklassens medvetande är Afrika fortfarande underlägset: en kolonikontinent."</textBlock>
    <textBlock id="i-02534fd56cfad29a">Så hårt uttalar sig författaren Henning Mankell i</textBlock>
    <textBlock id="i-498fc373f005e4c9">Södra Afrika-nytt när han, som lever större delen av året i Moçambique, får frågan vilka insatser han anser vara mest betydelsefulla i Moçambique och hur man skall se på frågan om partnerskap. Det är hårda ord.</textBlock>
    <textBlock id="i-206820c44b043121">Vi är ändå många som har följt processen från bistånd, från det att Sverige ensidigt har diskuterat hur man skall kunna hjälpa länder, till att försöka etablera ett mer jämbördigt förhållande. Partnerskapsidén har förankrats genom seminarium, genom många kontakter med afrikaner, där man först diskuterat en utredning innan det resulterat i den skrivelse som vi nu behandlar.</textBlock>
    <textBlock id="i-ff550113dbc8ffa3">Jag tror att det är helt klart att vi från riksdagens sida, alla partier, stöder tanken på att utveckla partnerskapet, samtidigt som vi ser komplikationerna;</textBlock>
    <textBlock id="i-e14c86573347bd37">vem har pengarna? Den som har pengarna har för det mesta avgörandet.</textBlock>
    <textBlock id="i-1fbbfd6758010e60">Vi diskuterar partnerskap och hur Sverige har lagt fram en policy för Afrikaarbetet. Det är mycket bra att man inte längre begränsar sig till rena biståndsfrågor, eftersom vi alla vet att ett partnerskap och den framtida Afrikapolitiken från svensk sida inte alls bara berör biståndet.</textBlock>
    <textBlock id="i-49875413f19764bf">Det här är den första skrivelse vi fått som behandlar politiken för våra relationer till en viss kontinent.</textBlock>
    <textBlock id="i-e43bc1f7a1b4c31b">Vi vet att det har aviserats en skrivelse som handlar om förhållandet till Asien. Jag ser naturligtvis också fram emot motsvarande vad gäller Latinamerika.</textBlock>
    <textBlock id="i-fd75c1d4f0e9e5f6">I det här betänkandet diskuterar vi Sveriges Afrikapolitik. Flera av oss tycker faktiskt att det saknas en del i skrivelsen och i betänkandet. K-G Biörsmark har varit inne på några av de frågorna. Jag vill bara hastigt nämna enprocentsmålet. Vi i de partier som anser att det skall finnas ett enprocentsmål upprepar envist att det är möjligt att uppnå det inom ett par års tid. Vi har lagt fram förslag om hur det skall kunna gå till på ett par års sikt. Vi tycker att det regeringen presterat hittills genom att avisera en höjning till 0,72 % eller eventuellt 0,73 % är rätt pinsamt för Sverige, särskilt med tanke på hur ekonomin har förbättrats och att andra typer av förbättringar för människor i Sverige har utlovats. Men höjningen på biståndet är mycket blygsam.</textBlock>
    <textBlock id="i-5486622f14795509">Men som jag sade handlar det inte bara om bistånd. Det handlar i högsta grad om olika former av handelsavtal och hur man skall befrämja investeringarna. MAI-avtalet har här i riksdagen varit föremål för flera debatter, och det kommer sannolikt att bli det för ännu fler, eftersom det avtal som var på gång tack och lov inte gick igenom. Det hade varit mycket märkligt och skrämmande om det avtal som förelåg hade gått igenom. Det är viktigt att ett avtal kommer till stånd, men att det blir på villkor som faktiskt befrämjar de fattiga länderna, som gör att deras inflytande över sin egen situation och eventuella investeringar också ökar och ger möjlighet till ett verkligt inflytande.</textBlock>
    <textBlock id="i-3b14aed6afa0e16f">En annan fråga som finns med i det här betänkandet gäller de stora skulder och bristen på skuldavskrivningar som i högsta grad har präglat Afrika som kontinent. De flesta länderna har under lång tid verkligen lidit under oket av stora skulder. I flera länder -</textBlock>
    <textBlock id="i-9edc1c16cabf95c3">jag kan bara nämna Tanzania som ett sådant exempel, som utskottet besökte i augusti 1996 - går en stor del av statens inkomster till att betala skulder. Om man jämför med kostnaderna för utbildning och hälsovård ser man att betalningen av skulderna tar mer. Det kan knappast vara rimligt.</textBlock>
    <textBlock id="i-696478bb91ff3531">I betänkandet diskuteras också strukturanpassningsåtgärderna, som vi vet också har vållat stora problem i Afrika. Det är nödvändigt med stora politiska förändringar och att reformer genomförs. Men det sätt som strukturanpassningsåtgärderna har genomförts på har på många håll i Afrika varit mycket destruktiva. Det är först på senare tid som man från</textBlock>
    <textBlock id="i-16d2093ce1f704a8">Världsbankens, IMF:s, sida har börjat inse att man inte kan genomdriva dem på det sättet, definitivt inte utan att diskutera och ha ett samarbete, ett partnerskap, om vilka reformer som skall genomföras.</textBlock>
    <textBlock id="i-9be1b16449ec2383">Jag vill också peka på något som gäller biståndet som har förvånat mig och Vänsterpartiet mycket. Det är att Guinea Bissau, som är ett av världens absolut fattigaste länder, där Sverige under många år har varit engagerat i bistånd, nu så att säga tonas ned. Man tonar ut biståndet till Guinea Bissau. Det tycker jag är mycket beklagligt, eftersom behoven finns kvar. Det är helt klart att Sverige har en positiv roll att spela i landet. Det går stick i stäv med idéerna om att motarbeta och minska fattigdomen. Guinea Bissau är ett utmärkt exempel på ett land där fattigdomen bör minska och där det skulle ha stor betydelse.</textBlock>
    <textBlock id="i-8fa729a5127130d0">Något som inte har lyfts fram tillräckligt i vare sig skrivelsen eller betänkandet är att över huvud taget stärka relationerna mellan Afrika och Sverige. Där pekas på vänortssamarbete. Men frågan är inte utvecklad i betänkandet och definitivt inte i skrivelsen från regeringen.</textBlock>
    <textBlock id="i-5afe7db1d3a5c515">Det ärende som behandlades innan detta ärende om Afrikapolitiken gällde Öst- och Centraleuropa och samarbetet mellan Sverige och länderna i den regionen. Pierre Schori talade om att det samarbetet inte behövde stimuleras ytterligare eftersom det är så blomstrande. Men samarbetet med Afrika behöver stimuleras. Det vänortssamarbete som finns är oerhört befrämjande. Ungdomar, idrottsorganisationer och kulturella organisationer får kontakt med varandra och lär av varandra. Det har stor betydelse att det inte är fråga om att vi kommer till de afrikanska länderna och skall lära ut vårt kunnande - en ensidig process.</textBlock>
    <textBlock id="i-0ed6ed821c86ed1c">Vi har oerhört mycket att lära och ta till oss.</textBlock>
    <textBlock id="i-59ec457ca40a2a54">Det sker en hel del på det området. Helt nyligen hade Folkens museum en oerhört fin utställning om</textBlock>
    <textBlock id="i-4ede9695bfa652b1">Saharas grottfolk. Den typen av handlingar betyder mycket, dvs. att visa upp vad Afrika har att lära oss av historia och kultur och inte bara visa Afrika som en kontinent där människor svälter och lider ont.</textBlock>
    <textBlock id="i-225ff7914cc2979c">Det finns mycket att säga om det kulturella utbytet. Jag vill återigen citera Henning Mankell: "Jag talar alltså om nödvändigheten att ge ett kraftfullt och villkorslöst stöd till utbyggnad av olika intellektuella centra i ett land som Moçambique. Det handlar naturligtvis om allt från stöd till ABC-böcker som till Universitetet. Men lika mycket om att skapa grogrund för framväxten av egna intellektuella forskningscentra.</textBlock>
    <textBlock id="i-929cc7c2804e8b39">Där afrikanerna kan ställa frågorna själva och ha resurser att söka sig fram till de rätta - egna - svaren.</textBlock>
    <textBlock id="i-5fc12036deb35258">Där de dessutom kan utveckla sina egna metoder."</textBlock>
    <textBlock id="i-52e86778655a9ac3">Henning Mankell pekar på att partnerskapet inte bara kan innebära bistånd för utbildning, hälsa och handel. Det handlar i allra högsta grad om att stärka de kulturella banden.</textBlock>
    <textBlock id="i-2d0e214e9ad90868">K-G Biörsmark citerade en artikel som Kofi Annan har skrivit i Dagens Nyheter. Det finns en annan intressant skrift som Kofi Annan är författare till. Det är en rapport som lades fram i säkerhetsrådet i april.</textBlock>
    <textBlock id="i-19c4250043b2d426">Den handlar om orsakerna till konflikter och hur man skall befrämja en varaktig fred och hållbar utveckling i Afrika. Jag tror att en hel del av det som återges i artikeln i Dagens Nyheter är hämtad ur den rapporten.</textBlock>
    <textBlock id="i-ab3d6b6d14c9cf89">K-G Biörsmark pekade på de problem som Kofi</textBlock>
    <textBlock id="i-e1ddfff5d66579fa">Annan ville lyfta fram och hur ansvaret skall fördelas.</textBlock>
    <textBlock id="i-5930f5a9be74182b">Jag tror att vi har mycket att lära av rapporten där</textBlock>
    <textBlock id="i-5c93419eb614ed56">Kofi Annan pekar på hur vi skall gå vidare och vem som skall ta ansvar för vad. Han har där delat upp ansvaret. Jag delger ur den rapporten. Han visar på tre områden där Afrika självt måste ta ansvar.</textBlock>
    <textBlock id="i-1539ff676bda72b8">För det första måste Afrika demonstrera sin vilja att förlita sig på politiska snarare än militära lösningar på problem.</textBlock>
    <textBlock id="i-6e8c5c7d920c5b3c">För det andra måste Afrika ha viljan att regera på ett bra sätt på allvar - good governance. Respekt för mänskliga rättigheter, lag och rättssäkerhet måste förmedlas. Demokratiseringen måste stärkas. Genomskinlighet och kapacitet i den offentliga administrationen måste befrämjas.</textBlock>
    <textBlock id="i-415b31fe8873bed1">För det tredje måste Afrika agera och lyssna till de olika reformer som behövs för att befrämja ekonomisk tillväxt. Det är Afrika som bär ansvaret för sin egen utveckling.</textBlock>
    <textBlock id="i-cd21ce9d85bafa5e">Kofi Annan går sedan vidare till vad det internationella samfundet kan göra och vad FN gör. Han har även där klara och konkreta förslag. Han pekar där på den politiska viljan att agera och hur nödvändigt det är att investera för att få fram resurser. Han pekar på att det behövs nya fonder för olika investeringar och hur världen inte har gett de resurser som behövs till</textBlock>
    <textBlock id="i-a91eb4ba25274f58">Afrika. Han talar om skuldavskrivningar. Han pekar på betydelsen av att säkerhetsrådet vartannat år återkommer till att diskutera vilka ansträngningar som har gjorts och vilka nödvändiga handlingar som krävs framöver.</textBlock>
    <textBlock id="i-ee4dad9b1ab50ba0">Därför är det av största vikt att rapporten finns med i vårt fortsatta arbete för att se just hur vi skall kunna stödja att afrikanerna tar eget ansvar men också vad andra organisationer och länder kan bidra till.</textBlock>
    <textBlock id="i-648c6b33323f2e4d">Jag vill avsluta med vad Kofi Annan avslutar sin rapport med. Han säger att tiden för länge sedan har passerat när någon kunde åberopa okunnighet om vad som händer i Afrika eller vad som krävs för att uppnå framgång. Tiden har också passerat när ansvaret för att åstadkomma förändringar skulle kunna skiftas över till andra axlar. Det är ett ansvar som vi alla måste möta. FN står redo att spela sin roll. Det måste även världen och Afrika göra.</textBlock>
    <textBlock id="i-8c6d36a4aa3c1e37">De orden bör vara vägledande, inte bara för behandlingen av det här betänkandet, utan över huvud taget för svensk Afrikapolitik framöver.</textBlock>
    <textBlock id="i-b7135f42d01dc4a7">Fru talman! K-G Biörsmark har redan yrkat bifall till reservation 6 om MAI-avtalet som vi står bakom.</textBlock>
    <textBlock id="i-cde33de68879d6cb">Jag står naturligtvis bakom de reservationer och särskilda yttranden där Vänsterpartiet är med, men jag yrkar också bifall till reservation 4 som handlar om policyansvar vad gäller Världsbanken. Sverige bör ha ett sammanhållet ansvar, och det skall ligga på UD -</textBlock>
    <textBlock id="i-be80e230b332da14">inte Finansdepartementet.</textBlock>
  </contentBlock>
  <contentBlock page="0" id="i-763ba858b68acca9">
    <textBlock id="i-b4f487b424ffe9a8">Anf.  140  BODIL FRANCKE</textBlock>
    <textBlock id="i-158e4852a8b63969">OHLSSON (mp):</textBlock>
    <textBlock id="i-bb6296f5f906bd55">Fru talman! När man läser skrivelsen En förnyad svensk Afrikapolitik får man ett starkt intryck av att man verkligen vill förändra sitt bistånd med hjälp av ett partnerskap. Man vill göra ett gott arbete i demokratisk anda. Man vill ha en ny attityd till arbetet och till människorna som deltar i utvecklingssamarbetet.</textBlock>
    <textBlock id="i-cf9a0ec708828109">Man vill ha ett partnerskap med lika inflytande för båda, där båda är jämlika.</textBlock>
    <textBlock id="i-e7e8f3c6d101ccc3">Här kan jag inte låta bli att fråga mig om vårt land är en bra förebild för vår partner. Vi menar att vi måste granska vår egen samhällsutveckling noga, vår livsstil och vårt konsumtionsmönster. Vi landar i att det är vårt partnerland som borde bli vår förebild.</textBlock>
    <textBlock id="i-a25d8b807e21ae5e">FN:s senaste rapport om mänsklig utveckling talar ett dystert språk om Afrika. Av de 15 länder som hamnar längst ned i statistiken finns 14 i Afrika. I</textBlock>
    <textBlock id="i-0064b080ecaa4009">Burkina Faso - som ligger på femte plats från slutet -</textBlock>
    <textBlock id="i-501fd0bce78e9755">är medellivslängden inte mer än 47 ½ år och läskunnigheten inte mer än 18 %. Medan den ekonomiska tillväxten under de senaste tio åren har ökat i ett flertal utvecklingsländer, framför allt i Asien, är den i</textBlock>
    <textBlock id="i-faf2e0f28b44dd45">Afrika lägre än vad den var i början av 1980-talet.</textBlock>
    <textBlock id="i-f83ce9a511b8d25d">En mycket dålig prisutveckling på afrikanska råvaror och en i det närmaste obetalbar skuldbörda är bakomliggande orsaker. Den dåliga ekonomin och de obetalda skulderna har lett till att ekonomiska åtstramningsprogram har genomförts med prisökningar, devalveringar, privatiseringar och en minskad offentlig sektor. För de allra fattigaste länderna innebär en minskad offentlig sektor att levnadskostnaderna har höjts, samtidigt som samhällets sociala omsorg minskar.</textBlock>
    <textBlock id="i-9cd1a1f21dc0dc98">Enligt skrivelsen betyder partnerskap inte enbart relationer mellan regeringar och statliga organ. Ett viktigt element i politiken är att främja handel och investeringar mellan Sverige och Afrika, och svenskt näringsliv har mycket att vinna på ökad export och import, på större investeringar och på att utnyttja den potential som finns på många afrikanska marknader.</textBlock>
    <textBlock id="i-552a0c9e95b0cb2f">Detta står skrivet i inledningskapitlet. I avslutningskapitlet talar man om ökad ekonomisk integration och att ett allt snabbare och mer välutvecklat varuutbyte mellan länder på sikt kan skapa nya marknader. I dag utgör Afrika en liten marknad, men investeringar på senare tid, som Volvos i Botswana och Telias i Uganda, åskådliggör att det finns nya möjligheter.</textBlock>
    <textBlock id="i-e3a5154f3ac25c30">Miljöpartiet har här i kammaren ofta talat om en rättvis handel och rättvisa handelsavtal. Många av oss känner säkert till den rättvisemärkning som finns på kaffe och te i svenska livsmedelsaffärer. Dessa produkter marknadsförs i många länder av kyrkans organisationer. Nu börjar också andra företag visa intresse för produkter av det här slaget. Mercedes-Benz köper t.ex. rättvisemärkta nackkuddar från Amazonas till sina bilar. I Amazonas tillverkar man sådana av kokosfibrer och naturgummi. Det talas om att både</textBlock>
    <textBlock id="i-4487fc239ca8c3c1">Scania och Volvo är intresserade av denna sorts handel. Volvo finns ju också i Afrika, så man kanske kunde tänka sig något liknande där.</textBlock>
    <textBlock id="i-99a189ef16a5ccb2">Afrika har i många år varit ett biståndsområde för</textBlock>
    <textBlock id="i-5e8e0a1647319603">Sverige. Det är alldeles givet att näringslivet har stor betydelse om man skall lösa fattigdomsproblemet. I</textBlock>
    <textBlock id="i-0d6e12544a71924b">regeringens skrivelse om den nya Afrikapolitiken är det ändå den vanliga, konventionella tillväxten som man hoppas kunna fördubbla. Miljöpartiet menar att man som utgångspunkt för det nya partnerskapet skulle ha bemödat sig om en ny, en förändrad utvecklingsmodell.</textBlock>
    <textBlock id="i-6bb2a45ccc8c6601">Afrikanska länder är inte så fast i ett konsumtionssamhälle av den modell som vi har i västländerna och som vi nu själva gör det bästa för att förändra så att det skall bli litet bättre och litet mer uthärdligt. Om vi inte är försiktiga finns risken att våra partnerskapsländer tvingas överge ett samhälle som till stor del fortfarande är ett kretsloppssamhälle för att i stället få något som ger kortsiktiga ekonomiska och materiella fördelar. Detta kan komma att sluta hårt, kanske genom att deras naturresurser utarmas, naturresurser som ännu i rätt hög grad är outnyttjade och orörda.</textBlock>
    <textBlock id="i-8a1758769f4afe01">Om man inte ser upp kanske samarbetspartnern blir beroende av fossila bränslen, vilket tidigare inte har varit fallet, eller blir beroende av konstgödsel och bekämpningsmedelsimport. Detta är inte rätt. Sådant har skapat problem i Europa - vi behöver bara se på vilka problem vi har fått i Östersjöområdet. Även stora delar av USA har problem av det här slaget.</textBlock>
    <textBlock id="i-437d1b06fa5e99c1">Det hade varit intressant om man gjort något försök t.ex. med rättvis handel i något afrikanskt land i ett samhälle av lämplig storlek. Det finns flera modeller för detta. Jag skall här nämna en, som kommer från Sydamerika. Jag refererar här vad som har skrivits om hur man lägger upp ett sådant här koncept.</textBlock>
    <textBlock id="i-c24ae708e01ef398">Grundprincipen är direkt handel med primärproducenten. Vissa produkter, t.ex. te, odlas på plantager, och teplockare är alltid arbetskraft som är beroende av plantageägarens villkor. Detsamma gäller även varor som bomull, såsom ekobomull av olika slag.</textBlock>
    <textBlock id="i-138a8bc45e67194d">Det finns arbetskraft i de lokala industrierna i ursprungslandet. I det här fallet har Efta ingått avtal med både ägaren och representanter för arbetarna, och arbetarna har garanterats inflytande över sina arbetsförhållanden och en rad saker som vi är vana vid här i</textBlock>
    <textBlock id="i-eb29a6dfd2bb51fc">Sverige men som man inte är van vid där.</textBlock>
    <textBlock id="i-9ab2f524b6238b5a">Vid handel med rättvisa villkor är priset på produkterna den kritiska frågan. Priset på produkter från tredje världen sätts ofta på helt andra marknader än i ursprungslandet, och de har knappast något att göra med produktionskostnader. De har heller inget att göra med bondens levnadsvillkor eller sociala förhållanden, vilket en handel med rättvisa villkor vill ta hänsyn till. Världsmarknadspriserna är minimipriser.</textBlock>
    <textBlock id="i-79596fa8fe411d4c">De är föremål för spekulationer, ändras på ett nyckfullt sätt och förhindrar en långsiktig planering från producentens sida.</textBlock>
    <textBlock id="i-e40b651b5a651136">Inom rörelsen för rättvis handel försöker man alltid betala producenten rätt pris. Priset baserar sig på en genomsnittlig produktionskostnad och levnadsomkostnad i respektive land. Dessutom skall vissa investeringar och produktionsförbättringar ingå i minimipriset. Ovanpå minimipriset finns ett merpris för ekologisk odling. Minst 60 % av det pris som man har bestämt i god tid i förväg betalas i förskott, och man upprättar ett långsiktigt avtal på minst ett år i taget.</textBlock>
    <textBlock id="i-14af005c235f95b3">Att sätta pris är alltså svårt, eftersom det alltid måste bygga på en marknadsacceptans. Ett rättvist pris, hur rättvist det än är, hjälper inte producenten om det är så högt att ingen köper varan. Allt bygger till stor del på hur informerad konsumenten är om produktens ekologiska och sociala innehåll.</textBlock>
    <textBlock id="i-ac41e86df162aeaf">Den lilla skrivelse jag har slutar med konstaterandet: Vi måste lära konsumenterna att känna den bittra smaken av exploatering när de väljer livsmedel som är för billiga i stället för att välja ett rättvist livsmedel oavsett priset.</textBlock>
    <textBlock id="i-e1d2ef913fd5dfbb">I regeringens skrivelse nämns också att Världsbanken har gjort många felsatsningar i Afrika. Satsningarna gjordes i staternas egen regi. De var orealistiska, de var storskaliga, och de präglades av bankens övertag över de fattiga låntagande länderna. Länderna blev svårt skuldsatta, något som vi redan har hört här i dag. Skuldsanering är därför ett måste.</textBlock>
    <textBlock id="i-dbd7c682be96efe2">Hinder för utvecklingen är den stora fattigdomen.</textBlock>
    <textBlock id="i-cc0352d6c1dfca98">Detta framkom tydligt när regeringens fattigdomsskrivelse debatterades i kammaren för ett tag sedan.</textBlock>
    <textBlock id="i-146c1dc4da2f7ae3">Ett annat hinder är den osäkra politiska situationen.</textBlock>
    <textBlock id="i-6cde8fd0398ff0a1">Svälten i Sudan, som vi också har talat om i dag, förstärkt av kriget, omöjliggör satsningar och utveckling i landet över huvud taget, eftersom den primära produktionen, dvs. jordbruket, har fått grödorna förstörda av kringströvande militära styrkor. Det värsta lidandet drabbar barn, som svälter. Också detta har nämnts här i dag. I många fall är det bara en humanitär insats som gäller.</textBlock>
    <textBlock id="i-1ef5153301050bff">Regeringens nya Afrikapolitik är förändrad vad gäller demokratisk inriktning, mänsklig hänsyn, jämställdhet och en fokusering på den sociala delen av samhället, på omsorg, på vård, på institutioner och på utbildning. Det man menar med partnerskap är att det skall vara en relation som baseras på jämlikhet och ömsesidighet, men helt nytt är detta inte. Det verkar som om Sverige har varit på väg dit länge, och för oss som har sett en del av det svenska biståndet verkar det inte nytt.</textBlock>
    <textBlock id="i-ed6c65575ff7a82b">Vad gäller själva basen, det grundläggande innehållet och metoderna, hade jag önskat att Riokonferensens idéer om kretsloppssamhället hade fått större genomslagskraft, att kretsloppssamhällets nödvändighet hade fått styra utvecklingssamarbetet och att en radikal modell för ett sådant samhälle hade fått bli grund för åtminstone något av de projekt som vi nu startar. Jag hade önskat ett projekt som inte liknar det västerländska konsumtionssamhället med dess svåra miljöproblem, som vi ju hela tiden försöker komma till rätta med. Det borde inte vara konstigare att starta ett projekt av det slaget än vad det en gång var att starta de första ekobyarna i Sverige.</textBlock>
    <textBlock id="i-21fb5530c805a86b">Jag yrkar bifall till reservation 8. Jag vill också uttala mitt stöd för reservationen om MAI-avtalet. Jag hoppas att det inte är fråga om en bordläggning utan att det verkligen är fråga om en återremiss för en ordentlig omarbetning, så att inte investeraren får det starka skydd som han nu har i avtalet. Det är ett skydd som är mycket starkare än det som mottagarlandet och dess arbetstagare har, de som i sin tur verkligen behöver skydd mot storföretag och internationella investerare, som inte alltid har ett vackert samvete.</textBlock>
  </contentBlock>
  <contentBlock page="0" id="i-c466b3d00595c617">
    <textBlock id="i-f9c21704896b2652">Anf.  141  INGRID NÄSLUND (kd):</textBlock>
    <textBlock id="i-ca2017bf7ce2dca0">Fru talman! Jag skall först be att få yrka bifall till reservationerna 3 och 5. Vi står också bakom reservationerna 4 och 6, men det har redan tidigare yrkats bifall till dessa.</textBlock>
    <textBlock id="i-7e1234488ecfee96">Under några år har nyhetsrapporteringen från Afrika innehållit många element av katastrof, folkmord, konflikter, krig och förödelse, vilket har orsakat sorg och nedslagenhet i alla Afrikavänners hjärtan. Medan världshandeln har ökat med över 100 % och uländernas utrikeshandel med 129 % under tidsperioden 1980-1994, har Afrikas handel under samma period minskat med 7 %. Siffrorna för Afrikas andel av världshandeln men också av utrikeshandeln har minskat under de senaste decennierna.</textBlock>
    <textBlock id="i-01dd83ebffdb5dc7">Det finns olika förklaringar till dessa siffror. Man kan tala om diskriminering av utrikeshandeln, en högre grad av protektionism än i resten av världen men också om handelshinder på i-landsmarknaderna.</textBlock>
    <textBlock id="i-c751eea031dae9c1">Naturligtvis har också dessa krig, katastrofer och den förödelse som jag talat om, parat med bristande förmåga från de styrande att utnyttja de möjligheter som stått till buds samt korruption och egennytta från de inhemska regeringarnas sida, spelat stor roll för en negativ utveckling.</textBlock>
    <textBlock id="i-e1cade1c9691248c">Efter delvis förlorade decennier i flera afrikanska länder finns det nu tecken på en utveckling som sakta börjar gå i rätt riktning. Därför är det helt rätt att omvärlden försöker att stärka de positiva tendenserna.</textBlock>
    <textBlock id="i-cd3d2e0018871f1b">I givarsamhället i stort är nu partnerskap det stora inneordet. Det är inte bara i Sverige vi tagit in det ordet. Jag vill inte på något sätt ironisera över det nyvaknade och kanske också något yrvakna intresset för just begreppet partnerskap. Det kanske ändå kan äga sitt intresse att påminna om att till stor del aktualiserades det innehåll begreppet partnerskap har redan på 60-talet, när de organisationer som sedan länge arbetat i afrikanska länder med utvecklingssamarbete i form av katastrofhjälp, skolarbete och sjukvård insåg att när länderna höll på att frigöra sig från kolonialmakten gällde det också att kunna samarbeta på ett nytt sätt. Karl-Göran Biörsmark tog upp den här sidan.</textBlock>
    <textBlock id="i-4591c5fd35766106">Jag kom själv till Zaïre precis i den vevan, ett år efter Uhurufriheten i Zaïre. Det alla talade om var att man nu måste samarbeta på ett annat sätt så att man tog gemensamt ansvar. Man stod också inför det faktum att kanske skulle de svenska och andra nordiska medarbetarna få finna sig i att de inte längre kunde stanna kvar. Det var en oerhört orolig tid. Man ville inte att det arbete som hade utförts skulle spolieras utan skulle få fortsätta med oförminskad kraft. Det här borde man säkert ha insett tidigare. Men det här var redan på 60-talet, alltså ungefär då vi började utveckla svenskt bistånd i statlig regi, som man tog upp vikten av detta samarbete.</textBlock>
    <textBlock id="i-f6b5c68c98b661b8">Många kyrkor och ideella organisationer insåg i och med utvecklingen mot självständiga afrikanska stater att det enda möjliga och säkra för att garantera att det arbete som påbörjats i svensk eller nordisk regi skulle vara att det lades under afrikanskt ledarskap i samarbete med svenska medarbetare. Denna utveckling var mycket tydlig. Till att börja med arbetade man sida vid sida i ledarfunktioner för att mer och mer överlämna ledarskap till afrikaner och låta svenskar ha en rådgivande funktion vid sidan om. Detta visade sig mycket betydelsefullt när medarbetarna periodvis var tvungna att lämna de länder där de arbetat i många år på grund av de oroligheter som pågick.</textBlock>
    <textBlock id="i-cfbec3c3625bd20c">Att detta inte har fungerat lika bra på det statliga området utan först nu aktualiseras över hela linjen kan säkert förklaras med att de gemensamma värderingar mellan regeringarna har saknats, därför att vi har haft att göra med stater som inte haft en utvecklad demokrati. När det däremot gäller medarbetare, både infödda och svenska som arbetade intimt tillsammans i t.ex. kyrkligt, humanitärt och socialt arbete, utvecklades de gemensamma värderingarna samtidigt med att arbetet växte fram. Men vi välkomnar att man så mycket nu betonar partnerskapets betydelse. Det är oerhört viktigt för att vi skall kunna utföra ett riktigt gott utvecklingsarbete tillsammans.</textBlock>
    <textBlock id="i-095c8fa42ea19455">Vi har även i vår motion på den här skrivelsen tagit upp biståndsnivån. Vi välkomnar de slutsatser som dras i skrivelserna, att den positiva utvecklingen i</textBlock>
    <textBlock id="i-9cd36115966514cc">Afrika inte får leda till att biståndet från omvärlden trappas ned. Man påpekar att Afrika söder om Sahara fortfarande är oerhört fattigt och att fattigdomen egentligen ökar. Man påpekar att det absolut inte skulle gå för sig att vi nu lämnade Afrika åt sitt öde.</textBlock>
    <textBlock id="i-9cf457bfec001093">Den insikten välkomnar vi verkligen.</textBlock>
    <textBlock id="i-66bcd43bcb099198">Vi delar också slutsatsen i skrivelsen att de länder som inte uppnått FN:s biståndsmål på 0,7 % av nationens BNI och som nu sänker sin biståndsnivå trots detta egentligen agerar helt irrationellt. Men vi tvingas än en gång konstatera att regeringen skönmålar den egna politiken. I skrivelsen heter det att efter en tid av nedskärningar ökar Sverige återigen biståndet. Det är anmärkningsvärt att man nu i klarspråk talar om de nedskärningar som gjorts. Men vi vill ändå understryka att när man nu börjar öka biståndet gör man det från en väldigt låg nivå historiskt sett. Dessutom har vi påpekat i vår reservation tillsammans med andra partier att det faktiskt är så att skall man vara riktigt korrekt har vi inte riktigt kommit upp till 0,7 % därför att vi talar om 0,7 % av BNI men FN talar om 0,7 %</textBlock>
    <textBlock id="i-858ca212f9378c7c">av BNP. När man jämför dessa siffror - jag har siffror som går tillbaka till 1963 - har det under de senaste åren rört sig om en skillnad på ungefär 500 miljoner.</textBlock>
    <textBlock id="i-a63bebbd19900b83">Vi har ordat mycket om enprocentsmålet tidigare.</textBlock>
    <textBlock id="i-304be8466d2a04f7">En del har tyckt att det kanske inte hör hemma i samband med den här skrivelsen, men vi tycker att det gör det därför att så mycket av vårt bistånd går till Afrika.</textBlock>
    <textBlock id="i-d89df9d64a5931de">Nu säger man visserligen att man vill öka biståndet till Afrika, men det gör man på bekostnad av andra delar av världen. Vi vet ännu inte vilka. Men vi för vår del menar att det inte skall ske på bekostnad av andra delar av världen därför att vi vill öka vår biståndsinsats betydligt mer än vad regeringen och utskottsmajoriteten vill göra. Man vill bara öka med</textBlock>
    <textBlock id="i-03fe6cc29dbc9f0a">0,02 % först till år 2000 och sedan med 0,03 % år</textBlock>
    <textBlock id="i-f9618a9280a8854f">2001. Vi menar att det med den takten tar alldeles för lång tid. Nu skall jag inte orda mer om det, för vi har tagit upp detta många gånger. Men det har stor betydelse eftersom vi talar om en av de fattigaste kontinenterna.</textBlock>
    <textBlock id="i-7229fd9618f44a3b">Vi skulle också i detta sammanhang vilja påpeka att vi fortfarande vidhåller vår uppfattning att det behövs ett oberoende sekretariat för analys och utvärdering. Jag skall inte gå in på några detaljer där. Fakta om vad vi tycker om detta är mycket väl kända.</textBlock>
    <textBlock id="i-8fe279da366c87bc">Vi menar också att detta har betydelse t.ex. när det gäller vårt samarbete med regionala organisationer.</textBlock>
    <textBlock id="i-2ed4f3e29970366a">Vi kristdemokrater har påpekat att Sverige ger ganska generöst till dessa organisationer i Afrika utan att vi egentligen har sett riktigt ordentligt på deras redovisning. Också detta är ett skäl för att vi behöver detta oberoende sekretariat för analys och utvärdering.</textBlock>
    <textBlock id="i-8a9e487ccc31d0f1">Vi har redan hört om ansvaret gentemot Världsbanken av ett par talare. Vi kristdemokrater vill understryka att vi tycker att det är Utrikesdepartementet som skall fortsätta att ha det finansiella ansvaret och därför också policyansvaret gentemot Världsbanken,</textBlock>
    <textBlock id="i-89e766d9461ebcfb">IMF och regionala banker. Det har den största kompetensen när det gäller dessa frågor. Därför tycker vi att det är naturligt att så sker.</textBlock>
    <textBlock id="i-da31721b02a27831">Vi kristdemokrater har också ställt upp på den reservation som finns när det gäller MAI-avtalet. Det rimmar mycket illa med partnerskapsidén att behandla ett avtal på det sätt som man hitintills har gjort. Nu är vi glada för att ikraftträdandet har uppskjutits och att man tar mer tid på sig att försöka komma överens. Vi hoppas att det blir så också med utvecklingsländerna.</textBlock>
    <textBlock id="i-1e97f0661a935b75">Annars är de i en sits där de får välja mellan att skriva på någonting som de kanske inte tycker är bra för deras egen del eller att helt stå utanför avtalet. Det är för deras del inte någon lätt sits.</textBlock>
    <textBlock id="i-23ba80b43bc8fb17">Vi kristdemokrater har också i vår motion lyft fram vikten av att handel och investeringar får vara ett verksamt medel för Afrikas framgång. Där menar vi att småföretagsverksamheten måste få mer stöd. Det har vuxit upp en informell marknad. Den är helt avgörande för många afrikaners existens och möjligheter till ett drägligt liv. Denna informella sektor är den som kommer att drabbas mest vid avregleringar i ekonomin. Därför är det viktigt att den sektorn inte missgynnas av en handelsreglering.</textBlock>
    <textBlock id="i-7179834f62bac6b4">Det är viktigt att genom bistånd och investeringar stödja regional och lokal handel under mer organiserade former. Vi har länge hävdat att det är en nödvändighet att göra så. Vi är glada att regeringen har svängt och nu starkt pläderar för en ökad inriktning på handel vid sidan av ett reguljärt bistånd och ett mer utvecklat samarbete mellan svenska näringslivet och staten. En underlättande faktor för en kraftfull utveckling av handelsrelationerna med de afrikanska länderna är den integration av Sidas kontor och UD:s ambassader som fyrpartiregeringen beslutade om år</textBlock>
    <textBlock id="i-f796b6604cf2c5ad">1993.</textBlock>
    <textBlock id="i-f8c74092955b41d8">Vi menar också att det är viktigt att stödja den typ av verksamhet som är särskilt inriktad på kvinnor.</textBlock>
    <textBlock id="i-99737bc64ee5c89d">Ungefär 80 % av Afrikas livsmedelsproducenter är kvinnor. Vid sidan av detta har de också ansvaret för att fostra barnen och ta hand om hemmet. Men deras inflytande på samhällsutvecklingen har hitintills varit mycket begränsad. Ett av skälen till detta är att de inte har någon egen social och ekonomisk plattform. De har svårt att fullfölja sin utbildning och att engagera sig i arbetslivet.</textBlock>
    <textBlock id="i-162c68497f5870de">Därför har vi föreslagit att man borde ha något liknande i Afrika som man med framgång har prövat i</textBlock>
    <textBlock id="i-90d8f6896d9c0a2e">Bangladesh, dvs. något i stil med Grameen Bank, som ger krediter till fattiga människor och som särskilt har vänt sig till kvinnor. Drygt 90 % av det projektets låntagare är kvinnor. Det har betytt mycket för att förbättra deras levnadssituation och ge dem säkrare inkomster. Vi skulle med glädje se att man kunde starta något liknande projekt i Afrika.</textBlock>
    <textBlock id="i-84a633f7a1109404">Jag har också än en gång lyft fram den stora sjöregionen som ett exempel på vad man skulle kunna göra för att främja en utveckling av det civila samhället och för att bedriva ett freds- och försoningsarbete på bred nivå i de lokala samhällena. Jag tror också att en sådan modell skulle kunna användas kanske också i Rwanda i Kivu och i andra närliggande stater där den behöver användas.</textBlock>
    <textBlock id="i-7061d900e0934f05">Det är riktigt att vi redan har ett arbete i Burundi.</textBlock>
    <textBlock id="i-f527578021b162ce">Men även där, ungefär som jag sade när det gällde politiken österöver, är det fläckvis. Det skulle kunna nå ut till praktiskt taget alla kommuner om man använder sig av de kanaler som finns. Då skulle det behövas en strukturerad insats under sakkunnig ledning. Där skulle man verkligen kunna utveckla ett partnerskap.</textBlock>
  </contentBlock>
  <contentBlock page="0" id="i-e0fe8dd1e0927bb4">
    <textBlock id="i-2075ffcdecb65ab4">Anf.  142  CARINA HÄGG (s):</textBlock>
    <textBlock id="i-e11a5e9191c82881">Fru talman! I kammaren här i dag står utrikespolitiken i fokus från många olika utgångspunkter, och så även i utrikesutskottets betänkande 1997/98:UU14 En förnyad svensk Afrikapolitik inför 2000-talet.</textBlock>
    <textBlock id="i-c1148540d8e36ed7">Jag vill först yrka bifall till de ställningstaganden som utrikesutskottets majoritet ställt sig bakom men också avslag på de yrkanden som vi har valt att inte stödja.</textBlock>
    <textBlock id="i-6731e846f333e788">Utrikesutskottet har tagit fasta på att detta är en skrivelse man har haft anledning att behandla tillsammans med de motioner som väckts med anledning av regeringens skrivelse. Det leder fram till att vi inte nu i beslutsform tar ställning till andra förslag som har uppkommit på annat sätt därutöver. Inte heller anser vi att det åligger riksdagen att fördela arbetet inom regeringen.</textBlock>
    <textBlock id="i-2d549f1767cd954a">Det är också viktigt att redan inledningsvis markera den stora samsyn om den framtida Afrikapolitiken som framgått både av motionernas innehåll och utrikesutskottets behandling samt de inledande anförandena hittills. Mycket i motionerna handlar om att man vill förtydliga, få en mer utförlig beskrivning eller kanske endast betona att man delar majoritetens syn på hur man kan stödja afrikanskt ledda förhandlingsprocesser mot fördjupad demokrati och uthållig ekonomisk tillväxt med inriktning på fattiga människors situation, utveckla partnerskap mellan Afrika och omvärlden och stärka det långsiktiga utbytet mellan</textBlock>
    <textBlock id="i-5ee7854d21699e29">Sverige och Afrika.</textBlock>
    <textBlock id="i-5156ffd5a95e9ce9">Vi lägger härmed grunden för en bredare och mer sammanhållen politik gentemot Afrika. Detta betänkande slår fast att Sveriges politik gentemot Afrika syftar till ett mer jämbördigt förhållande - ett partnerskap - och dessa resonerande formuleringar präglar betänkandet. På samma sätt vill vi att våra relationer med Afrika skall präglas av detta synsätt.</textBlock>
    <textBlock id="i-9ef325282eb56695">Även om det inte var motivet bakom detta arbete med att ta fram denna policy konstaterar man snabbt att ett tydliggörande av vår Afrikapolitik även kommer att vara ett starkt stöd när Sverige driver sin linje i FN och inom EU, t.ex. med Loméförhandlingarna, eller inom WTO när vi driver kravet om nolltullar för</textBlock>
    <textBlock id="i-8d615c35fc189685">MUL-länderna.</textBlock>
    <textBlock id="i-80603442b2db61c7">Vi vill även i detta sammanhang påminna om att stora-sjö-området var identifierat som ett prioriterat område för Sverige i FN:s säkerhetsråd. Sveriges roll i Förenta nationerna har debatterats tidigare här i kammaren, och jag hänvisar i övrigt till den debatten.</textBlock>
    <textBlock id="i-94fb7775e09208cf">FN:s generalsekreterare Kofi Annan skrev nyligen i en artikel att FN är redo att spela en roll. Det måste också världssamfundet vara, och det måste också</textBlock>
    <textBlock id="i-ea6a254e128072de">Afrika vara. Det sista sades med kritisk adress till</textBlock>
    <textBlock id="i-c357bd64a5e55e70">Afrikas ledare. Vidare sade han att afrikanerna inte längre kan skylla problemen på kolonialismen.</textBlock>
    <textBlock id="i-2e43295db29f736e">Artikeln byggde på den rapport som den 24 april med välkomnande togs emot av FN:s säkerhetsråd.</textBlock>
    <textBlock id="i-356baea631d5ed0c">Rapporten handlar om bakgrunden till konflikterna i</textBlock>
    <textBlock id="i-8be4c9fbd955d848">Afrika och hur de bäst skall kunna lösas. Den rapporten har redan satt sina spår i debatten på mer än en kontinent.</textBlock>
    <textBlock id="i-4708a19d64143f6b">Det finns en befogad kritik, som många talare tidigare har tagit upp här i dag, mot delar av det afrikanska ledarskapet. Men vi skall även ha med i bilden de stora uppoffringar som bidrog till befrielsen av</textBlock>
    <textBlock id="i-cd9d413eae237363">Zimbabwe, Namibia, Sydafrika och Moçambique, med alla fasor under inbördeskriget. Det finns exempel på många goda ledare från olika delar av Afrika.</textBlock>
    <textBlock id="i-6e6b22f7e4c5826c">Det räcker med att säga Nelson Mandela.</textBlock>
    <textBlock id="i-6650eb1d6318747f">Men det är alltför sällan ett för afrikanerna gott ledarskap har fått omvärldens stöd. Ibland har ledarskapet direkt underminerats. Kongo-Brazzaville är ett sentida tragiskt exempel på detta.</textBlock>
    <textBlock id="i-8ebc92245ecd1093">Betänkandet har föregåtts av ett långt förarbete där alla partier företrädda i riksdagen har haft möjlighet att påverka innehållet. Nog så viktigt är att det har funnits en stor lyhördhet för afrikanska ledare såväl inom politiken som i det civila samhället. Många som deltagit kommer från den nya generationens ledare.</textBlock>
    <textBlock id="i-c68d9bee752f0fd5">Det är även väl värt att nämna att påfallande många också har varit kvinnor. Jag skall ge exempel på två ledare: Angela L Ofori-Atta från Ghana och Josph</textBlock>
    <textBlock id="i-ad5f8fb15996f0e1">Diescho från Sydafrika var en man och en kvinna som berikade både mina och andras kunskaper om Afrika.</textBlock>
    <textBlock id="i-6e5fe52c36b016c7">Fru talman! Då jag tillsammans med två nordiska kolleger nyligen varit i ett av Afrikas mest konfliktdrabbade områden kan jag inte avhålla mig från att också komma in något på de erfarenheterna. Vi reste till Stora Sjöområdet, till ett Kigali med en sådan påtaglig spänning i luften att den även slog igenom bilrutorna när vi passerade mellan bostadshusen.</textBlock>
    <textBlock id="i-c5505a488f96551b">Promenader var uteslutna. Vidare for vi via ett militärtätt Goma över det vackra landskapet med</textBlock>
    <textBlock id="i-5db6c7752f0618d5">Kivusjön in i Burundi. När planet landat i utkanten av huvudstaden Bujumbura och jag går mot ankomsthallen ser jag genast spår av anfallet mot flygplatsen i februari. Det är spår i form av splittrat glas i entrédörren, likt ett sår i en för övrigt välhållen anläggning.</textBlock>
    <textBlock id="i-a4511e57021df62a">Skottlossningen som jag fortfarande kan se spår av vittnar i blixtbelysning om landets situation. Men glassplittret får mig också att tänka på en intervju med</textBlock>
    <textBlock id="i-d6f92c7858711bd2">FN:s generalsekreterare Koffi Annan.</textBlock>
    <textBlock id="i-5b46061a7035e44b">Koffi Annan berättade att han aldrig glömmer en lektion han fick som 17-åring i den lilla gymnasieskolan i hemlandet Ghana. Hans lärare höll upp ett stort vitt papper med en liten, liten prick och frågade: Vad ser du?</textBlock>
    <textBlock id="i-dd01b6df5033ab83">En svart punkt, svarade den unge Koffi.</textBlock>
    <textBlock id="i-71ed1caf83d9010f">Du ser en svart punkt, fast i princip hela papperet är vitt. Gå inte ut i livet med den livssynen, unge man!</textBlock>
    <textBlock id="i-a30aba6c51c8f8a2">sade läraren.</textBlock>
    <textBlock id="i-6b2d642849fb5c73">Koffi Annan lyssnade och lärde något som han menade sedan har präglat hela hans syn på tillvaron.</textBlock>
    <textBlock id="i-3b84f8ac1a496f50">Och visst är det lättare för mig att se glassplittret i entrédörren än allt det väl fungerande runt omkring, på samma sätt som den unge Koffi Annan såg den svarta punkten i stället för allt det vita, positiva runt omkring. Jag är väl medveten om att Afrika som kontinent har gigantiska problem. Men den vars blick fastnar på problemen kan inte samtidigt se det positiva, och finner då inte heller de nödvändiga byggstenarna till en bättre framtid. En afrikansk politik måste ha sin förankring i den afrikanska verkligheten.</textBlock>
    <textBlock id="i-ff563f88dfd067a7">Fru talman! Sedan 1970 har mer än 30 krig utspelats bara på Afrikas kontinent. Det stora flertalet av dessa har varit inbördeskrig. 14 av Afrikas 53 länder drabbades av väpnade konflikter enbart under 1996.</textBlock>
    <textBlock id="i-186293737a10fae1">Dessa stod för mer än hälften av alla krigsrelaterade dödsfall i hela världen. De resulterade även i många handikapp samt mer än 8 miljoner flyktingar. Det motsvarar hela Sveriges befolkning.</textBlock>
    <textBlock id="i-f46059c93a245fa9">I Bujumbura kunde jag lugnt sitt och njuta av en läcker avokado med vinäger och fundera över de positiva steg framåt politikerna nu hade tagit där, och vilka ytterligare öppningar man kunde skymta. Men i samma stund vet jag också att människor svälter ihjäl endast en mil utanför Bujumbura, och att det två mil utanför staden, uppe bland de gröna kullarna, fortfarande pågår väpnade sammanstötningar. I några provinser är uppemot 70 % av befolkningen internflyktingar, boende i olika läger. Och de djävulska minorna ligger även där ute och väntar på sina oskyldiga offer.</textBlock>
    <textBlock id="i-5ae4ec4a20e6a913">Bilden av Afrika är för många t.o.m. för mångfasetterad för att passa in i ett pressmeddelande, och även i ett betänkande som här. Komplexiteten gör att man tvingas till ett visst mått av generalisering. Variationerna inom och mellan de afrikanska länderna är så svåra att fånga och få fram att bilden, som oftast blir dyster, kan vara ett reellt hinder för kontakter inom t.ex. handelsområdet.</textBlock>
    <textBlock id="i-9b7caf1c52ae76f1">Kd stöder med sin motion det pågående samarbete som Sverige driver för ett försoningsarbete på det lokala planet i Stora Sjöområdet. Då kd även tar upp samarbetet kring vattendrag som Zambezifloden bör det nämnas att det redan finns ett samarbete i form av riktat stöd till Karisjön genom Zambezi River Authority. Zambezi River Action Pan finns, men jag kan utöver detta kort informera om att det även finns ett biståndsstött samarbete mellan länderna kring Tanganyikasjön med utgångspunkt i fisket. Man skall inte utfiska sjön.</textBlock>
    <textBlock id="i-dfb6e36db90be116">Det är i Burundi vi tydligast har kunnat bedriva ett fredsfrämjande arbete i den här regionen. Men Sverige är även aktivt inne i Rwanda genom Sida, Räddningsverket m.m.</textBlock>
    <textBlock id="i-6f224cbbdabbe829">När det gäller Kongo och Kinshasa är det dystra signaler som kommer ut. När Mobuto efter 32 år vid makten drog sig tillbaka till Marocko för att söka den sista vilan drogs en suck av lättnad.</textBlock>
    <textBlock id="i-9a891dd63cb70bb3">Nu har det gått ett år. Det är fortfarande svårt att finna något att glädja sig åt. Inte heller grannländerna tycks imponerade av president Kabilas insatser. Av de</textBlock>
    <textBlock id="i-d1b25a433296e26f">16 inbjudna statsöverhuvudena var det nämligen bara</textBlock>
    <textBlock id="i-e4320e990971d1b3">Robert Mugabe från Zimbabwe och Ange-Felix Patasse från Centralafrikanska republiken som fanns på plats vid firandet förra helgen. I stället vet vi att striderna mellan regeringstrupper och rebeller i Gomaområdet tog ny fart samma helg. Det kan hända att detta är symboliskt, då Goma också var den stad där</textBlock>
    <textBlock id="i-3fe8ecb4c82b5052">Kabila startade den offensiv som ledde fram till makten.</textBlock>
    <textBlock id="i-0d5b1f5c22651db1">De rikedomar Kongos berg gömmer har lockat många, alltför många, utan att det har kommit folket till del. Inte heller har Västafrikas oljetillgångar främst kommit folket till del. Att människorna i Afrika - vilket framkom vid mina samtal under förra veckan där nere - ser på slagorden trade, not aid med en viss ironi är förklarligt. Ibland liknar det mer nykolonialism än handel.</textBlock>
    <textBlock id="i-71ae012daa470d95">Men en ökad handel är nödvändig att åstadkomma. Inget land har varaktigt kunnat reducera fattigdomen utan en långvarigt hög ekonomisk tillväxt.</textBlock>
    <textBlock id="i-4b6885a5813ac2b0">Relationerna mellan välstånd och fördelning har dock som bekant en tendens att alltför sällan få rätt balans.</textBlock>
    <textBlock id="i-5bec365f4d4f8849">I statistiken över världshandelns totala utveckling försvinner Afrika nedåt i tabellerna. Men om vi i stället tittar på den afrikanska utrikeshandeln ser vi att denna ändå har fördubblats i värde under det senaste decenniet. Skall man peka ut ett stort handelshinder är det den utbredda protektionismen. Uganda lyfts fram som förebild, och Sydafrikas näringsliv har en särställning.</textBlock>
    <textBlock id="i-b7c136204f61ccbb">Flera partier har passat på tillfället att hänga på motioner som berör MAI-avtalet för att få ytterligare en chans att tycka till om MAI innan midsommar. Att det skulle komma något slutligt ställningstagande i ett läge när förhandlingarna tagit paus är det väl ingen som på allvar räknat med.</textBlock>
    <textBlock id="i-d7188d09a99b9a40">Moderaterna skriver i sin motion om att länder inte kan absorbera investeringskapital och att det finns ett motsatsförhållande mellan bistånd och privat investeringskapital. Moderaterna skriver detta glömska av att alla länder knappast får del av några investeringar.</textBlock>
    <textBlock id="i-c023db96c0c8fb66">Moderaterna vill också låsa fast sig vid siffror, t.ex. att biståndet inte skall överstiga 10 % av BNP.</textBlock>
    <textBlock id="i-befb0c9f014812e5">Det kan inte majoriteten ställa sig bakom. Det vi ser här är spåren efter moderat inrikespolitik som också ringlar ned mot Afrika, vilket är föga förvånande.</textBlock>
    <textBlock id="i-4b00295676522a8d">Fru talman! Under perioden 1987-1997 organiserade 22 afrikanska stater för första gången nationella val med någon form av konkurrens. Den demokratisering som skett i södra Afrika har också utrikesutskottet under innevarande mandatperiod kunnat studera på plats genom besök i Tanzania, Moçambique,</textBlock>
    <textBlock id="i-820e1cd7a19be665">Sydafrika, Namibia, Angola och Swaziland. I Swaziland grubblar man väl fortfarande på förändringarna i landets konstitution.</textBlock>
    <textBlock id="i-b857c6605a2b41e5">Men demokrati är inget nytt i Afrika - inte ens i den av oss allmänt omfattande tappningen. Frihetsidealet var inte någon främmande tanke i Afrikas traditionella samhälle. Demokratibegreppet var centralt i den frigörelsekamp som ledde till dagens självständiga stater. Att det var makt åt folket som stod i förgrunden var logiskt i den dåvarande politiska situationen. Man prioriterade frigörelse snarare än frihet. Mot bakgrund av detta finns det ett mer kollektivt levnadssätt och en livssyn som lägger stor vikt vid storfamiljen och ibland även klanen. När statsmaktens legitimitet är svag tenderar också andra strukturer att bli än mer framträdande.</textBlock>
    <textBlock id="i-19c35665b60af556">Det vi däremot fortfarande har otillräckliga - ja, förvånande litet - kunskaper om är de traditionella afrikanska styrsystemen. Jag saknar tillgänglig litteratur på området. På en del håll är de traditionella styrsystemen utplånade, men i de områden där de fortfarande betyder något för människors vardagsliv borde vi ha större kunskap. Här kan partnerskapet underlätta arbetet med att knyta samman de ibland två parallella systemen - det traditionella och det officiellt rådande</textBlock>
    <textBlock id="i-e770ddfac5135544">- till en demokratisk helhet.</textBlock>
    <textBlock id="i-f1f6e1f51588bd33">För att åstadkomma ett effektivt bistånd måste vi förstå och känna till de strukturella, kulturella, sociala och religiösa förhållanden som styr kvinnors och mäns roller. Vi har slagit fast att bristande jämställdhet, liksom för övrigt korruption, är ett utvecklingshinder.</textBlock>
    <textBlock id="i-f4ac32cafc60becb">Att kvinnans ställning av tradition kan skifta påtagligt inte bara mellan utan också inom länder kunde utskottet lära sig under sin resa i Moçambique. Men generellt är kvinnors möjlighet till lån, ägande av mark och utbildning försummade områden.</textBlock>
    <textBlock id="i-896621e256e26708">Det finns en skrivning i betänkandet som jag särskilt välkomnar. Det är den del som handlar om stöd till informella strukturer, den sfär där flertalet kvinnor rör sig. Flera motioner har också tagit upp skuldavskrivning osv. Men jag ser att talartiden är ute, så jag får väl återkomma till resten under replikerna.</textBlock>
    <textBlock id="i-5d591c7b6654c227">Jag vill bara avsluta med att säga att mitt helhetsintryck av både förarbetet och det arbete vi har bedrivit i utskottet och här i dag är att det finns väldigt mycket hopp och optimism i det här betänkandet.</textBlock>
    <textBlock id="i-54a681d5e142e5e0">Trots den ofta dystra situationen är detta ett positivt avstamp till någonting nytt.</textBlock>
  </contentBlock>
  <contentBlock page="0" id="i-6aad1ad946e1a5bb">
    <textBlock id="i-b528ded441d29ad5">Anf.  143  Statsrådet PIERRE SCHORI (s):</textBlock>
    <textBlock id="i-5b3d0604078c4f44">Fru talman! Det är riktigt som Carina Hägg sade att alltför länge har bilden av Afrika dominerats av svält och underutveckling, krig och katastrofer. Så har det varit i Sudan där svälten och inbördeskriget har skapat en humanitär katastrof, i Somalia där staten har fallit sönder i inre stridigheter och i de återkommande kriserna i Rwanda och Burundi. Det är dödens Afrika vi ser, präglat av det förflutnas demoner.</textBlock>
    <textBlock id="i-db95f1ae73a38457">Men samtidigt ser vi också ett nytt Afrika växa fram. Det är livet i Afrika vi ser med förhoppningar om en framtid med frihet och framsteg. Vi som har besökt Sydafrika har där sett hur det demokratiska samhället håller på att bildas efter apartheid. Stödet till kampen mot kolonialism och apartheid är Sveriges största, längsta och mest framgångsrika solidariska engagemang. Som en tydligt gest för den solidariteten ställde ju också Nelson Mandela sin första utomafrikanska resa just till Sverige.</textBlock>
    <textBlock id="i-b9520a6aa63a8211">Vårt engagemang för Sydafrika finns kvar. Vi arbetar nu för att stödja uppbyggnaden av det nya demokratiska Sydafrika. I höst kommer statsminister</textBlock>
    <textBlock id="i-e282c22b5f8d9563">Persson, om socialdemokratin får fortsatt förtroende, att bjuda in en delegation från det svenska samhället med ett brett deltagande från svenskt näringsliv, folkrörelser, akademiska institutioner och kulturliv för att i Sydafrika och södra Afrika dra i gång en nysatsning.</textBlock>
    <textBlock id="i-df6590dbedd4d865">Den skall bygga på våra nära relationer under antiapartheidåren. Den skall dessutom utveckla vår förmåga att på bred front göra gemensam sak inför ett nytt århundrade.</textBlock>
    <textBlock id="i-96c4291dc350488d">Vid besök i Uganda, Tanzania, Sydafrika, Mo-</textBlock>
    <textBlock id="i-604489d6f90f4a74">çambique, Egypten och Etiopien har jag själv sett hur ett nytt Afrika börjar ta form. Under 1990-talet har många länder påbörjat en demokratiseringsprocess.</textBlock>
    <textBlock id="i-020f90debfc99ebb">Av alla stater som hade enpartisystem eller militärstyre 1990 har tre fjärdedelar hållit allmänna val i någon form under senare år.</textBlock>
    <textBlock id="i-686d3e6ee1342c1d">Men de nya demokratierna är bräckliga och behöver fortsätta att utvecklas för att en demokratisk kultur skall få fäste. Demokrati kräver demokrater, och demokrater föds inte över en natt. Utvecklingen av demokrati har tagit lång tid i Europa, och det kommer att ta lång tid i Afrika.</textBlock>
    <textBlock id="i-11e83f46fd58e28e">En ny generation afrikaner tar själva ansvar för utvecklingen ur fattigdom till välstånd och demokrati.</textBlock>
    <textBlock id="i-14c6172d918a41d4">De nya ledarna sätter ekonomisk utveckling och social sammanhållning högt på den politiska dagordningen. Den ekonomiska reformpolitiken har börjat bära frukt i en rad länder.</textBlock>
    <textBlock id="i-82a30634c8a78b53">Det är självfallet hos afrikanerna själva som det tyngsta ansvaret för att skapa ett nytt Afrika vilar.</textBlock>
    <textBlock id="i-481616436604aa20">Men samtidigt får detta inte innebära att vi lämnar vårt engagemang och, som några säger, låter Afrika lösa sina egna problem. Demokrati kräver också utveckling. Tomma magar och tomma sinnen är ingen hållbar grund för demokrati. Det är vår uppgift att ge materiellt och moraliskt stöd åt en politik som leder till en positiv utveckling i Afrika.</textBlock>
    <textBlock id="i-e87c473b2bafaf1b">Regeringens skrivelse till riksdagen om Afrikapolitiken syftar till att möta förändringen i Afrika och i världen med ett modernt, effektivt och rättfärdigt samarbete mellan Sverige och Afrika. Det är viktigt att undvika att Afrika lämnas på efterkälken i globaliseringsprocessen. De ökade privata kapitalflödena har hittills gått Afrika förbi. Ändå har 1990-talet i viss mån inneburit en ekonomisk återhämtning för Afrika efter 1980-talets förlorade decennium då realinkomsterna minskade med 2 % per invånare och år. Mellan</textBlock>
    <textBlock id="i-9e2449d297946cd7">1996 och 1997 uppgick den ekonomiska tillväxten i</textBlock>
    <textBlock id="i-7b89f4b6155e3ca9">Afrika till i genomsnitt 5 %. I flera länder var den betydligt högre.</textBlock>
    <textBlock id="i-dde08d774ed45410">Men fortsatta ekonomiska och sociala reformer är nödvändiga, annars riskerar Afrikas eftersläpning i världsekonomin att bli permanent. I en gemensam ansträngning kan marginaliseringen av Afrika däremot vändas till ömsesidigt utbyte.</textBlock>
    <textBlock id="i-ccd36a83d64d691d">Regeringen föreslår med sin skrivelse en ny politik som syftar till att stödja afrikanskt ledda förändringsprocesser mot fördjupad demokrati och uthållig ekonomisk tillväxt med särskild inriktning på fattiga människors situation. Vidare föreslår regeringen att utveckla partnerskap mellan Afrika och omvärlden och att stärka det långsiktiga utbytet mellan Afrika och Sverige.</textBlock>
    <textBlock id="i-e33b03bc73ea94eb">Vi vet att fred och demokrati, ekonomisk och social utveckling är ömsesidigt förstärkande. Vi föreslår åtgärder för att stödja de processer i Afrika mot fördjupad demokrati som pågår såväl inom offentlig verksamhet som inom det civila samhället och som leder till större öppenhet, pluralism och överbryggande av motsättningar.</textBlock>
    <textBlock id="i-db6e14a3aff8cb4a">Vi kommer att medverka aktivt för att stärka den afrikanska kapaciteten när det gäller förebyggande och hantering av våldsamma konflikter i Afrika. Här har den afrikanska samarbetsorganisationen OAU, liksom regionala organisationer som SADC, en viktig uppgift.</textBlock>
    <textBlock id="i-1f3435c330c0a380">Fru talman! Vi vill se partnerskap som ett förhållningssätt i ett kontraktsbundet samarbete som bygger på en gemensam värdegrund och ömsesidigt förtroende. För att uppnå detta behövs en uppförandekod som båda parter respekterar. Gemensamma och tydligt formulerade mål, förpliktelser och ansvar ingår i partnerskapet. Vår strävan är att uppnå ökad jämlikhet och ömsesidig respekt i relationen. Vi måste komma bort från den ojämlika relation mellan givare och mottagare som har ett drag av kolonialism.</textBlock>
    <textBlock id="i-0aff93c3e6b8af33">Partnerskapet kan alltså ses som ett slags ömsesidig konditionalitet. Den gemensamma värdegrund som det vilar på bör utgöras av de konventioner som nästan alla länder har undertecknat. Där denna värdegrund för samarbete saknas kan en partnerskapsrelation icke utvecklas. Det nya tänkandet har fått genomslag i ett land som Zambia. Eftersom utvecklingen där går i fel riktning och ingångna avtal inte respekteras, avvaktar vi nu med att ingå ett nytt långsiktigt samarbetsavtal.</textBlock>
    <textBlock id="i-df64734b7730fd91">Vi vill att dialogen med de afrikanska länderna breddas till andra områden än utvecklingssamarbetet.</textBlock>
    <textBlock id="i-644eba3799ef344d">Detta betyder att stödelementet i kontakterna på sikt tonas ned och ersätts av relationer som lever och utvecklas av egen kraft. Vi vill stärka kontakterna mellan de svenska och afrikanska samhällena. Därför kommer regelbundna samråd om Afrikafrågor att hållas med enskilda organisationer, fackföreningsrörelsen, kyrkliga samfund och andra relevanta organisationer, t.ex. för afrikanska invandrare. Möjligheterna att stimulera ett ökat samarbete inom områdena kultur, utbildning, forskning, expertutbyte, turism och idrott kommer att ses över.</textBlock>
    <textBlock id="i-5faba85ff3417929">Sverige och de afrikanska länderna har dessutom ett vidgat handels- och investeringsutbyte som ömsesidigt mål. Vi skall mer effektivt utnyttja resurser inom de statliga myndigheterna, utrikesrepresentationen, och näringslivet för att främja ökad handel och investeringar. Men att tro att ökat handelsutbyte i ett slag kan ersätta bistånd är naivt - om inte värre. Ofta döljer sig bakom sådana slagord en ovilja att engagera sig.</textBlock>
    <textBlock id="i-05fc3eb04c72f2c6">Målet för Sveriges utvecklingssamarbete är att biståndet en dag inte skall behövas. Men de politiska och ekonomiska förändringsprocesserna i dag motiverar ett ökat biståndsflöde.</textBlock>
    <textBlock id="i-f82da6c70c667ab3">Vi kommer därför att öka biståndet. Sverige kommer att fokusera också i fortsättningen på att höja de fattigas levnadsnivå och bidra till att de afrikanska länderna kan mobilisera egen kapacitet och egna resurser för en hållbar utveckling.</textBlock>
    <textBlock id="i-2468e2b250808066">Fru talman! I västvärldens ekonomiska framgång har kunskapsutveckling varit avgörande. Därför vill vi också bidra till ett kunskapslyft i de fattiga länderna.</textBlock>
    <textBlock id="i-67792bdc2b688f9f">Behovet av forskare i utvecklingsländerna är oerhört stort, och Sveriges bidrag till att höja den kompetensen är viktig. Regeringen kommer därför att lansera en ny och utökad stipendieverksamhet av hög kvalitet riktad till både kvinnliga och manliga forskare, främst - men inte bara - i låginkomstländerna.</textBlock>
    <textBlock id="i-96f5aaa935e729e2">Syftet är att främja kunskapsutveckling och internationell förståelse med ömsesidigt utbyte och nytta.</textBlock>
    <textBlock id="i-1cb173a212a3f89d">Afrika söder om Sahara består av 48 stater med olika kulturer, historia och politisk utveckling. Motsatta trender pågår samtidigt på olika håll på kontinenten. Vår Afrikapolitik kan därför aldrig bli en enhetlig formel.</textBlock>
    <textBlock id="i-bb4f5d1acaa00c0c">En förutsättning för att vår förnyade Afrikapolitik skall kunna realiseras är att de ambitioner som uttrycks samtidigt delas av stora delar av det svenska samhället: av folkrörelser, idrottsföreningar, kulturutövare, akademiska institutioner, företag och näringslivets organisationer, liksom av enskilda människor.</textBlock>
    <textBlock id="i-314d90e0a0e17f25">Det är bara genom ett brett deltagande som ett ökat utbyte mellan de svenska och afrikanska samhällena kan förverkligas. Ett sådant brett deltagande fanns under vårt stöd till kampen mot kolonialism och apartheid. Det var det som gjorde att kampen blev framgångsrik. Nu är denna breda medverkan lika viktig för att stödja framväxten av det nya Afrika.</textBlock>
  </contentBlock>
  <contentBlock page="0" id="i-48a2df15751377e2">
    <textBlock id="i-42627d3019a2b0b0">Anf.  144  KARL-GÖRAN BIÖRSMARK (fp)</textBlock>
    <textBlock id="i-3a21d6517b327c2a">replik:</textBlock>
    <textBlock id="i-e04dc1c314116421">Fru talman! Egentligen får man anstränga sig och tänja på replikrätten när man skall ta replik på Pierre</textBlock>
    <textBlock id="i-998d7208ea0d80e9">Schori.</textBlock>
    <textBlock id="i-2ba500e16416b5aa">Jag kan skriva under på allt som Pierre Schori har fört fram här, så egentligen skulle det kunna vara ett instämmande. Men jag skall ändå drista mig till att ta upp två saker. Det ena har Pierre Schori berört, det andra inte.</textBlock>
    <textBlock id="i-ec15c70e2aa1f096">Det som Pierre Schori inte berörde är en reservation som finns fogad till betänkandet. Det är reservation 6, som rör det s.k. MAI-avtalet. Pierre Schori är väl medveten om den kritik som finns när det gäller processandet av MAI-avtalet.</textBlock>
    <textBlock id="i-f58f3ba5a5070ab4">Jag skulle vilja fråga Pierre Schori: Hur stämmer upplägget med regeringens agerande när det gäller</textBlock>
    <textBlock id="i-8a1e81242a76eaef">MAI-avtalet och arbetet med partnerskapstanken som vi i dag diskuterar? Kritiken går ju ut på att man inte har involverat de länder som borde vara involverade, som borde vara med som partner i det hela.</textBlock>
    <textBlock id="i-4c573bbdee3a958d">Den andra frågan berörde Pierre Schori litet grand. Det gäller pengarna. Pierre Schori talade här mycket väl om vikten av att öka biståndet och andelen av biståndet - biståndsflödet, som Pierre Schori sade.</textBlock>
    <textBlock id="i-e5d081d5ecfecb13">Ändå har de kraftigaste nedskärningarna i budgetsammanhang just skett i biståndet under den sittande regeringen. Hur går det egentligen ihop?</textBlock>
  </contentBlock>
  <contentBlock page="0" id="i-4c6721741cca4a96">
    <textBlock id="i-83065c50a2b62450">Anf.  145  Statsrådet PIERRE SCHORI (s):</textBlock>
    <textBlock id="i-92b2d7914d1e5fbc">Fru talman! Jag förstår att Karl-Göran Biörsmark anstränger sig. Men han lyckas, liksom Ingrid Näslund, att komma tillbaka till biståndsnivån.</textBlock>
    <textBlock id="i-4fa5870869dc63b1">Jag får säga att de ambitioner som kd och Folkpartiet har måste väl ändå vara en from förhoppning när man har moderaterna med i båten. Är det inte litet av skrymteri att angripa regeringen när vi nu som nästan enda land i världen börjar att sakta höja biståndet - det redan höga, i världsklass stående biståndet, som angrips av moderaterna därför att de vill skära ned och sänka skatterna i Sverige i stället. Är det då inte litet av skrymteri att rikta in sin kritik mot regeringen och inte säga ett ord om kollegerna, moderaterna, som man vill bilda regering med?</textBlock>
  </contentBlock>
  <contentBlock page="0" id="i-d5f9480652acfb58">
    <textBlock id="i-4dae3e56739c3400">Anf.  146  ANDRE VICE TALMANNEN:</textBlock>
    <textBlock id="i-3c7944097a71cb6d">Replikskiftet gäller Karl-Göran Biörsmark.</textBlock>
  </contentBlock>
  <contentBlock page="0" id="i-0e4d849464a7eb05">
    <textBlock id="i-969e51eadcc72890">Anf.  147  Statsrådet PIERRE SCHORI (s):</textBlock>
    <textBlock id="i-f23b3f11ca22f350">Fru talman! När det gäller MAI är det självfallet inte hanterat som vi skulle ha hanterat det inom det partnerskap som vi vill upprätta. Däremot har Sverige liksom Norge inom MAI-förhandlingarna drivit att man skall göra utredningar när det gäller konsekvenser för miljön, låginkomstländerna och kanske också kulturen.</textBlock>
  </contentBlock>
  <contentBlock page="0" id="i-69a520ff6ad1f842">
    <textBlock id="i-c768fede8de46f8b">Anf.  148  KARL-GÖRAN BIÖRSMARK (fp)</textBlock>
    <textBlock id="i-ee70478c540502d3">replik:</textBlock>
    <textBlock id="i-51f803fe9e2dc85a">Fru talman! Låt mig börja med det sista, MAI.</textBlock>
    <textBlock id="i-cdcc8f1f10b1a22e">Statsrådet säger att det inte har hanterats som det borde. Det är ett erkännande av att det kommer att bli en ändring därvidlag och att det är på gång en annan tingens ordning. Det tackar vi för.</textBlock>
    <textBlock id="i-e7688c9cfb3d6b9a">Det första som statsrådet tog upp, om biståndets storlek och enprocentsmålet, förstod jag inte riktigt.</textBlock>
    <textBlock id="i-60c19b760b8fe5fb">Problemet under den borgerliga tiden var inte att upprätthålla det. Moderaterna har inte varit problemet.</textBlock>
    <textBlock id="i-84836ee18c4830dd">Om socialdemokraterna hade velat finna en partner här i riksdagen för att höja biståndet finns det flera partier som hade ställt upp: Folkpartiet, Vänsterpartiet, kd, Miljöpartiet. Men man valde Centern och ett tyst moderatparti.</textBlock>
    <textBlock id="i-49f7c14d36979391">Jag kryper inte alls bakom någonting. Det gick bra under den borgerliga tiden med Alf Svensson som biståndsminister. Ansvaret ligger på statsrådet att ta en annan samarbetspartner här i riksdagen. Då hade vi fått majoritet.</textBlock>
  </contentBlock>
  <contentBlock page="0" id="i-b386514854dd026e">
    <textBlock id="i-267e5a13814d9561">Anf.  149  Statsrådet PIERRE SCHORI (s):</textBlock>
    <textBlock id="i-8fa27b66bb0a9188">Fru talman! Eftersom det kanske är sista gången som vi diskuterar biståndsnivån i kammaren före valet</textBlock>
    <textBlock id="i-ab90533ff4545cbf">- vi har ju diskuterat den flera gånger förut - vill jag ändå säga två saker.</textBlock>
    <textBlock id="i-b54c160420644a78">Den socialdemokratiska regeringen fick ta över ett verkligt konkursbo ekonomiskt sett. Vi fick dra i gång en hårdhänt saneringspolitik där alla svenska medborgare fick medverka. Det gick också ut över biståndet, liksom över pensioner, a-kassa och annat. Konkursboet var ett verk av flera av de partier som Karl-</textBlock>
    <textBlock id="i-0c2ff76bba004da7">Göran Biörsmark nämnde.</textBlock>
    <textBlock id="i-aedc157cffe74616">Nu när vi har fått ordning på ekonomin vill vi också höja biståndet. Och det är inte litet. Det är</textBlock>
    <textBlock id="i-66e2c02e821433cb">½ miljard per år de första åren. Det blir 1 miljard extra år 2000. Det om det.</textBlock>
    <textBlock id="i-21a0b01da7bb6359">När det gäller moderaterna: Har Karl-Göran Biörsmark tittat på moderaternas motioner när det gäller flyktingpolitik och bistånd?</textBlock>
  </contentBlock>
  <contentBlock page="0" id="i-849507f7352d2ddb">
    <textBlock id="i-1f31731a19796601">Anf.  150  ANDRE VICE TALMANNEN:</textBlock>
    <textBlock id="i-e781b043cc9ef374">Det är fortfarande Karl-Göran Biörsmark som repliken gäller.</textBlock>
  </contentBlock>
  <contentBlock page="0" id="i-aa8d8c71a752a644">
    <textBlock id="i-6d3793a2a2a953f6">Anf.  151  Statsrådet PIERRE SCHORI (s):</textBlock>
    <textBlock id="i-6354283416f7b2f3">Fru talman! Jag uppfattade att han talade om moderaterna, men okej.</textBlock>
  </contentBlock>
  <contentBlock page="0" id="i-ca8e9a83e79060c6">
    <textBlock id="i-37c9eef70d7404af">Anf.  152  INGER KOCH (m) replik:</textBlock>
    <textBlock id="i-5356e65d72766d9a">Fru talman! Det finns mycket positivt i Afrika. Jag håller med statsrådet om att Afrika har alla möjligheter att utvecklas om vi bara hjälper det.</textBlock>
    <textBlock id="i-ec9b1cd4807c7b19">Samtidigt får vi också erkänna att det är här de stora problemen finns, framför allt i Afrika söder om</textBlock>
    <textBlock id="i-ea9a1082475cadff">Sahara. Det är här som fattigdomen ökar, som antalet barn ligger på mer än sex barn per kvinna och som aids skördar sina flesta offer. Och det är här som vi alla är överens om att våra insatser behövs allra mest.</textBlock>
    <textBlock id="i-c9a2be365b142e69">Det är här vi behöver kraftsamla.</textBlock>
    <textBlock id="i-1e2533bc04f05c9a">Därför skulle jag vilja fråga statsrådet om det förslag som vi har lagt fram med tanke på att det i regeringens skrivelse sägs att man skall stödja afrikanskt ledda förändringsprocesser mot fördjupad demokrati och uthållig ekonomisk tillväxt med särskild inriktning på fattiga människors situation.</textBlock>
    <textBlock id="i-62d3644d3f8edab2">Vore det inte bra om denna nya politik som vi välkomnar kunde utformas i Afrika? Vore det inte bra att flytta den avdelning på Sida som sysslar med den här utvecklingen till Afrika? Vi behöver finnas på plats hela tiden. Jag tror att det är oerhört viktigt att vi är där. Jag tror att detta skulle vara ett lyft för hela partnerskapstanken. Hur ser Pierre Schori på det?</textBlock>
  </contentBlock>
  <contentBlock page="0" id="i-6a57c170e5670fde">
    <textBlock id="i-7671fb6de336a4b7">Anf.  153  Statsrådet PIERRE SCHORI (s):</textBlock>
    <textBlock id="i-724bbf2f8e64a1c9">Fru talman! Jag tycker att Inger Koch går väl långt i regionalpolitisk satsning. Är det riktigt uppfattat att</textBlock>
    <textBlock id="i-3b8cd0f5ed84e72d">Inger Koch vill att en del av Utrikesdepartementet, den del som sysslar med Afrika, skall flyttas till Afrika?</textBlock>
  </contentBlock>
  <contentBlock page="0" id="i-35e56cfb2c8f2e73">
    <textBlock id="i-6cc92c4c0e1e233a">Anf.  154  INGER KOCH (m) replik:</textBlock>
    <textBlock id="i-5e822c8f4757a5e6">Fru talman! Låt mig svara på det. Detta har vi i flera år föreslagit i våra motioner, så det kan nog inte vara någon nyhet. Det är beklagligt att det är en nyhet för statsrådet, men jag tror att alla andra här i kammaren har uppfattat att det är precis detta som vi vill göra.</textBlock>
  </contentBlock>
  <contentBlock page="0" id="i-cfe681b7222b9eb6">
    <textBlock id="i-c6f6a286ee47ddfc">Anf.  155  Statsrådet PIERRE SCHORI (s):</textBlock>
    <textBlock id="i-e3dda9463c15f48b">Fru talman! Låt mig då än en gång bemöta denna barocka idé. Vi har, som bekant, biståndskompetent personal placerad på våra ganska många ambassader i</textBlock>
    <textBlock id="i-03f172fa3d06806e">Afrika. Vissa ambassader är i själva verket stora biståndskontor, med all den kapacitet och kunskap som behövs för detta. Vi behöver också här hemma en del människor som bedömer Afrika i ett helhetsperspektiv, i kontakt med internationella organisationer osv.</textBlock>
    <textBlock id="i-0092df679d560572">Jag tror således att det vore litet av utarmning att göra på det sätt som föreslås här. Det har därför också med rätta avvisats av utskottet.</textBlock>
  </contentBlock>
  <contentBlock page="0" id="i-5067b998e2a210a5">
    <textBlock id="i-4fa851d8fb6bc446">Anf.  156  MARIANNE ANDERSSON (c):</textBlock>
    <textBlock id="i-1901d233ecbf9859">Fru talman! Först vill jag säga att jag instämmer i allt det som sagts om Afrikas möjligheter liksom i väldigt mycket annat som har sagts här tidigare. Jag vill bara kommentera några saker.</textBlock>
    <textBlock id="i-0e02533377f922bd">Jag kan dock dessförinnan inte avhålla mig från att påstå att kvinnor är nyckeln till utveckling. Jag tror att det påståendet är sant på många områden men alldeles särskilt när det gäller Afrika, så många starka kvinnor som där finns, för att inte tala om allt det arbete som dessa kvinnor gör i Afrika. Utan dem skulle inte mycket åstadkommas, med tanke på hur litet arbete många av männen gör.</textBlock>
    <textBlock id="i-fee4fd2a395e011d">Jag tycker att det är viktigt att vi aldrig glömmer jämställdhetsmålet i allt vårt samarbete med Afrika.</textBlock>
    <textBlock id="i-16d3b0bc940b8909">Jag tror att kvinnorna där i mycket större utsträckning har en nyckelposition än på många andra ställen. Där finns dock inte så många kvinnor i ledande positioner.</textBlock>
    <textBlock id="i-0f31001e2b5ee8ff">Det är synd, och det är nog en del av Afrikas olycka.</textBlock>
    <textBlock id="i-9916d7dcbef65d35">Jag skall dock inte kommentera det mera.</textBlock>
    <textBlock id="i-edb4c552a54f3b2f">Jag skall bli mycket kortfattad i detta inlägg, även om man kan tala länge om den komplexa och fascinerande världsdel som Afrika är. Jag har tillsammans med Erik Arthur Egervärn väckt en motion där handeln tas upp ur litet olika aspekter, bl.a. med tanke på</textBlock>
    <textBlock id="i-24cf9d117ad1b3c9">MAI-avtalet. Jag ställer mig bakom reservation nr 6, där ungefär samma inriktning som den vi har när det gäller MAI-avtalet redovisas.</textBlock>
    <textBlock id="i-54226c73b86e5f2e">Vi berör i motionen också en annan fråga, men tyvärr utan någon kläm, och därför har den inte blivit behandlad i utskottet. Jag har dock under hand funderat en hel del på den. Den handlar om situationen för jordbruket och för småbrukarna i många länder i</textBlock>
    <textBlock id="i-23abfb991dea0806">Afrika.</textBlock>
    <textBlock id="i-e6d895e8cef0ddb6">Vi tycker att det är mycket viktigt att frågor som äganderätten, rätten att bruka jorden för livsmedelsproduktion och att få ut rimliga priser för produkterna säkras och att detta skall prioriteras i det nya samarbetet med Afrikas länder. Det finns exempel på stora brister i dessa avseenden, när det gäller prisbilden, möjligheterna att använda jorden osv.</textBlock>
    <textBlock id="i-8a30f4cccbfd54b9">Jag vill fråga statsrådet Pierre Schori vilken syn regeringen har på detta och om det är något som regeringen kan tänka sig att lyfta upp i det fortsatta samarbetet. Det är inte något som lyfts fram särskilt mycket vare sig i skrivelsen eller i betänkandet, men jag menar att det har avgörande betydelse för livsmedelsproduktionen, för exporten från Afrikas länder och för att hindra inströmningen av fattiga människor till städernas slum m.m. Jag vill gärna få en kommentar till den frågan.</textBlock>
    <textBlock id="i-6e9edf97e028c746">Jag kan inte heller låta bli att något litet kommentera Västsahara. Jag besökte i förra veckan Polisario i samband med att organisationen firade sitt 25-</textBlock>
    <textBlock id="i-28a3c200fa70785e">årsjubileum. Jag gjorde besöket tillsammans med Eva</textBlock>
    <textBlock id="i-7b1756943ef53fab">Zetterberg, som jag vet har tagit upp denna fråga tidigare i dag.</textBlock>
    <textBlock id="i-e2116b0acb6652bc">Man har där tillbringat mer än 20 år i flyktingläger, i ett av de mest ogästvänliga områdena i världen.</textBlock>
    <textBlock id="i-5ed3bfed150337e8">Det verkar nu som om den sedan länge efterlängtade folkomröstningen skall bli av, inte i december som har sagts men förhoppningsvis ett par månader senare.</textBlock>
    <textBlock id="i-9483d4ab44eb1205">Registreringen inför folkomröstningen pågår för fullt och på ett mycket seriöst sätt, vilket vi kunde se när vi var där. Det sker under FN:s kontroll.</textBlock>
    <textBlock id="i-70cabed5fa526b7b">Vi hoppas verkligen att det blir en lösning. Det är inte så lätt, men vi hoppas verkligen på en sådan och att västsaharierna når självständighet. Det är naturligtvis viktigt att inse att det är i just det ögonblicket som det verkliga arbetet för folket börjar. Jag är inte så säker på att alla där insåg att det är så. En del gjorde det nog, men kanske inte alla. Man tror att det här skall gå lätt, men så är det nog inte.</textBlock>
    <textBlock id="i-bf4be0c507de4b1d">Till de problemen lär vi få återkomma i diskussioner här i kammaren. Nu är det de akuta problemen som måste klaras. Ett av dem är det som vi har hört efter det att vi kom hem från vår resa, att den svenska minröjningsaktionen nu riskerar att fördröjas, gå om intet eller vad som nu kommer att hända. Det är naturligtvis inte acceptabelt. Den situationen måste klaras upp. Sverige har ställt upp oerhört starkt för</textBlock>
    <textBlock id="i-654c976fe579c7d0">Polisario under alla år, och vi kan nu naturligtvis inte svika.</textBlock>
    <textBlock id="i-cd20ce241290c8d2">Jag vill fråga statsrådet vad regeringen ämnar göra och hur den här situationen skall klaras. Minorna måste röjas, och Sverige bör ställa upp för detta.</textBlock>
  </contentBlock>
  <contentBlock page="0" id="i-15172cc6c54a9691">
    <textBlock id="i-5e59dcbc73f5beaa">Anf.  157  Statsrådet PIERRE SCHORI (s):</textBlock>
    <textBlock id="i-e177be66fd07f3f2">Fru talman! Småföretagsutveckling ingår som en viktig komponent i det svenska utvecklingssamarbetet i många länder. Sida har en bred verksamhet för att stödja näringslivsutveckling i form av kompetensutveckling, affärsutveckling, kapitalförsörjning och exportfrämjande. I det sammanhanget är det svenska näringslivet en viktig resursbas.</textBlock>
    <textBlock id="i-5ddd10a499e8ab1e">Jag vill också säga att den utbildning som ges i lantmäteri är oerhört viktig för att fastställa äganderättsfrågor både i Afrika och t.ex. i Ryssland.</textBlock>
    <textBlock id="i-926768cf6c2cafdf">När det gäller Västsahara är vi nu inne i ett mycket aktivt skede. I juni förväntas många saker ske.</textBlock>
    <textBlock id="i-27cf8b77a26bb346">Det finns en del utestående frågor som just nu diskuteras i säkerhetsrådet, bl.a. frågan om utväxlingen av krigsfångar och sådant som hör till detta. Vi står dock fullt bakom Houstonformeln, som har utarbetats av bl.a. James Baker, och arbetar aktivt inom FN.</textBlock>
    <textBlock id="i-98c623fc17216ef2">Också när det gäller den svenska minröjningsstyrkan pågår det ett mycket aktivt arbete inom Regeringskansliet, framför allt inom Försvarsdepartementet.</textBlock>
  </contentBlock>
  <contentBlock page="0" id="i-2b51547479a62529">
    <textBlock id="i-30e0ba0a2293b450">Anf.  158  MARIANNE ANDERSSON (c)</textBlock>
    <textBlock id="i-354c3e3a0198167a">replik:</textBlock>
    <textBlock id="i-416c140d6ab4cf2a">Fru talman! Tack så mycket för det svaret. Jag förstår att det inte är så lätt för Pierre Schori att gå in i detaljer i den senare frågan, eftersom den ligger på ett annat departement. Jag vill ändå ta upp den, eftersom det är viktigt att vi utnyttjar alla möjligheter att lösa den.</textBlock>
    <textBlock id="i-f614da37910b3e34">Jag kan efter att ha varit i klimatet där nere tycka att det är klart att det är värt litet pengar att röja minor där. Det kan inte vara något enkelt uppdrag. Men det är en annan sak. Jag hoppas att problemet löses.</textBlock>
    <textBlock id="i-cb72f66bb1102291">När det sedan gäller frågan om småbruket talade</textBlock>
    <textBlock id="i-1b6c9be694e6c3df">Pierre Schori ganska mycket om småföretag, och det är oerhört viktigt. Vi ställer oss bakom allt som görs för utveckling av småföretagen i alla de här länderna.</textBlock>
    <textBlock id="i-b32def4c52d5368e">Just när det gäller jordbruket är det viktigt att karteller och sådant inte får stå i vägen för småbruken, äganderätten, prisbildning och sådant. Då kan man få så dåligt betalt för sina produkter att det inte är någon idé att producera.</textBlock>
    <textBlock id="i-d9364308b490d761">Det är viktigt att regeringen tar upp sådana saker i allt samarbete med länder som har olika typer av hinder för jordbrukets utveckling. Det finns ju möjligheter. Jag vill skicka med biståndsministern att han bör ta upp detta i alla sammanhang där man diskuterar och samarbetar med de olika länderna.</textBlock>
  </contentBlock>
  <contentBlock page="0" id="i-0e8507fb4287a34a">
    <textBlock id="i-84e7cb101c12cec2">Anf.  159  ELVER JONSSON (fp):</textBlock>
    <textBlock id="i-c4c9b2ea0cf1799e">Fru talman! Jag tycker att det är utmärkt att det har kommit en regeringsskrivelse som aktualiserar, som det är rubricerat, en förnyad svensk Afrikapolitik inför nästa sekel. Det är också bra att utskottet har gjort en rejäl genomgång och att vi här har fått en ingående debatt.</textBlock>
    <textBlock id="i-5e1ea0289c6a9af4">Afrika har haft långa och tunga plågoperioder. Afrika har tidvis glömts bort, och t.o.m. världssamfundet har av och till vänt den afrikanska kontinenten ryggen.</textBlock>
    <textBlock id="i-5edc95e1e57d4684">Det är i det perspektivet viktigt att de här frågorna aktualiserats. Det gäller en kontinent där man, som det uttrycks i betänkandet, lever under fattigdomsgränsen. Inkomsterna är små, för att inte säga obefintliga, samtidigt som man har en galopperande befolkningstillväxt. Nu har det lastats på ytterligare med sjukdomar i form inte minst av aids och hiv, som gör att man plågas hårt.</textBlock>
    <textBlock id="i-da2f454ed3b49dd5">Fru talman! Jag tycker också att det är välgörande att utskottet påpekar, och att regeringens skrivelse tar upp, att det utvecklingssamarbete man har haft och det man ser framöver har sina rötter i folkrörelsen, i samfund och i enskilda organisationer. Man säger också väldigt tydligt att de första biståndsprojekten bedrevs av svenska missionärer i Afrika redan på</textBlock>
    <textBlock id="i-dce3b1ad9bf7da56">1800-talet. Genuina folkrörelser i Sverige var med och drev fram det statliga biståndet, som formellt inleddes i början på 50-talet.</textBlock>
    <textBlock id="i-91a68ef48fb18620">Det noteras också att de kristna samfunden har haft denna erfarenhet och varit med. Det gäller katastrofbistånd och samarbete med systerkyrkor på denna kontinent. Jag läser i utskottsbetänkandet att dessa insatser, som naturligtvis gjorts med en ideologisk avsikt, samtidigt ändå har haft stor betydelse för sjukvården på landsbygden i många länder. Så säger man att svenska kyrkor även bedriver utvecklingssamarbete, vilket finansieras såväl med egna insamlade medel som genom Sida.</textBlock>
    <textBlock id="i-ad0f1bc63549c421">Detta, fru talman, hade man inte skrivit på 60- eller 70-talen, för då fanns det ett slags komplex inför ideologiska biståndsinsatser på frivillig basis och på ideell grund.</textBlock>
    <textBlock id="i-b936640d5c4bfae5">En annan sak som jag gärna vill notera i mitt korta inlägg är att det också finns en nordisk ambition i biståndssamarbetet. Jag tycker att det är välgörande att den får växa och utvecklas. Det gäller Nordiska utvecklingsfonden, som nu beviljar krediter för projekt som främjar ekonomisk och social utveckling i uländerna. Jag tycker att det är värt att notera också det.</textBlock>
    <textBlock id="i-956291118ececdc3">Jag har av och till väckt några motioner om att vi har haft en viss obalans i våra insatser och i våra kontakter. Central- och Västafrika har varit på undantag. Jag noterar med tillfredsställelse att regeringen och utskottet har om inte tänkt om så valt en annan inriktning, dvs. åt det håll som jag redan för ett par tre år sedan önskade. Man koncentrerar sig starkare på de fransktalande områdena. Man säger också att en sådan förändring när det gäller resurserna skall koncentreras på plats i regionen och inte bara fjärrstyras från vårt land.</textBlock>
    <textBlock id="i-a857c4d45763894f">Till sist vill jag ta upp det jag har nämnt i motionen om republiken Kongo-Brazzaville. Det är, som vi uttryckte det i motionen, ett av de mindre länder som vi inte skall bortse ifrån. Utskottet säger att det finns många små länder, och det är i och för sig rätt. Utskottet säger att det nu är en ickedemokratisk regim där. Det är också ett riktigt konstaterande. Men jag tror att vi ibland skulle fundera på om vi inte också genom våra partner t.ex. inom EU som har ett kolonialt förflutet litet hårdare skulle driva frågorna om hur vi hjälper små länder i Afrika till en demokratisk utveckling. Det ligger också i linje med vad regeringen och utskottet har uttalat. Jag tror därför att man i ett sådant perspektiv inte skall se det som lösryckt ur sitt sammanhang, som utskottet säger. Det kan vara en viktig bit i ett större mönster där små stater får stöd utifrån i den process som är så viktig när det gäller social och framför allt demokratisk utveckling.</textBlock>
  </contentBlock>
  <contentBlock page="0" id="i-a2adde815d4ed00c">
    <textBlock id="i-297efd2c153404f7">Anf.  160  Statsrådet PIERRE SCHORI (s):</textBlock>
    <textBlock id="i-89051e0eb9822304">Fru talman! Jag vill med anledning av det Elver</textBlock>
    <textBlock id="i-a9e108b80f7af98b">Jonsson sade nämna ett annat land i Västafrika, nämligen Nigeria, som vi inte har diskuterat här. Nigeria är efter Sydafrika förmodligen det viktigaste och största landet i regionen, men det verkar som om det sitter hopplöst fast i något slags underutvecklande diktatur.</textBlock>
    <textBlock id="i-f19d2c08054a95d9">I förra veckans biståndsministermöte i EU väckte jag frågan om långsiktiga EU-insatser till stöd för demokratin och det civila samhället i Nigeria. På den vägen är det.</textBlock>
    <textBlock id="i-627487f6b1ab3b82">I övrigt kommer regeringen bilateralt att stärka sin närvaro i Västafrika successivt. Vi medger att det behövs.</textBlock>
    <textBlock id="i-8f1616d67dde8f7e">Slutligen, fru talman, skulle jag vilja säga att kyrkornas insatser här är ovärderliga. Utan kyrkornas insatser i Afrika, som vi har diskuterat här i dag, skulle inte Afrikasolidariteten ha varit den som den är.</textBlock>
  </contentBlock>
  <contentBlock page="0" id="i-d81ad2c3ded9288e">
    <textBlock id="i-f3211173b58f549c">Anf.  161  ELVER JONSSON (fp):</textBlock>
    <textBlock id="i-b441e6750b9ee4c8">Fru talman! Det sista konstaterandet noterar jag med stor respekt. Det stämmer också med det jag sade. Ett sådant uttalande från regeringsbänk eller utrikesutskottet hade förmodligen inte varit möjligt på</textBlock>
    <textBlock id="i-330a5d8df44f8ce1">60- eller 70-talen, även om kyrkornas insatser redan då hade en lång historia.</textBlock>
    <textBlock id="i-4c9e4dc3f83b8746">I övrigt tackar jag för statsrådets komplettering i svaret.</textBlock>
  </contentBlock>
  <contentBlock page="0" id="i-aa89c7991f459ace">
    <textBlock id="i-36496f05e2a069ec">Överläggningen var härmed avslutad.</textBlock>
    <textBlock id="i-d9bfdd74e2c386d8">(Beslut skulle fattas den 27 maj.)</textBlock>
  </contentBlock>
  <contentBlock page="0" id="i-9fee933455ceea95">
    <textBlock id="i-d1269265d093204e">11 §  Nordiskt samarbete 1997</textBlock>
  </contentBlock>
  <contentBlock page="0" id="i-d52b186d7fc0c1c0">
    <textBlock id="i-b6f1a63484244b73">Föredrogs</textBlock>
    <textBlock id="i-63b03b31da21e8df">Utrikesutskottets betänkande 1997/98:UU18</textBlock>
    <textBlock id="i-bece294fca0656ce">Nordiskt samarbete 1997 (skr. 1997/98:73, redog.</textBlock>
    <textBlock id="i-ad9c5d54ac590bfb">1997/98:NR1)</textBlock>
  </contentBlock>
  <contentBlock page="0" id="i-10d5c7fdcd080f30">
    <textBlock id="i-aa456ea0c03b00aa">Kammaren biföll talmannens hemställan om att ärendet fick avgöras efter endast en bordläggning.</textBlock>
  </contentBlock>
  <contentBlock page="0" id="i-2b14cb7ca873d3c8">
    <textBlock id="i-571f2e996c38be81">Anf.  162  INGER KOCH (m):</textBlock>
    <textBlock id="i-582fa7745623504b">Fru talman! I utrikesutskottets betänkande om nordiskt samarbete behandlas dels regeringens skrivelse Nordiskt samarbete 1997, dels Nordiska rådets svenska delegations berättelse angående verksamheten under 1997. Jag skall koncentrera mig på den senare berättelsen, som redogör för det parlamentariska samarbetet.</textBlock>
    <textBlock id="i-bcbda0ca313cbaee">Den nya inriktning och det förändrade arbetssätt som Nordiska rådet sedan i januari 1996 arbetar efter har vitaliserat organisationen.</textBlock>
    <textBlock id="i-109d1128a223908d">Vi kan konstatera att utvecklingen i det nya integrerade Europa efter Sovjetunionens upplösning går mot ett alltmer utvecklat regionalt samarbete, där det nordiska samarbetet och Nordiska rådet verkat som en förebild. Ett exempel på detta är de tre baltiska ländernas samarbete inom Baltiska församlingens ram.</textBlock>
    <textBlock id="i-def0c2ed9c81cf37">Vid OSSE:s konferens om regionala organ i Monaco i höstas var också intresset stort för det nordiska samarbetet och dess fortsatta utveckling inom Nordiska rådets ram.</textBlock>
    <textBlock id="i-d0f2880163c873e1">Vi moderater vill därför med fortsatta reformer av</textBlock>
    <textBlock id="i-82e6071911dc4b25">Nordiska rådets arbetsformer göra rådet till en dynamisk och kraftfull församling med fokusering på aktuella frågor med nordisk anknytning. Vi anser att en förutsättning för att det nordiska samarbetet skall lyckas i framtiden är att det förankras bättre än i dag i de nationella parlamenten och att intresset för de nordiska frågorna delas av en större krets parlamentariker än de som i dag ingår i Nordiska rådet. Det måste ständigt finnas en beredskap att ompröva, effektivisera och anpassa det nordiska samarbetets innehåll och former inom en vidare europeisk ram.</textBlock>
    <textBlock id="i-df29a4b37deff6f2">Vi moderater vill ge det nordiska samarbetet en helt ny dimension. Vi vill att man arbetar på ett helt nytt sätt. Nordiska rådet bör enligt närhetsprincipen enbart syssla med det som är relevant för det nordiska samarbetet. Många Europafrågor, både i närområdet och inom EU, liksom många nationella frågor har en nordisk dimension. Därför bör de flesta nationella parlamentariker och EU-parlamentariker från de nordiska länderna involveras. Vi vill skapa ett Nordens politiska torg, där ledande parlamentariker och regeringsledamöter under några dagar varje år samlas till en bred diskussion om centrala frågor för Norden.</textBlock>
    <textBlock id="i-08266e508a7f5024">Europafrågorna har en självklar plats på Nordiska rådets agenda, och Europautskottets uppgift är t.ex.</textBlock>
    <textBlock id="i-943d2aefe10b5062">att samverka i frågor av betydelse inom EU och EES.</textBlock>
    <textBlock id="i-51a7c13a76cc508d">Där kan de nordiska länderna agera utifrån en grundläggande värdegemenskap och sammanfallande intressen. Vi anser därför att det är naturligt att även</textBlock>
    <textBlock id="i-7b7e75d1ff14f951">EU-parlamentarikerna ges en möjlighet att ingå som valda ledamöter i de nationella delegationerna.</textBlock>
    <textBlock id="i-6c3f3390b8dbd95a">Vi vill skapa ett samarbetsorgan för riksdagsledamöter. Vi anser att Nordiska rådet skall främja ett kontinuerligt samarbete mellan de nationella parlamenten. Det kan ske genom att de traditionella utskotten i de olika nordiska parlamenten samarbetar med varandra.</textBlock>
    <textBlock id="i-5363044f48f65573">Ordförandelandets utskott utövar då ett aktivt ledarskap och ansvarar för den politiska agendan. Ett år har t.ex. det svenska socialutskottet ansvarat för att aktualisera frågor och sammankalla till möten med motsvarande utskott i de andra länderna. Initiativen tas i de nationella utskotten, och frågorna bereds av dessa gemensamt. Förslag kan sedan lämnas till rådets styrelse för beslut i Nordiska rådet. Ordförandelandets utskottskansli har det administrativa ansvaret för samarbetet inom sitt område under ett år.</textBlock>
    <textBlock id="i-ed3caffb50589561">Vi vill också, fru talman, skapa ett närmare samarbete med parlamentariker från de baltiska länderna.</textBlock>
    <textBlock id="i-716503727a85b70f">Vi anser därför att parlamentariker från de baltiska länderna regelbundet bör bjudas in dels till Nordiska rådets session, dels till relevanta utskottsmöten, detta för att stärka samarbetet mellan Norden och de baltiska staterna. Vid behov kan en del av den årliga sessionen av Nordiska rådet ägnas åt en särskild baltisk samarbetssession, men de baltiska parlamentarikerna skall också vara välkomna att delta under hela mötet.</textBlock>
    <textBlock id="i-d2b26e2193f84eab">Utskotten avgör själva om baltisk närvaro är önskvärd vid ett visst sammanträde. Den baltiska församlingens juridiska utskott har t.ex. uttryckt ett önskemål om ett gemensamt möte med Nordiska rådets närområdesutskott för att diskutera gemensamma problem när det gäller den organiserade kriminaliteten i våra närområden. Detta kan vara en första början.</textBlock>
    <textBlock id="i-cafeb145e8ceea46">Fru talman! Jag har med detta förmedlat den vision som vi moderater har om ett framtida nordiskt samarbete, ett samarbete som kan bli en angelägenhet för alla parlamentariker och inte enbart för vissa utvalda. Men för att detta skall kunna ske och bli verklighet måste vi faktiskt handla nu, inte bara tala om det.</textBlock>
    <textBlock id="i-ad7fb535df081acd">Utrikesutskottet har positivt besvarat flera av våra förslag men avstyrkt möjligheten att nominera de nationella EU-parlamentarikerna som ledamöter även till Nordiska rådet. Jag yrkar därför bifall till reservation 1 och i övrigt bifall till hemställan i utrikesutskottets betänkande.</textBlock>
  </contentBlock>
  <contentBlock page="0" id="i-9a92192eeaf08cbf">
    <textBlock id="i-ad6078b0c72990b4">Anf.  163  ELVER JONSSON (fp):</textBlock>
    <textBlock id="i-49858ce1274df777">Fru talman! Det nordiska samarbetet bedrivs på flera nivåer och i många former. Det har en djup folklig förankring, baserad på mer än 600 år av realt folkligt samarbete. Detta ger en unik legitimitet. Den nu snart 50 år gamla formella samverkan inom Nordiska rådets ram har lett till att nordiskt samarbete är en del av vårt nationella samhällsliv.</textBlock>
    <textBlock id="i-37f84aebd57fb301">I utredningen Nordisk nytta slogs fast att allt samarbete inom Norden skall vara till gagn för länderna men också för de enskilda människorna.</textBlock>
    <textBlock id="i-cb6754b5f37c7545">Det betänkande vi nu behandlar ger både en god överblick och en bred provkarta över det formella och det reella nordiska samarbetet. Jag tror, fru talman, att det är viktigt att vi parlamentariker ser vår roll som idégivare och pådrivare. Allt samarbete går inte gnisselfritt, och det finns många hinder och trösklar som man behöver forcera.</textBlock>
    <textBlock id="i-129846cae90204d8">Samarbetsministern och regeringen skall hållas räkning för att man kommer med en så pass gedigen skrivelse som man gör. Med detta följer man upp det som inleddes förra året, nämligen att till riksdagen rapportera vad regeringen inom det nordiska ministerrådets ram har haft för sig under gånget verksamhetsår.</textBlock>
    <textBlock id="i-ee4d81cf18e8dc41">Även om vi har frågor som särskiljer de nordiska länderna från varandra har vår nordiska historia och vår nordiska kultur gett en samhörighet mellan folken som är starkare än det som särskiljer. Nordiskt samarbete kan vid en ytlig betraktelse se ut att vara mycket disparat. Det handlar om en geografiskt väldigt stora yta där huvuddelen är glest bebyggd, mycket stora klimatskillnader, olika politiska traditioner osv.</textBlock>
    <textBlock id="i-00c38dcd39c291db">Dessutom sker det nordiska samarbetet i en snabbt föränderlig tillvaro när det gäller ekonomi och politik, kultur och välfärd, arbete och handel - för att nu nämna några viktiga samarbetsprogram.</textBlock>
    <textBlock id="i-fc3c0f39f1bf9d38">Jag noterar med tillfredsställelse att det önskemål som jag själv har uttalat här i kammaren om särskilt stöd till information också har lett till att informationsbutiken Arena Norden här i Stockholm har fått ett särskilt stöd. Nordisk politik är så viktig att vi inte skall undanhålla en seriös och vittförgrenad information. Detta kanske är särskilt viktigt då det europeiska är ett allt starkare inslag också i svensk och nordisk politik. Därför är min förhoppning att det också ges möjlighet för samarbetsministern att engagera sig tidsmässigt på ett sätt som gör att frågorna kan bevakas. I det förgångna har vi ju sett exempel på att nordiskt samarbete inte alltid har prioriterats, och det har snabbt blivit tecken på stagnation. Ta detta som ett glatt hejarop att inte spara några ansträngningar då det gäller att utveckla det nordiska samarbetet! Jag är medveten om att statsrådet har andra viktiga uppgifter, men just därför är det viktigt att också detta kommer med i trängseln av uppgifter.</textBlock>
    <textBlock id="i-765b143d90952caa">Jag tror för egen del att svenska och nordiska insatser för t.ex. fredsarbete ut mot framför allt tredje världen - där bistånd och utveckling, handel och tekniska framsteg är mer angeläget än någonsin - är viktigare än t.ex. vår egen export av materiel som kan både skada och döda; detta sagt med tanke på det ansvarsområde som statsrådet har inom regeringen.</textBlock>
    <textBlock id="i-513cf8a6c26ff89c">I regeringens skrivelse tas utvecklingen i Nordens närområde upp. Man pekar bl.a. på de omvälvande förändringarna i länderna på andra sidan Östersjön.</textBlock>
    <textBlock id="i-1d612f8ef5af7e4c">Detta har också varit en av utgångspunkterna för reformeringen av det nordiska samarbetet. Inte minst de tre baltiska länderna har stått i centrum för Nordiska rådets intresse, men också en utbyggnad av samarbetet med nordvästra Ryssland, Barentsområdet och</textBlock>
    <textBlock id="i-7d64479d31845792">Arktis.</textBlock>
    <textBlock id="i-998b17e77f6b29c7">I det sammanhanget har jag återkommit till frågan om att en viktig del här är vårt eget västerhav. Samarbetsministern sade i ett svar här i vintras att han har detta i åtanke, och jag vill återigen påminna om frågan. Det är viktigt att västerhavet och Skagerrak hålls rent och i ekologisk balans så att fiske, turism och kustboende inte störs. Vi har en mycket frekvent kustsjöfart och närsjöfart mot både Danmark och</textBlock>
    <textBlock id="i-a6b5e1c0991ddb83">Norge, och det ger stora påfrestningar på havsmiljön.</textBlock>
    <textBlock id="i-ebeaa0f4db5690c7">Signaler av och till om att det fanns planer på oljeborrning i Skagerrak gjorde oss alla bekymrade.</textBlock>
    <textBlock id="i-819296e2ba374dd8">En av de frågor där Sverige vill bidra till att föra arbetet vidare inom Norden är en ökad språkförståelse. Rapporten Det umistelige anmäler en ambition att utveckla formerna för ett ökat TV-samarbete, bl.a. för att prioritera kultur, utbildning och forskning. Det finns dock en betydande risk att detta kan komma av sig. Det vi har sett hittills är att det har blivit något av en teknisk debatt om formerna för sändningen.</textBlock>
    <textBlock id="i-875fa5df687362a4">Vi parlamentariker har i olika sammanhang tagit upp frågan om ett bredare ansvarstagande med ländernas flyktingministrar. Vi har också aktualiserat hållningen från Nordenutskottet senast, då det slogs fast att det skall vara en både generös och human flyktingpolitik. Från ministerrådets sida har utlovats tätare samverkan i dessa frågor, och enligt regeringens skrivelse har samrådsgruppen för flyktingfrågor,</textBlock>
    <textBlock id="i-8e56fbf438734466">NSHS, haft fler möten än vad som har hållits tidigare.</textBlock>
    <textBlock id="i-718d89f7fa61028b">Det är bra. Flyktingfrågorna är en gemensam angelägenhet för alla i-länder, och dit hör alla nordiska länder.</textBlock>
    <textBlock id="i-a72681320cd32036">Sedan är det intressant att konstatera den oerhörda förändring som de säkerhetspolitiska frågorna har genomgått. Också i Nordiska rådet och dess sammanhang kan vi nu diskutera sådana frågor som för bara ett fåtal år sedan var tabubelagda. På bara några år har det uppstått en öppenhet som vi tidigare trodde var helt omöjlig. Vi kan nu med f.d. Sovjetrepubliker,</textBlock>
    <textBlock id="i-aed74c4757c51203">Ryssland själv, tyskar och polacker samt representanter för EU och Nato diskutera gemensamma säkerhetsfrågor för denna del av Europa inom Nordiska rådets ram.</textBlock>
    <textBlock id="i-187db8af8a436752">Jag har för egen del i gott minne när en tung norsk parlamentariker avbröt ett debattinlägg i Nordiska rådet då en finsk socialdemokrat och en norsk høyreman diskuterade den sovjetiska hotbilden för Norden.</textBlock>
    <textBlock id="i-6c21ba82168c922e">Det väckte stor uppmärksamhet då, i mitten av 80-</textBlock>
    <textBlock id="i-0eb0e5bd8f603002">talet, att Nordiska rådet kunde ta till orda i frågor som man stadgemässigt hade fört åt sidan.</textBlock>
    <textBlock id="i-c172ad1ae62498ed">Jag tror, fru talman, att det är viktigt att vi utvecklar de samtal som nu pågår. Historien visar att den mänskliga särarten behöver ett faktiskt, fysiskt meningsutbyte kring alla frågor. Jag tror att det är så enkelt att när grannar, enskilda och länder, samtalar med varandra, gör arbetsutbyten och har en aktiv handel och ett folkligt förankrat vardagsumgänge undanröjs de allra flesta orsaker till varför människor och folk råkar i konflikt med varandra.</textBlock>
    <textBlock id="i-32686a4e84f5878c">Jag vill ställa några frågor till samarbetsministern.</textBlock>
    <textBlock id="i-25afb4a59ca107e4">Alla frågorna har det gemensamt att de är gränsöverskridande.</textBlock>
    <textBlock id="i-2908ea387e92d877">Min första fråga gäller flyktingsituationen och det gemensamma och delade ansvaret i Norden för människor på flykt som når våra länder. I skrivelsen från regeringen framgår inte hur långt man har kommit i det parlamentariska önskemålet om att få en bredare och mer rättvis fördelning av flyktingströmmen samtidigt som den skall ha en human och generös inriktning. Det skulle vara intressant med en kommentar från samarbetsministern i den frågan.</textBlock>
    <textBlock id="i-8e72cf0e40dc03e5">Min andra fråga gäller Schengenavtalet, som skall ge fri rörlighet för människor inom vår del av Europa.</textBlock>
    <textBlock id="i-b059fd4b1a90c30a">Det har ju talats om en särlösning för de två nordiska länder som inte tillhör EU. Förre statsministern Ingvar</textBlock>
    <textBlock id="i-96b1cfade5cde744">Carlsson svarade på en direkt fråga från mig att Norge och Island skall tillförsäkras en nordisk inre passfrihet som väl lever upp till dagens situation. Jag ser det som mycket angeläget att så sker, inte minst med tanke på att Sverige har EU:s längsta gräns, dvs.</textBlock>
    <textBlock id="i-6d0a4cafd547fa60">landgränsen mot Norge. Det är viktigt att en smidig gränsövergång kan upprätthållas. Min fråga blir om andra Schengenländer har synpunkter som gör att detta kommer att försvåras.</textBlock>
    <textBlock id="i-9a7dd7920a8e5aa0">Det tredje spörsmålet är något som jag har återvänt till flera gånger, nämligen de som bor och arbetar i skilda länder, det vi brukar kalla för gränsgångare.</textBlock>
    <textBlock id="i-e17a16d1397dba72">Nu har vi inte minst från Sverige en kraftig ström av arbetskraft inom sjukvård och byggnation till Osloområdet. Men fortfarande uppstår det problem kring gränsgångares både skattevillkor och möjligheter att färdas med egna fordon på grund av komplicerade tullbestämmelser. Min fråga gäller om gränsgångares möjligheter att vara delaktiga i en fri arbetsmarknad i</textBlock>
    <textBlock id="i-f36ae2fac9412170">Norden kan upprätthållas tillfredsställande.</textBlock>
    <textBlock id="i-aa1322f3abbf8da8">Den fjärde frågan gäller TV-samarbetet. Jag kände mig i mitt anförande orolig för att det skulle bli en teknisk-ekonomisk fråga som hindrade nordbor, särskilt i våra gränstrakter, att ta del av våra grannländers utbud. Nu sägs det i rapporten och i utskottsbetänkandet att Sveriges television har inlett digitala satellitsändningar i syfte att förbättra möjligheterna att ta emot sändningarna. Det sägs vidare att det skall bli så enkelt att det inte föreligger några tekniska hinder för tittarna att själva välja utbud. Men det sägs ingenting om att detta skulle medföra en kraftig kostnadsökning för den enskilde mottagaren. Det skulle vara välgörande om statsrådet kunde ge besked om läget och hur diskussionen förs för närvarande.</textBlock>
    <textBlock id="i-a2ef1d895589b35f">Den femte och sista frågan gäller vårt gemensamma uppträdande i Norden. Vid den stora miljökonferensen i Göteborg för några veckor sedan uttryckte regeringens företrädare hur viktigt det var med ett enhetligt nordiskt uppträdande i miljöfrågorna. Detta skulle öka slagkraften och påverka frågorna positivt.</textBlock>
    <textBlock id="i-80dc68e9553f06ff">Mitt spörsmål blir då om samarbetsministern ser det på samma sätt som när det gäller t.ex. det monetära samarbetet. Är det angeläget med ett gemensamt uppträdande av de tre nordiska EU-länderna, och görs det några ansträngningar för att få en synkronisering och därmed en ökad slagkraft i en nordisk hållning när det gäller det inre europeiska samarbetet?</textBlock>
    <textBlock id="i-56d9240cbbfdd550">Till sist vill jag bara säga att jag tror att vi skall ta väl vara på många av de fördelar vi har, bl.a. att vi har en grundläggande gemensam värdering när det gäller t.ex. välfärdsfrågor, när det gäller vikten av att ha en hög sysselsättning och att hårt bekämpa arbetslöshet.</textBlock>
    <textBlock id="i-6ad66142a22825e7">Att alltfler människor kommer i arbete är en nödvändig förutsättning för att upprätthålla en nordisk välfärdsmodell. I dag går nästan ett par miljoner nordbor utan arbete. Och i den nordiska rapport som arbetsmarknadsministern upprättade för någon månad sedan var man särskilt pessimistisk när det gällde sysselsättningen i Sverige. Fortfarande ligger ju den på en alltför hög nivå.</textBlock>
    <textBlock id="i-86fcc40adaa47bde">Fru talman! Välfärdsfrågorna är angelägna för alla medborgare. Genom Nordiska rådet har vi möjligheter att stärka välfärden i hela Norden.</textBlock>
  </contentBlock>
  <contentBlock page="0" id="i-b0dfd220a5d5ab10">
    <textBlock id="i-b31eeacf1ab82691">Anf.  164  AGNETA BRENDT (s):</textBlock>
    <textBlock id="i-41a642133f04690a">Fru talman! Det nordiska samarbetet har gamla anor. Redan i seklets början visade de nordiska länderna en framsynt och pragmatisk inställning till framför allt konfliktlösning. Jag tänker då på hur man löste problemet med Ålands ställning i Norden och den svensk-norska unionsupplösningen. Efter andra världskriget skapades inom Föreningen Nordens ram ett väl utvecklat vänortssamarbete mellan kommuner i de nordiska länderna, ett samarbete som i dag i många fall har utsträckts också till de baltiska staterna.</textBlock>
    <textBlock id="i-f6233d58724101bd">Det handlar alltså om ett samarbete som bedrivits och bedrivs på regeringsnivå och i samarbete med parlamentariker. Men det handlar också i hög grad om ett samarbete på lokal nivå med bred folklig förankring.</textBlock>
    <textBlock id="i-4166fb68e8066c41">Det betänkande vi nu behandlar handlar dels om det nordiska samarbetet under 1997 mellan de nordiska ländernas regeringar, dels om en redogörelse till riksdagen som behandlar Nordiska rådets svenska delegations berättelse angående verksamheten under</textBlock>
    <textBlock id="i-4dd4fb0ad9eb54f5">1997. Dessutom behandlas ett antal motioner som väckts med anledning av de här skrivelserna samt vissa motioner från allmänna motionstiden.</textBlock>
    <textBlock id="i-f61340e6a893e45d">Regeringen har följt upp och slutfört 1995 års reformarbete i syfte att förnya och rationalisera samarbetet. Sverige har fortsatt att verka för att effektivisera den verksamhet som finansieras över nordiska ministerrådets budget. Utvecklingen i Nordens närområde och de omvälvande förändringarna i länderna på andra sidan Östersjön var en av utgångspunkterna för reformeringen av det nordiska samarbetet. Huvudmålsättningen är att främja den demokratiska utvecklingen och övergången till marknadsekonomi i dessa länder.</textBlock>
    <textBlock id="i-844c04365138e1cd">Som ordförandeland under 1998 kommer Sverige att föra vidare ett antal initiativ som tagits av Norge som ordförande under 1997. Det gäller t.ex. gemensamma åtgärder för barn och unga, särskilt inom områdena kultur, utbildning och forskning, samt genomförande av ett nordiskt ministermöte kring IT-frågor.</textBlock>
    <textBlock id="i-25b6096042de34d6">Tyngdpunkten inom kultursamarbetet ligger på samarbete inom Norden, och samarbetet bygger på den värdegemenskap som finns mellan de nordiska länderna och som manifesteras i den kulturella och språkliga gemenskapen.</textBlock>
    <textBlock id="i-cfa06f94bdaf8b4f">Fru talman! De nordiska länderna lägger stor vikt vid att hantera regionala och globala miljöproblem genom att delta och påverka den internationella miljöpolitiken, särskilt den europeiska miljöpolitiken, genom EU. Samarbetet inom miljösektorn har som utgångspunkt målsättningarna i den nordiska miljöstrategin som är fastlagd till år 2000. Särskild vikt läggs vid att nordiska prioriteringar reflekteras i EU:s miljöhandlingsprogram.</textBlock>
    <textBlock id="i-bae5ec849344c2fc">För första gången i Nordisk rådets 45-åriga historia diskuterades säkerhetspolitiska frågor vid en tvådagarskonferens i Helsingfors under 1997. Det kalla krigets slut har gjort det möjligt för de nordiska länderna att samarbeta kring försvars- och säkerhetspolitiska frågor med helt nya förutsättningar. Kärnan i detta samarbete utgörs framför allt av verksamhet inom det fredsfrämjande området.</textBlock>
    <textBlock id="i-9ef133d1558e284e">Vad gäller de baltiska staterna stöder de nordiska länderna på olika sätt upprättandet av för en stat normala säkerhetsfunktioner. Det gäller t.ex. uppbyggande av försvar, gränsbevakning och andra säkerhetsfunktioner.</textBlock>
    <textBlock id="i-45417308f4fb9359">Anita Johansson kommer att gå närmare in på</textBlock>
    <textBlock id="i-bf3f396577b8535c">Nordiska rådets verksamhet. Jag begränsar mig därför till att kommentera den motion som ligger till grund för den moderata reservation som fogats till betänkandet.</textBlock>
    <textBlock id="i-3887214c1ebd708f">Motionärerna yrkar bl.a. att deltagarkretsen vid</textBlock>
    <textBlock id="i-f5592dffe803d7ce">Nordiska rådets session skall kunna utökas med ledamöter från Europaparlamentet. Det reformarbete som pågått under senare år har inneburit en ny inriktning på verksamheten, nya arbetsformer och ny organisation. Den utvecklingen beskrivs också i redogörelsen från rådet. Den nya rådsorganisationen har öppnat för nya mötesformer, s.k. temamöten, där andra rådsmedlemmar och regeringsrepresentanter kan delta i debatten. Vid temasessionen om Europafrågor kunde</textBlock>
    <textBlock id="i-5e8d2cb64bfd60bc">Europaparlamentariker, Europarådsparlamentariker, parlamentariker från de nordiska parlamentens EU-</textBlock>
    <textBlock id="i-9ad0c318424b09a5">organ och andra parlamentsutskott utan att ha plats i rådet delta i debatten. Även vid andra konferenser har andra än rådets ledamöter haft möjlighet att delta.</textBlock>
    <textBlock id="i-414875ab7f73aee0">Fru talman! Nordiska rådets nya konstitution är beslutad och genomförd sedan den 1 januari 1996.</textBlock>
    <textBlock id="i-ebed11ef34cdec54">Innan några förändringar genomförs bör erfarenheter av den nya organisationen avvaktas. Innan en sådan utvärdering har kunnat ske menar vi att det inte är påkallat att diskutera några mer genomgripande förändringar av rådets verksamhet. Jag förutsätter att principen om nordisk nytta kommer att vara vägledande i rådets fortsatta reformarbete.</textBlock>
    <textBlock id="i-cd078443dc49582d">Fru talman! Jag yrkar bifall till hemställan i betänkandet och avslag på den moderata reservationen.</textBlock>
  </contentBlock>
  <contentBlock page="0" id="i-f3372fe7464b7381">
    <textBlock id="i-3cee7355e732cbd1">Anf.  165  INGER KOCH (m) replik:</textBlock>
    <textBlock id="i-03853c5c260e3d26">Fru talman! Agneta Brendt sade att Europaparlamentarikerna hade möjlighet att delta i debatten och att delta i de konferenser som hade ordnats. Det är alldeles riktigt. Så har också skett. Men det är en väldig skillnad mellan att kunna delta i en konferens och att sitta med i den beslutande församlingen, att vara med och fatta beslut i de olika utskotten, att vara med och se till att den samordning som vi så väl behöver i det europeiska samarbetet, i det nordiska samarbetet också sker på plats i utskotten.</textBlock>
    <textBlock id="i-356cdeef37e321b4">Det är det vi eftersträvar. Vi vill ha en större krets av parlamentariker som också sysslar med nordiska frågor. Nordiska frågor har en central roll också i</textBlock>
    <textBlock id="i-a9505f5f78aa43ec">Europaparlamentet.</textBlock>
    <textBlock id="i-f3205fde855ef2a3">Vi tycker att det är synd att utskottets majoritet inte vill tänka framåt, utan att man återigen fastnar i en struktur som inte leder fram till en dynamik i Nordiska rådet i framtiden.</textBlock>
    <textBlock id="i-89b77991532be8ae">Vi måste tänka framåt, och vi måste göra det nu.</textBlock>
  </contentBlock>
  <contentBlock page="0" id="i-24383fb9800428c3">
    <textBlock id="i-74ea96a26e1e634b">Anf.  166  AGNETA BRENDT (s) replik:</textBlock>
    <textBlock id="i-e687f84d3c18b50f">Fru talman! Det är naturligtvis viktigt att man är öppen för förändringar. Man bör också utvärdera de förändringar som har skett innan man vidtar ytterligare förändringar. Av den anledningen har vi i utskottsmajoriteten ansett att den nya organisationen bör få verka under en tid innan nya förändringar vidtas.</textBlock>
  </contentBlock>
  <contentBlock page="0" id="i-60c1ef8fa86133c7">
    <textBlock id="i-d2bc5cddbed9f08c">Anf.  167  INGER KOCH (m) replik:</textBlock>
    <textBlock id="i-29c171c3c631b767">Fru talman! Jag kan förstå att man resonerade så förra året, då organisationen inte hade varit i kraft så många år. Nu har den varit i kraft i två och ett halvt år, och den utvecklas på sitt sätt ständigt. Då borde man kunna ge den möjligheten att utvecklas strukturellt.</textBlock>
    <textBlock id="i-ed69ffa8deba9ec8">Nu finns det ett stort behov av ökade parlamentariska kontakter. De nationella utskotten skulle ha möjlighet att sammanträda tillsammans och besluta om nordiska frågor. Det är i parlamentet som de slutgiltiga besluten fattas. Då vore det väldigt bra om de nationella utskotten kunde samlas på nordisk basis.</textBlock>
  </contentBlock>
  <contentBlock page="0" id="i-5f798294aaff50d6">
    <textBlock id="i-6339570ed26b9ee4">Anf.  168  MARIANNE ANDERSSON (c):</textBlock>
    <textBlock id="i-836d75b1f41eefb9">Fru talman! Jag började konkret att arbeta med nordiska frågor som medlem i Nordiska rådet 1991.</textBlock>
    <textBlock id="i-62c7a1953ee12623">Det var i inledningen till de stora förändringarna. Det var mycket spännande. Statsministrarna tog initiativ till nyordning. Utrikespolitiken kunde börja diskuteras. Samarbetet med Baltikum inleddes, och informationskontor inrättades i de baltiska länderna. Nysatsningen på kultur var ett omdiskuterat projekt, och det var en kraftfull markering att kulturen är kittet i det nordiska samarbetet.</textBlock>
    <textBlock id="i-a962b6cc6a4d0b59">Våra nordiska länder har sedan dess gått olika vägar på flera områden - främst när det gäller EU-</textBlock>
    <textBlock id="i-bfb5748af5718cf2">medlemskapet och även EMU.</textBlock>
    <textBlock id="i-94818ee2904093f3">Vi vet att det finns olikheter när det gäller näringslivsstruktur och en mängd andra saker. Men -</textBlock>
    <textBlock id="i-ac4fd253fc211cb1">och detta är viktigt - det finns mer som förenar än skiljer oss. Det är det geografiska läget, språkgemenskapen, vår gemensamma historia som är sammanflätad på många olika sätt och liknande syn på sociala frågor. Många traditioner liknar varandra. Vi har en unik folkbildningstradition som förtjänar att spridas till andra delar av världen - inte minst till Östeuropa och utvecklingsländerna. Det är också vår syn på demokrati och mänskliga rättigheter m.m.</textBlock>
    <textBlock id="i-2695ffd06675e6c6">Vi är nog alla överens om att det är viktigt att i fortsättningen slå vakt om det nordiska samarbetet.</textBlock>
    <textBlock id="i-dab3fda96a255ca7">Det finns hela tiden risker för att annat internationellt samarbete tar överhanden, att de nordiska länderna glömmer Norden i EU-arbetet, att det anglosaxiska inflytandet tar överhanden tillsammans med inflytandet från USA. Våra språk kanske får en underordnad betydelse - vi börjar tala engelska.</textBlock>
    <textBlock id="i-80a23eab9abb4697">Jag och många andra menar att det folkliga samarbetet, utbytet mellan människor, ungdomssamarbetet, är så oerhört viktigt. Det är själva grunden. Utan en folklig förankring av den nordiska dimensionen når vi inte så långt på andra områden heller. Det är där en stor del av resurserna för nordiskt samarbete skall läggas. Dessutom skall samarbete inom alla de områden där det går att uppnå synergieffekter, s.k. nordisk nytta, naturligtvis också stimuleras.</textBlock>
    <textBlock id="i-77874c8c1efbd5f9">Det har hänt oerhört mycket de senaste åren. Bl.a.</textBlock>
    <textBlock id="i-2d05d66dc3542e15">har hela organisationen inom Nordiska rådet förändrats. Det gäller t.ex. utskottsorganisationen.</textBlock>
    <textBlock id="i-df11deb99410e124">Jag tror att det är bra att bygga vidare på den organisation som nu finns. Jag vet inte om det är den absolut optimala samarbetsformen. Men det är viktigt att bygga vidare. Vi skall inte bara omorganisera oss.</textBlock>
    <textBlock id="i-b6acad745e30ac54">Min erfarenhet av det nordiska samarbetet är att parlamentarikerna bara diskuterar organisationen och litet innehåll. Det är farligt för det nordiska samarbetet. Det gäller att diskutera frågor.</textBlock>
    <textBlock id="i-12876ea73f39d411">Därför tror jag inte på någon ny stor omorganisation. Jag tror på en utveckling och vitalisering av det nordiska samarbetet och självklart en vitalisering av det parlamentariska samarbetet.</textBlock>
    <textBlock id="i-0bb8fc6dc660d426">Sverige har som ordförandeland ett stort ansvar.</textBlock>
    <textBlock id="i-a6ab71ee7fe799b6">Prioriterade områden är arbete och ekologisk hållbarhet. De är förvisso mycket viktiga områden. Men vi får inte glömma det folkliga, barn och ungdomar och kulturen. Det gäller speciellt nu när Stockholm är kulturhuvudstad. Vi borde ha haft en del mer intressanta nordiska projekt under kulturåret. Vi borde ha haft bättre initiativförmåga.</textBlock>
    <textBlock id="i-3e1a227a736977c2">Skrivelsen tar upp många viktiga områden som</textBlock>
    <textBlock id="i-1bfb5864f21b40f7">Sverige prioriterar och vill bygga vidare på. Det handlar om språkförståelsen och TV-samarbetet - den gamla frågan där vi inte har kommit särskilt långt. Nu finns det inga tekniska hinder. Problemet är kostnader och att få plats i och betala för den digitala världen.</textBlock>
    <textBlock id="i-7e0b52d6cd567680">Det handlar om människorna verkligen vill.</textBlock>
    <textBlock id="i-8863cf404cf03be0">Nu har det gått lång tid där vi i Sverige inte har kunnat se på våra grannländers TV-program. Finns det egentligen någon önskan att göra det? Det stora problemet i dag är att få fram ett intresse för det nordiska då det finns mycket annat som trängs om uppmärksamheten. Det är bra att frågan drivs. Den får inte dö ut.</textBlock>
    <textBlock id="i-bd33c02f94abec28">Det är bra med ett nytt handlingsprogram för kultursamarbetet. Det är viktigt att arbeta med de frågorna hela tiden. Andra intressanta frågor är en analys av välfärdssamhället och hur det passar in i den nya tiden. Konsumentpolitiken är en annan fråga.</textBlock>
    <textBlock id="i-955515663a4026eb">Jag kan instämma i en del av det som Elver Jonsson sade alldeles nyss om det krångel som finns mellan våra länder och som vi borde kunna avskaffa.</textBlock>
    <textBlock id="i-ac75f81894130e1f">Frågan har utretts och diskuterats. Ändå finns det en del sådant. Vi borde kunna handla och få bort en del av krånglet.</textBlock>
    <textBlock id="i-cdcf6bb27a70a459">En annan viktig fråga är arbetet mot rasism och främlingsfientlighet. Jag är inte så säker på att det är lätt att få fram bra nordiska projekt. Mycket skall nog ligga på en lokal nivå. Det är viktigt att ha detta som en profilfråga och inte låta frågorna vila. Det är mer som en symbol än konkret arbete. Men det är bra om någon kommer på ett bra projekt.</textBlock>
    <textBlock id="i-6c8682613a0b8b70">En annan fråga är minoriteternas ställning. För några år sedan fick samerna status som observatörer i</textBlock>
    <textBlock id="i-da0020a3e9d03424">Nordiska rådet. Jag vet inte hur de nu blir delaktiga i den nya organisationen. De har väl ingen utskottsplats? Jag har en känsla av att de försvunnit bort och inte är så delaktiga som i den gamla organisationen.</textBlock>
    <textBlock id="i-744ce533a8340dd2">De har tappat litet grand.</textBlock>
    <textBlock id="i-a582d209ac27ad9d">Jag tror att tiden är inne att låta samerna bli fullvärdiga medlemmar i Nordiska rådet. Jag tycker att vi kan diskutera frågan. Det finns en mängd hinder, men om man verkligen vill är jag säker på att det går. Jag skulle vilja ha en kommentar till hur statsrådet ser på den frågan.</textBlock>
    <textBlock id="i-58fce2b6ba0d8186">I övrigt yrkar jag bifall till hemställan i betänkandet.</textBlock>
  </contentBlock>
  <contentBlock page="0" id="i-ae4ba616e3740abf">
    <textBlock id="i-61a8d98b280156c5">Anf.  169  BODIL FRANCKE</textBlock>
    <textBlock id="i-4b000ab4af5818f9">OHLSSON (mp):</textBlock>
    <textBlock id="i-b99e2ea7e0cdea8d">Fru talman! Om man pratar politik med vänner från andra världsdelar, t.ex. Asien, kommer de ofta in på förhållandet mellan den nordiska länderna. Hur kan det komma sig, undrar vännerna, att ni i Norden som så ofta har varit i krig med varandra under hundratals år helt enkelt har slutat med det? När man talar med skandinaver verkar alla tycka att det skulle vara fullständigt omöjligt att på nytt börja slåss och gå i krig med en nordisk granne.</textBlock>
    <textBlock id="i-12c221a982c2fd81">En av orsakerna är gissningsvis språket, som redan har nämnts här. Det underlättar kontakter och studier och gör att man klarar sig bra på en arbetsplats i något av de nordiska länderna. En annan orsak är säkert ett starkt och ihärdigt samarbete mellan de nordiska länderna och deras regeringar och också mellan de nordiska frivilligorganisationerna. Samarbetet i Norden tangerar också i högsta grad Östersjösamarbetet, även om det finns nordiska länder som är placerade vid andra vatten. Trots detta är samarbetet om miljöfrågor nödvändigt.</textBlock>
    <textBlock id="i-7a518ddd83e13692">Det nordiska gemensamma arbetet har också en lång historia, visserligen med avbrott för krig förr i tiden, men ändå med en ganska bred folklig förankring. I och med EU-inträdet har vissa nordiska länders politik ändrats på de områden där EU tagit över besluten, och det är därför extra viktigt att värna om det samarbete som vi kan genomföra utan förändringar.</textBlock>
    <textBlock id="i-fe99cd4ac455c50c">Miljöpartiet har i sin motion med anledning av regeringens skrivelse detta år, liksom förra året, yrkanden som berör nödvändigheten av ett ekologiskt och miljömässigt hållbart samhälle. Förra året framhöll vi att planerna för en nordisk gasledning låste fast länderna i en fortsatt import av miljöförstörande fossila bränslen. Vi menade då, liksom vi skriver i motionen i år, att man bör satsa på bioenergi, energieffektiviseringar, sol- och vindkraft, dvs. satsningar som ryms inom det ekologiskt hållbara kretsloppssamhället.</textBlock>
    <textBlock id="i-851a8370f87d8c74">I regeringens skrivelse verkar energi- och miljöfrågorna ha fått en starkare ställning än tidigare. Detta inger hopp om ett förstärkt nordiskt samarbete på ett av de viktigaste områdena för samhällsekonomin och miljön. Delvis hänger detta samman med att det under året har förts en mer aktiv dialog mellan Nordiska ministerrådet och Nordiska rådet om miljöfrågorna och att Nordiska rådet har fokuserat miljöfrågorna genom en särskild arbetsgrupp, som behandlade miljöräkenskaper för energi och vars rapport låg till grund för rådets rekommendation nr 6.</textBlock>
    <textBlock id="i-3b43b0b828710310">I denna rekommenderas de nordiska regeringarna att etablera en nordisk miljöräkenskap för energi som ett instrument för att uppnå miljövinster och att optimalt utnyttja ländernas energikällor. På så vis minskar man alltså miljöskadliga utsläpp. Vidare rekommenderades regeringarna att utvidga satsningarna på förnybara energikällor och understödja övergången till bärkraftiga energikällor, bl.a. genom att utreda åtgärder för att reducera subsidier och andra regler som favoriserar bruk av energikällor som inte är förnybara och som förorenar.</textBlock>
    <textBlock id="i-8007454be110aa7b">Miljöpartiets motion handlar om en förstärkning av detta samarbete på energi- och miljöområdet.</textBlock>
    <textBlock id="i-f1419ef9e2bda9b5">Nordiska ministerrådet har tagit initiativ till en utredning om det nordiska elsamarbetets och elproduktionens påverkan på klimat och miljö. Resultatet skall vara klart till hösten 1998.</textBlock>
    <textBlock id="i-cb2983ab55233659">Miljöpartiet menar att utslagsgivande för en förbättring av miljön är att såväl konferenser som utredningars och arbetsgruppers direkta rekommendationer resulterar i konkreta insatser och samarbete. Det finns många aktörer inom det här området, och man bör samla ihop de rekommendationer som finns. Miljöpartiet vill särskilt betona den av Nordiska rådet tillsatta arbetsgrupp som sätter fokus på miljöfrågorna. I</textBlock>
    <textBlock id="i-3ee0656bb397a05f">arbetsgruppens rapport talas det ytterligare om en utvidgad satsning på förnybara energikällor.</textBlock>
    <textBlock id="i-133e6d92167b030a">Det är viktigt att de nordiska regeringarna samarbetar också om styrmedlen på energi- och miljöområdet och att man särskilt beaktar kraven på minskad energikonsumtion och på miljövänlig energiproduktion.</textBlock>
  </contentBlock>
  <contentBlock page="0" id="i-9620711e823cadaf">
    <textBlock id="i-981b125111580ac3">Anf.  170  INGRID NÄSLUND (kd):</textBlock>
    <textBlock id="i-faaf106d0506f519">Fru talman! Vi har hört många fina inlägg om det nordiska samarbetet, och jag skall verkligen försöka att vara kortfattad och bara lyfta fram några saker som hitintills inte har sagts.</textBlock>
    <textBlock id="i-f6c0b5d42ec28bc7">När det gäller Europautskottet, där jag är med, har det utvecklats ett arbete i form av väldigt breda konferenser som haft en intressant uppläggning. Moderaterna har här lagt fram ett förslag om att EU-</textBlock>
    <textBlock id="i-4713912c47b374bb">parlamentariker också skulle kunna vara ledamöter i</textBlock>
    <textBlock id="i-c988e2aa5bce512a">Nordiska rådet. Jag vet inte om jag riktigt ställer upp på den tanken. Däremot har det redan utvecklats ett gott samarbete, på så sätt att EU-parlamentariker har inbjudits t.ex. till Europautskottets olika konferenser och seminariedagar. EU-parlamentarikerna har där deltagit i debatten på precis samma villkor som vi andra. Det de inte kan vara med om är de möten vi har i plenum, men egentligen tror jag inte att det viktigaste arbetet i Nordiska rådet försiggår där, utan det sker snarare när de olika utskotten samlas. I det sammanhanget har vi alltså möjlighet att inbjuda EU-</textBlock>
    <textBlock id="i-4cd4d7141af03b0d">parlamentariker.</textBlock>
    <textBlock id="i-8f12aaf0406ab68b">Marianne Andersson tog upp möjligheten till ett närmare samarbete för samernas del. Det tycker jag i så fall skulle vara mer befogat, eftersom de är en del av Norden men på ett väldigt speciellt sätt i och med att de är en minoritetsbefolkning som sträcker sig över flera olika nordiska länder. Det kanske skulle kunna finnas en sådan flexibilitet att de kunde vara fullvärdiga medlemmar. Det kunde också vara ett gott exempel när vi uppmanar länder i vårt närområde att bättre ta vara på sina minoriteter och ge dem fullständiga rättigheter.</textBlock>
    <textBlock id="i-e0d50226d8452353">Jag kommer här att lyfta fram litet olika saker. Jag ser med tillfredsställelse att den kommitté som har sysslat med finska språkets ställning som ett minoritetsspråk betraktar finskan som ett minoritetsspråk.</textBlock>
    <textBlock id="i-b3c6cf6a2112c84b">Jag vet att det skulle glädja våra finska vänner väldigt mycket om finskan i framtiden verkligen kunde bli ett minoritetsspråk i vårt land. Jag tror också att det betyder mycket för dem som talar svenska i Finland.</textBlock>
    <textBlock id="i-1c734f26f6a09f10">Sedan vill jag ta upp en fråga som jag har lyft fram vid ett par tillfällen. De svenska ministrarna vill under det svenska ordförandeskapet lyfta fram två breda initiativ i det nordiska samarbetet. Det gäller ett samarbete för ökad sysselsättning och en ekologiskt hållbar region. Det är en bra ambition, som ingen av oss har något emot. Sedan räknar man upp en rad olika insatser och områden där man vill få till stånd ett utökat samarbete. Bl.a. nämner man en vidgad nordisk samverkan i närområdet för att bidra till att främja demokrati, stabilitet, ekologisk, ekonomisk och social utveckling för hela den region som omfattar Norden, Östersjön, Barents och Arktis.</textBlock>
    <textBlock id="i-aa289206d81f70c9">I det sammanhanget skulle jag vilja lyfta fram en fråga som jag redan har nämnt ett par gånger. Jag tror att vi i Norden skulle ha speciella förutsättningar att påverka både Ryssland och de baltiska staterna i resonemangen kring religionsfrihet. Jag har tagit upp denna fråga i samband med ett annat betänkande, där utskottet behandlade de mänskliga rättigheterna. Jag tycker att frågan platsar också här, eftersom jag har efterlyst en nordisk samverkan för att försöka främja den här frågan. Jag tror att vi har speciella förutsättningar på det här området, eftersom vi i de nordiska länderna i det här sammanhanget har haft en större mångfald än vad man har haft i de flesta andra delarna av Europa.</textBlock>
    <textBlock id="i-ca9df1b5b3b1336d">Vi har haft det under ett väldigt stort samförstånd och en stor tolerans i våra länder. Därför hoppas jag att Sverige under sitt ordförandeskap skall kunna föra fram den här frågan i ministerrådet.</textBlock>
  </contentBlock>
  <contentBlock page="0" id="i-cadb27a173bd6a10">
    <textBlock id="i-55a4d04159cd6427">Anf.  171  Statsrådet LEIF</textBlock>
    <textBlock id="i-c864cfa7b94bdaa2">PAGROTSKY (s):</textBlock>
    <textBlock id="i-5c87a8d3c705e844">Fru talman! Jag har med intresse tagit del av utrikesutskottets behandling av regeringsskrivelsen om nordiskt samarbete 1997. Jag kan med glädje konstatera att det råder en hög grad av samsyn mellan riksdagen och regeringen om det nordiska samarbetet.</textBlock>
    <textBlock id="i-ec9dae53ba6e0b64">Därför kan jag i dag, när nästan halva tiden av Sveriges ordförandeskap i det nordiska regeringssamarbetet har gått, ta tillfället i akt och lämna en delårsrapport med några exempel för att informera om hur arbetet utvecklats under det första halvåret.</textBlock>
    <textBlock id="i-53b72d1fd79406e6">Det nordiska samarbetet skall ge resultat som märks i vardagen för den enskilde nordbon, företag och organisationer. De vardagsnära frågorna handlar i stor utsträckning om att bevara och utveckla den öppenhet som vi har i Norden sedan många decennier på arbetsmarknaden, genom lika behandling av de sociala skyddsnäten, i resandet över varandras gränser, för företagandet.</textBlock>
    <textBlock id="i-7d57121143920031">De nordiska systemen för att främja och underlätta rörlighet grundlades för över 40 år sedan, innan resten av Europa hade kommit på begreppet inre marknad och innan någon annan än befolkningen i övre Moseldalen hade hört talat om Schengen. Systemen har successivt byggts på, utvecklats och anpassats till förändrade förutsättningar. Men den vardagliga tilllämpningen av systemen är inte alltid glasklar. Det måste vara lätt att röra sig mellan de nordiska länderna. Privatpersoner som flyttar mellan de nordiska länderna i samband med utbildning, arbete eller resor får ibland problem med t.ex. skatter, pensioner och försäkringar. Sådana vardagsbekymmer kan vara tecken på att systemen inte fungerar som de skall. Det skall vi göra någonting åt.</textBlock>
    <textBlock id="i-698b696238c79fa7">Vi har i Norden särskilda förutsättningar att gå före, att visa vägen, att bygga vidare på den höga grad av integration vi redan uppnått och att därmed i ett högre tempo än resten av Europa förverkliga en inre marknad som gagnar enskilda och företag. Att underlätta vardagen för arbete, bosättning, resande och företagande är därför ett centralt tema i regeringens nordiska arbete.</textBlock>
    <textBlock id="i-7d6571c4a54e0c71">Låt mig ta några exempel. Den kanske viktigaste enskilda nordiska samarbetsfrågan just nu är de nordiska ländernas anslutning till Schengensamarbetet.</textBlock>
    <textBlock id="i-f029195ee573b295">Det har Elver Jonsson ställt en fråga till mig om.</textBlock>
    <textBlock id="i-46c74b0e9dbc43bd">Passfriheten inom Norden är för alla nordiska medborgare en omistlig och självklar del av vardagen.</textBlock>
    <textBlock id="i-efde2a626df44d91">Något alternativ till att bevara nordisk passfrihet inom ramen för ett vidare Europasamarbete kan egentligen inte tänkas. Utan det nordiska passfrihetsområdet blir den fria rörligheten för personer i ett större Europa inte fullödig. EU:s medlemmar har i Amsterdamfördraget förbundit sig att finna en praktisk lösning.</textBlock>
    <textBlock id="i-9d293991161af487">Europeiska rådet har uttalat att alla nödvändiga åtgärder skall vidtas för att avtalen med Norge och Island skall kunna träda i kraft samtidigt med Amsterdamfördraget.</textBlock>
    <textBlock id="i-7bc29e684fcb397b">Fru talman! Det finns alltså ingen anledning för</textBlock>
    <textBlock id="i-9bc064ad7122ad4b">Norden att avvakta förverkligandet av EU:s inre marknad. Men kvar finns irrationella hinder, inte minst i handeln inom Norden som det är viktigt att undanröja. På svensk sida har vi genomfört en kartläggning av handelshindren mellan länderna som visar att det finns en rad konkreta förenklingar att ta itu med. Detta är vi nu i färd med.</textBlock>
    <textBlock id="i-48be54d01f40ba6e">Det nordiska näringslivets nära samarbete är ett tydligt bevis på dynamiken i vår del av Europa. Företagsförvärven och det korsvisa ägandet växer i betydelse medan nationsgränserna minskar. I och med samgåendet mellan Nordbanken och Merita Bank i</textBlock>
    <textBlock id="i-b25f36b592d55451">Finland kan kunderna i banken nu överföra pengar mellan Sverige och Finland lika fort, lika enkelt och lika billigt som inom vart och ett av våra två länder.</textBlock>
    <textBlock id="i-fdbb0b6a866cce7e">Jag frågar mig: Varför inte gå vidare på den inslagna vägen och göra detta lika enkelt för kunder i andra nordiska länder? Varför inte i andra banker? Varför skall det vara dyrare, krångligare och ta längre tid att skicka en hundralapp mellan Helsingör och Helsingborg än mellan Helsingborg och Rovaniemi? Inga tekniska eller juridiska hinder står i vägen för en bättre ordning, bara konservatism och intresset av att tjäna några extra räntedagar på konsumenternas bekostnad.</textBlock>
    <textBlock id="i-05f794e4ed07c0f3">Jag vill här också nämna den satsning som regeringen föreslår i vårpropositionen för att under tre år bl.a. stimulera den elektroniska handelns utveckling inom Norden och för att underlätta för små och medelstora företag att använda IT-tekniken i sina exportverksamheter. Nordisk enighet råder om att förstärka och utveckla detta samarbete. Det är återigen ett fält där Norden har anledning att försöka gå före, att visa vägen och att ta vara på de konkurrensfördelar som vi kan få på köpet.</textBlock>
    <textBlock id="i-b07254022cdcd74d">Ytterligare ett exempel på vårt arbete med vardagsfrågorna är den samverkan vi nu inlett med danska regeringen för att tillvarata de framtida utvecklingsmöjligheterna i Öresundsregionen i samband med att Öresundsbron står klar om några år. Regeringarna är överens om att gemensamt analysera hinder och möjligheter som finns för företagande, arbete, studier och bosättning inom regionen. För att avslöja brister i rörlighetssystemen och ge nordborna vägledande information inrättas nu i dagarna en försöksverksamhet men en nordisk servicetelefon, som Elver</textBlock>
    <textBlock id="i-3002cb09c2f15ef2">Jonsson också nämnde i sitt anförande. Servicefunktionen, som är placerad hos Föreningen Nordens informationsbutik Arena Norden här i Stockholm innebär att nordbor kan ringa gratis för att få hjälp med problem som de möter i vardagen.</textBlock>
    <textBlock id="i-c03bdf889556edba">Fru talman! Nordisk integration och närhet har emellertid andra perspektiv än rent gränsnära. Vi har en lång tradition av institutionell samverkan att bygga vidare. Det är smart att försöka lösa samhällsuppgifter gemensamt i stället för fem gånger om i varje land för sig. En nordisk arbetsgrupp under ledning av Tony</textBlock>
    <textBlock id="i-053d5f5f6f15ea39">Hagström tillsätts nu med uppgift att klarlägga var våra myndigheter skulle kunna samverka mer till nytta för alla parter.</textBlock>
    <textBlock id="i-e95a30a19abf480e">Nordisk närhet främjas också av ökade möjligheter att se TV-sändningar från andra nordiska länder.</textBlock>
    <textBlock id="i-841a940246ea6afd">Många är de diskussioner och utredningar som ägnas detta ämne. Även om vi nått en bit med bilaterala dellösningar, ökad gemensam produktion och utbyte av program kunde resultaten vara bättre. Det råder väl knappast någon tvekan om TV:s genomslagskraft för att öka nordisk språkförståelse och kunskaper om varandra. Därför är det löftesrikt att visionen om grannlands-TV:n nu äntligen kan komma att förverkligas genom den digitala sändningstekniken. De nordiska public service-bolagen tillsammans med de större kabel-TV-operatörerna har markerat en ambition att enas om en gemensam teknisk specifikation för distribution av digital-TV i Norden. Det kan öppna vägen för större utbud och tillgänglighet i nordiskt</textBlock>
    <textBlock id="i-ab79a56952b77888">TV-utbyte. Jag hoppas att operatörerna tar det ansvaret och den chansen.</textBlock>
    <textBlock id="i-37b9e1268132e480">Fru talman! Utrikespolitiskt har nordisk samverkan efter det kalla kriget alltmer inriktats på de nya demokratierna i våra närområden. Det är en gemensam nordisk angelägenhet att bidra till säkerhet, stabilitet och en gynnsam utveckling för hela den region som omfattar Norden, Östersjön, Barents och Arktis. I</textBlock>
    <textBlock id="i-b2b8b24e5a6c02fb">år avsätts inte mindre än en femtedel av den nordiska budgeten, ungefär 150 miljoner kronor, till insatser i närområdena.</textBlock>
    <textBlock id="i-ae84d108527709e7">Vårt geografiska läge är också en tillgång i arbetet för jobben och miljön. Norden ligger i en av Europas snabbast växande regioner. Men angränsande områden runt Östersjön, Barents och Arktis har Norden en utomordentlig utvecklingspotential. Tillsammans har vi en unik möjlighet att skapa en framtid med tillväxt, välfärd, säkerhet och bra miljö.</textBlock>
    <textBlock id="i-c1d16763632751c5">Fru talman! Avslutningsvis vill jag konstatera att under senare år utrikes- och inrikesfrågor allt oftare går i varandra. Det gäller Europasamarbetet men också i hög grad det nordiska samarbetet. Det har integrerats i vardagen i en sådan omfattning att många människor inte ens uppfattar de inomnordiska relationerna som utrikespolitik. Kort och gott: Nordisk samverkan är god politik för medborgarna.</textBlock>
    <textBlock id="i-8c2d7e2abe785199">Därmed tror jag också att jag har behandlat en stor del av de frågor som Elver Jonsson, Ingrid Näslund och Marianne Andersson ställde. Jag kanske kan återkomma till några av dem i eventuella repliker.</textBlock>
  </contentBlock>
  <contentBlock page="0" id="i-bc331367637e232d">
    <textBlock id="i-471b3b47c2f3ba58">Anf.  172  BODIL FRANCKE</textBlock>
    <textBlock id="i-9b8b220799056fb8">OHLSSON (mp) replik:</textBlock>
    <textBlock id="i-aabcca74e9ad58ec">Fru talman! Jag vill ställa en fråga om samerna, som är ursprungsbefolkning och minoritetsbefolkning i flera nordiska länder. Jag har förut väckt motioner om att samerna skall bli fullvärdiga medlemmar i</textBlock>
    <textBlock id="i-ef2ecd04287324d6">Nordiska rådet. Det har varit ett klart nej alla gångerna. Jag undrar om det är ett klart nej också nu eller om man har börjat tänka på något annat sätt i fråga om samerna.</textBlock>
  </contentBlock>
  <contentBlock page="0" id="i-3c5d7f8c1c59392a">
    <textBlock id="i-600c91571dfed678">Anf.  173  Statsrådet LEIF</textBlock>
    <textBlock id="i-d3bdc52086003845">PAGROTSKY (s):</textBlock>
    <textBlock id="i-838089dc0a605e2d">Fru talman! Som nordisk samarbetsminister är mitt jobb att samordna regeringarnas samarbete under det år som vi har ordförandeskapet. Den fråga som</textBlock>
    <textBlock id="i-d3d9491a3ca0463a">Bodil Francke Ohlsson väcker gäller samarbetet mellan parlamentarikerna i de nordiska länderna. Jag tycker inte att det vore riktigt korrekt av mig att peka finger åt parlamentarikerna om hur de skall organisera sitt samarbete.</textBlock>
    <textBlock id="i-e05c394ec4b3d93b">Jag har full respekt för de beslutsmekanismer som råder i de olika länderna inklusive här i denna kammare. Jag tänker inte för min del lägga mig i den beslutsprocessen. Vad gäller samarbetet mellan regeringarna tycker jag att det fungerar väl vad gäller representativitet för Nordens olika regioner och folkgrupper. Men hur parlamentarikerna väljer sitt samarbete är upp till dem.</textBlock>
  </contentBlock>
  <contentBlock page="0" id="i-4896abff2e831ffa">
    <textBlock id="i-b72b3e70a3891c2f">Anf.  174  ELVER JONSSON (fp) replik:</textBlock>
    <textBlock id="i-872e07da151e82b1">Fru talman! Samarbetsministern höll ett fint anförande här som var lika diplomatiskt i tonen som utrikesutskottets självt. När han nu ger sitt vittnesbörd över första halvåret som ordförandeland skall jag väl inte grumla glädjen. Det är självklart att Arena Norden-projektet är viktigt. Det är bra att det har fått fortsätta.</textBlock>
    <textBlock id="i-55ba3ab52cf3bb6d">Sedan smög statsrådet ändå in att allt inte fungerar så bra. Det må gälla skatter eller pensioner. Han pekade på att det finns en hel del att putsa på i kanterna.</textBlock>
    <textBlock id="i-d767a987a6c98b68">Statstrådet säger att när det nu är så enkelt att med</textBlock>
    <textBlock id="i-0657e7237e74ceb7">Nordbanken och dess finska partner skicka pengar billigt borde vi väl kunna gå vidare.</textBlock>
    <textBlock id="i-703936bde29672d6">Så skulle väl en gammal brevbärare säga. Men gå inte över svenska postverket. Jag tycker att vi har fläckat postverkets goodwill, detta statsägda företag som hade sitt enhetsporto, som nu har upphört, där postanvisningsavgiften är så dyr att den överstiger en nordisk föreningsavgift och där kostnaden för ett nordisk bokpaket är så stor att det är idé att köpa böckerna på plats. Jag tror att vi har en hel del att titta på när det gäller kultursamarbetet och annat.</textBlock>
    <textBlock id="i-d434f345ca12bf8f">Nu säger statsrådet i ett annat sammanhang att operatörerna väl tar sitt ansvar. Det är möjligt. Men operatörer bör bevakas, särskilt som jag hoppas att vi bägge hyllar en långtgående marknadsekonomisk frihet. Det finns i detta ett politiskt ansvar av social karaktär där det kulturella ansvaret inte får skjutas åt sidan.</textBlock>
    <textBlock id="i-dd38b9dcdc5990f6">Sedan hoppade statsrådet över en fråga. Det gäller detta med gemensamt uppträdande. Jag åberopade</textBlock>
    <textBlock id="i-c4944c91fad1f30b">Göteborgssvaret beträffande gemensamt nordiskt miljösamarbete och uppträdande gentemot Europa.</textBlock>
    <textBlock id="i-f9c3f282747f9882">Finns det samma ambition när det gäller monetära aktiviteter i Norden gentemot EU?</textBlock>
  </contentBlock>
  <contentBlock page="0" id="i-02d399116ed19ddc">
    <textBlock id="i-64cca18f98ebb878">Anf.  175  Statsrådet LEIF</textBlock>
    <textBlock id="i-d3aceb9107571f6a">PAGROTSKY (s):</textBlock>
    <textBlock id="i-7e97ca11958cebb4">Fru talman! Jag tänker inte lägga mig i om bankerna väljer den ena eller andra metoden för att ta några räntedagar av sina kunder. Det borde marknaden klara av själv. Jag vill bara peka på att en bank har gått före i den nordiska förbrödringen och visat på vilka möjligheter som finns och vilka möjligheter som de andra bankerna därmed väljer bort. Jag tycker att det skulle se bra ut om andra följde efter, andra länder och andra banker, nu när vi vet att det fungerar.</textBlock>
    <textBlock id="i-9d6d28f73327f3f1">Jag tycker att det vore kul om fler ville använda sina röster i olika bankstyrelser och som kunder och opinionsbildare runt om i landet att sätta press också på de andra så att vi kan se resultat. Man skulle då snart kunna skicka en peng från Helsingborg till Helsingör, t.ex. till de handlare som man har gynnat där när man har varit utan växel, på samma enkla och lättillgängliga sätt som man kan göra till norra Finland från Helsingborg.</textBlock>
    <textBlock id="i-9dffe6eb4ac35e99">Det var en exkurs om Posten. Låt mig bara påminna om att bolagiseringen och momsbeläggningen, och därmed momsbeläggningen av portot, ägde rum under en tidigare regering. Om jag minns rätt röstade den socialdemokratiska gruppen nej till det förslaget. Det kanske var klokt om man funderar på det så här i efterhand, åtminstone om man lyssnar på Elver Jonsson.</textBlock>
    <textBlock id="i-1f2d56b9c83aa1f0">Till sist till frågan om gemensamt uppträdande vad gäller miljöfrågorna. Det tycker jag är ett mycket bra förslag. Det är ett av de bättre områdena för nordiskt gemensamt uppträdande i EU. Jag ser framför mig att det kommer att vara en av de frågor där vi kommer att ha en gemensam tonart under de tre nordiska ordförandeperioderna i EU - år 1999, 2001 och</textBlock>
    <textBlock id="i-eefbfa9b2f38ae27">2002.</textBlock>
    <textBlock id="i-6c7ceba71ea12cd0">Med en gemensam tonart under tre år mellan tre olika ordförandeskap kan jag väl tänka mig att vi kommer att kunna flytta fram positionerna ganska rejält i Europa till förmån för gemensamma nordiska värderingar.</textBlock>
  </contentBlock>
  <contentBlock page="0" id="i-13ca75f20ff1a6b9">
    <textBlock id="i-bd62042a083e4e35">Anf.  176  ELVER JONSSON (fp) replik:</textBlock>
    <textBlock id="i-e27d47bf88bb1a71">Fru talman! Samarbetsministern är fortfarande lika diskret. Jag kan ändå läsa fram att med det sista han säger om en gemensam ton under en treårsperiod kan vi ändå se litet av ljuset i tunneln, för att nu citera litet bevingade ord. Men då är det viktigt att vi är på samma oktav så att det inte blir för stora differenser i den delen.</textBlock>
    <textBlock id="i-e4ba3ed05f6228dc">Sedan skulle det var spännande att höra om statsrådet tycker att bolagiseringen av Posten var ett sådant missgrepp att det kommer att väckas förslag från regeringen om att göra en annan ordning.</textBlock>
    <textBlock id="i-01b5b8222fac84f6">Det hela visar väl ändå på att mycket är bra i det nordiska samarbetet, men det finns en del praktiska saker att se över. Där har självfallet samarbetsministern ett stort ansvar. Men det skall inte underhållas att också vi som parlamentariker har anledning att vara, som jag sade i mitt inlägg, både idégivare och pådrivare i det som har klart folklig och enskild karaktär.</textBlock>
    <textBlock id="i-7e70135cdcb2ad68">För att ett nordiskt samarbete skall få den legitimitet som vi tycker att det har och som vi påstår finns gäller det att vardagssamarbetet och det gränsöverskridande fungerar. Det är mycket som är bra, men en del återstår ändå.</textBlock>
  </contentBlock>
  <contentBlock page="0" id="i-492303702418491c">
    <textBlock id="i-4ad7f8fcaa47e0a1">Anf.  177  ANITA JOHANSSON (s):</textBlock>
    <textBlock id="i-85a642faa44855b6">Fru talman! Först som sist; det nordiska samarbetet är en viktig och angelägen politisk uppgift, och dess betydelse ökar. Ett faktum som inte minst framgår av de handlingar som ligger på riksdagens bord i dag.</textBlock>
    <textBlock id="i-6c625da15a438f0b">De handlingar som ligger till grund för utrikesutskottets betänkande - regeringens skrivelse och Nordiska rådets svenska delegations berättelse angående verksamheten 1997 - är en både bra och innehållsrik katalog på det nordiska samarbetets bredd och betydelse.</textBlock>
    <textBlock id="i-eda9541da8b129fe">Fru talman! Jag känner faktiskt stor stolthet över att ha spelat en roll i denna verksamhet, som egentligen drivs med förhållandevis små medel.</textBlock>
    <textBlock id="i-4739d52914556283">Jag vill också en dag som denna uttrycka stor uppskattning över det svenska nordiska ordförandeskapets prioriteringar. De är helt riktiga. De är politiskt viktiga, vardagsnära och inriktade på den nordiska nyttan, som vi sätter i centrum för det nordiska samarbetet.</textBlock>
    <textBlock id="i-476df2cf56d10389">Det känns särskilt bra att jobben också står högt upp också på det nordiska samarbetets dagordning.</textBlock>
    <textBlock id="i-b502fa9670aa0c42">Här har vi socialdemokrater drivit på hårt.</textBlock>
    <textBlock id="i-10e89cd30264f0dc">Samarbetsprogrammet på det arbetsmarknadspolitiska området fram till år 2000, där särskilt ungdomsoch långtidsarbetslösheten lyfts fram, är ett viktigt uttryck för en stark nordisk ambition. Visst är det varje enskild nations yttersta ansvar att sätta sitt folk i arbete, men genom en aktiv nordisk samverkan och koordinerade insatser kan det nationella arbetet för ökad tillväxt främjas.</textBlock>
    <textBlock id="i-43446bbb6e0d7aca">Ett faktum är att länder i samverkan kan göra mer än ett enskilt land, vilket också betonas i riktlinjerna för förnyelsen av Nordiska rådets arbete.</textBlock>
    <textBlock id="i-abf63b1a04a71f3a">Den nya ordningen med att det numera till sessionen skall avlämnas en sysselsättningsredogörelse är mycket viktig just för att sätta strålkastarna på jobben.</textBlock>
    <textBlock id="i-71c37e6a9e6615fd">Men här känns det också viktigt med en ännu hårdare betoning på strategin inför framtiden.</textBlock>
    <textBlock id="i-83f58b43053d6824">Jag skulle också vilja gå vidare och se ett årligt nordiskt toppmöte om jobben. Ty en sådan dimension har frågorna om jobben att det motiverar ett årligt toppmöte, där teman och framtidsinriktade studier kan variera år från år.</textBlock>
    <textBlock id="i-d86dd6a68237c947">Det nordiska samarbetet har reformerats rejält.</textBlock>
    <textBlock id="i-015ef2a1abf573b8">Även om jag tycker att det är något för tidigt att dra definitiva slutsatser, kan jag inte se annat än att det mesta har gjorts ganska rätt. Vi har blivit tydligare, konkretare och mer resultatinriktade i Nordiska rådet.</textBlock>
    <textBlock id="i-2b77aed3aeb7aed8">Det är helt riktigt med koncentrationen på de tre pelarna, nämligen samarbetet inom Norden, Norden och</textBlock>
    <textBlock id="i-b776e9ea3147253e">Europa och Norden och dess närområden.</textBlock>
    <textBlock id="i-59905524a81ccdfb">Partipolitiseringen har skapat en ökad dynamik, även om jag också vill betona värdet av samsyn och konsensus i det nordiska samarbetet - precis som vi värdesätter det i annat samarbete, nationellt och internationellt.</textBlock>
    <textBlock id="i-1243877b0902c4bf">Fru talman! Jag skall nämna några ord om kontrollkommittén. Jag tycker att vi nu börjar finna våra arbetsformer som ordförande. Våra viktigaste uppgifter är naturligtvis kontrolluppgifter. För 1998 har vi beslutat att göra en analys av de multilaterala och de nordiska insatserna i Lettland så att de är koordinerade på ett riktigt sätt. Vi har stannat för att analysera sektorerna hälsa och miljö. Målet är att vi skall lägga fram en rapport till sessionen senare i höst.</textBlock>
    <textBlock id="i-5ead19a65c83d01d">Några kritiska synpunkter har jag dock. Parlamentarikersidan har gjort sin del i reformprocessen. Då är det väl inte för mycket begärt att regeringssidan också utvecklar sin organisation. Den är inte så väl ägnad för att driva bredare politiska frågor. I praktiken är det en verksamhet där tjänstemannakommittéerna styr och ställer. Självfallet håller de på sina områden och agerar så att verksamheter körs vidare med utgångspunkt från att det skall vara som vanligt. Det är bekvämt, men det utvecklar inte den nordiska nyttan.</textBlock>
    <textBlock id="i-0fd0ca8cfc5e3001">Vi har mellan ministrar och parlamentariker varit överens om att det behövs en översyn av Helsingforsavtalet. Det togs upp för några år sedan i det finska ordförandeprogrammet. Men ingenting har hänt. Både</textBlock>
    <textBlock id="i-e7f87960448ebd3c">Finland och Norge passade. Jag utgår från att det inom ramen för det svenska ordförandeskapet kan tas nya initiativ så att denna välbehövliga översyn kommer i gång.</textBlock>
    <textBlock id="i-30736ef07b2a1280">Nu gäller det att gå vidare. Vi har stora och viktiga uppgifter framför oss. Det handlar om fortsatt kamp för jobben. Det handlar om Norden som hemmamarknad. Det handlar om den nordiska välfärdsmodellen och hur den kan utvecklas och stärkas. Det handlar om värnet om rättvisa och trygghet. Det handlar om framtiden, med IT-utveckling och konstruktiv samverkan i forskning och utbildning. Det handlar om att tillvarata det mångkulturella Norden, och motverka intolerans och andra onda krafter. Det handlar om det nordiska kultursamarbetet där det folkliga engagemanget understöds. Det handlar om gemensamma åtgärder för barn och ungdom. Det handlar om att stärka samarbetet och vårt engagemang i vårt närområde. Det handlar särskilt om en fortsatt målmedveten politik för att göra Norden och dess närområden till en ekologiskt hållbar region. Det handlar om ett aktivt Norden i det europeiska och globala perspektivet.</textBlock>
    <textBlock id="i-00ad5bca91bac462">Fru talman! När nordisk facklig och politisk arbetarrörelse samlas till kongress i nästa vecka i Haugesund i Norge är globaliseringen det övergripande temat. Vi socialdemokrater kommer också i rådsarbetet att framöver ta initiativ på temat Norden i det globala perspektivet.</textBlock>
    <textBlock id="i-a300b2ca8662de73">När jag och den socialdemokratiska gruppen ser de närmaste åren framför oss, med sikte på sekelskiftet och tiden däromkring, känner vi stor tillförsikt för</textBlock>
    <textBlock id="i-56e9b054cc05bf9b">Nordiska rådets arbete. Det står fullkomligt klart att det nordiska samarbetet inte bara har en roll, utan en mycket viktig roll i framtiden.</textBlock>
  </contentBlock>
  <contentBlock page="0" id="i-43e4c182c86d1fe9">
    <textBlock id="i-dcb3fa7e02b2badc">Anf.  178  ELVER JONSSON (fp) replik:</textBlock>
    <textBlock id="i-2d77374ee6767475">Fru talman! Det är lätt att instämma i många av de honnörsord som Anita Johansson här redovisade för kammaren. Hon började med att säga att hon kände stolthet därför att socialdemokraterna hade drivit på hårt. Det stämmer säkert till en del, men tyvärr har de också drivit på hårt när det gäller att pruta på den rätt försiktiga budget som Nordiska rådet håller sig med.</textBlock>
    <textBlock id="i-424501f23a1f2ab2">En liten enkel jämförelse som jag har nämnt någon gång är att den insats Sverige lägger i EU-samarbetet</textBlock>
    <textBlock id="i-62b8958b95a4a9cd">- inom parentes sagt ett EU-samarbete som jag starkt gillar - är 50-60 gånger större än den slant som läggs till det nordiska samarbete som är nedprutat på socialdemokratiskt initiativ.</textBlock>
    <textBlock id="i-19018c6c5c169935">Jag tror att det är viktigt att påminna om att arbetslösheten är ett gissel också i Norden. Två miljoner människor står utanför arbetsmarknaden. Det kan vi inte vara nöjda med. Här behöver insatser göras.</textBlock>
    <textBlock id="i-2d608df525d8b3bf">Fru talman! För min del tror jag inte att det räcker med toppmöten eller härliga partikongresser, där man visserligen talar om globalisering och annat. Man behöver kanske i stället mer titta mot basen och fråga sig hur det går för den enskilde arbetstagaren och den presumtive småföretagaren. Där tror jag att vi skall göra insatser i vår samverkan.</textBlock>
  </contentBlock>
  <contentBlock page="0" id="i-b2920c384b0605bb">
    <textBlock id="i-dc4889c0c76799bb">Anf.  179  ANITA JOHANSSON (s) replik:</textBlock>
    <textBlock id="i-19be74f898b61a4d">Fru talman! Jag kan hålla med Elver Jonsson om att det var smärtsamt att pruta på Nordiska rådets budget. Jag håller också med honom om att det inte är så mycket pengar vi har att fördela när det gäller nordiskt samarbete. Där kan vi gemensamt jobba vidare. Vi var tvungna att skära ned budgeten - det vet vi alla. Det är en gammal vev som dras i den här kammaren. Jag tänker därför inte återkomma till det som gång på gång har sagts här. Vi kanske gemensamt kan jobba för att budgeten i framtiden skall bli större för Nordiska rådet.</textBlock>
    <textBlock id="i-6996592ef943d947">Arbetslösheten är hög, och den är en mycket viktig fråga. Det är därför som jag gång på gång har tagit upp frågan, både vid sessionen och här hemma i kammaren. Därför tycker jag att det är viktigt att vi nu till sessionen får en redogörelse för arbetslösheten.</textBlock>
    <textBlock id="i-0748ed6e52575761">Det är en fråga som jag har varit med och drivit ganska hårt. Jag tror att det är viktigt att vi årligen får en redogörelse från ministerrådet om hur det ser ut med arbetslösheten, så att vi alla kan fästa blicken på denna onda företeelse.</textBlock>
  </contentBlock>
  <contentBlock page="0" id="i-620dfee31fb24706">
    <textBlock id="i-515d8fa9279448c1">Överläggningen var härmed avslutad.</textBlock>
    <textBlock id="i-00fc21d07f76b4ed">(Beslut skulle fattas den 27 maj).</textBlock>
  </contentBlock>
  <contentBlock page="0" id="i-8359d44d02540810">
    <textBlock id="i-db0b1653eb9bafb3">12 §  Ändring i lagen (1996:95) om vissa internationella sanktioner</textBlock>
  </contentBlock>
  <contentBlock page="0" id="i-929942252f40e92b">
    <textBlock id="i-9e8d804a97fbb64b">Föredrogs</textBlock>
    <textBlock id="i-09474b763c518751">Utrikesutskottets betänkande 1997/98:UU24</textBlock>
    <textBlock id="i-f4ac7313802905b4">Ändring i lagen (1996:95) om vissa internationella sanktioner</textBlock>
  </contentBlock>
  <contentBlock page="0" id="i-444758c0b50e1020">
    <textBlock id="i-c7dc04e137195cfe">Kammaren biföll talmannens hemställan om att ärendet fick avgöras efter endast en bordläggning.</textBlock>
  </contentBlock>
  <contentBlock page="0" id="i-2b5e484bb6ad31d9">
    <textBlock id="i-fb4d693831db6f44">Talmannen konstaterade att ingen talare önskade ordet.</textBlock>
    <textBlock id="i-43d548853fe117fd">(Beslut skulle fattas den 27 maj).</textBlock>
  </contentBlock>
  <contentBlock page="0" id="i-cde25eee55a22027">
    <textBlock id="i-8a08fa55a3423482">13 §  Bordläggning</textBlock>
  </contentBlock>
  <contentBlock page="0" id="i-fcf097b8bed61a5c">
    <textBlock id="i-53f0e3ffe4ed8416">Anmäldes och bordlades</textBlock>
    <textBlock id="i-391e0061abca7586">Propositioner</textBlock>
    <textBlock id="i-cc01f8acaec97db6">1997/98:118 Ändringar i årsredovisningslagarna</textBlock>
    <textBlock id="i-a3faa689622bcf4b">1997/98:158 Uppföljning av skogspolitiken</textBlock>
    <textBlock id="i-ffd2497b52e9d786">1997/98:159 Genomförande av Europaparlamentets och rådets direktiv om gemensamma regler för den inre marknaden för el, m.m.</textBlock>
    <textBlock id="i-f7d6264af3a7a2cf">1997/98:160 Kontoföring av finansiella instrument och kostnadsinformation till fondandelsägare</textBlock>
    <textBlock id="i-a39c06b8eaf22c0a">1997/98:162 Höjning av Sveriges kvot i Internationella valutafonden, m.m.</textBlock>
    <textBlock id="i-f0721180794d9313">1997/98:164 Ändringar i lagen (1988:1385) om Sveriges riksbank</textBlock>
    <textBlock id="i-4529395e3f812741">1997/98:166 Ny associationsrätt för bankaktiebolag, m.m.</textBlock>
    <textBlock id="i-cfdf4b860abf6d01">1997/98:169 Gymnasieskola i utveckling - kvalitet och likvärdighet</textBlock>
    <textBlock id="i-35c0ea8e7496a840">1997/98:170 Ändringar i lagen om offentlig upphandling, m.m.</textBlock>
    <textBlock id="i-6c0a3676cc69b1d2">1997/98:173 Verkställighet och återvändande - en del av asylprocessen</textBlock>
    <textBlock id="i-20aee9646d2188e6">1997/98:174 Sveriges tillträde till Förenta nationernas fördrag om fullständigt förbud mot kärnsprängningar</textBlock>
    <textBlock id="i-7bdd7e52f1beb966">1997/98:175 Sveriges tillträde till konventionen om förbud mot användning, lagring, produktion och överföring av antipersonella minor (truppminor)</textBlock>
    <textBlock id="i-94e2f114640d642e">samt om deras förstöring</textBlock>
    <textBlock id="i-30e1b3e75a95f46b">1997/98:177 Ny lag om åtgärder mot etnisk diskriminering i arbetslivet</textBlock>
    <textBlock id="i-7f65bb730b944194">1997/98:178 Medborgarskap och identitet</textBlock>
  </contentBlock>
  <contentBlock page="0" id="i-801dd64d4a81a0d7">
    <textBlock id="i-ed2dbf7dced275e9">Skrivelse</textBlock>
    <textBlock id="i-59d3e0dd7b556c3f">1997/98:171 Filmavtalet</textBlock>
  </contentBlock>
  <contentBlock page="0" id="i-42a8e0d2da680452">
    <textBlock id="i-1953a66db726dbdb">Motioner med anledning av förs. 1997/98:RR10 Riksdagens revisorers förslag angående offentlig upphandling</textBlock>
    <textBlock id="i-966b527f974bfe0a">1997/98:Fi69 av Jan Backman (m)</textBlock>
    <textBlock id="i-0dac7a2659e09303">1997/98:Fi70 av Lars Tobisson m.fl. (m)</textBlock>
    <textBlock id="i-8d1d8310630f0f2a">1997/98:Fi71 av Carl B Hamilton m.fl. (fp)</textBlock>
  </contentBlock>
  <contentBlock page="0" id="i-3fe3322ed4db6f1a">
    <textBlock id="i-26fd06b4ec485080">Konstitutionsutskottets betänkande</textBlock>
    <textBlock id="i-11a747af790c23a1">1997/98:KU25 Granskning av statsrådens tjänsteutövning och regeringsärendenas handläggning</textBlock>
  </contentBlock>
  <contentBlock page="0" id="i-b7c93bbc3f5ec5f0">
    <textBlock id="i-adb307731cd176e2">Försvarsutskottets betänkanden</textBlock>
    <textBlock id="i-2d74fa5216f33e26">1997/98:FöU10 Förändrad styrning av Försvarsmakten, m.m</textBlock>
    <textBlock id="i-2eabea6f36e7ec1f">1997/98:FöU11 Försvarsmaktens ekonomi och verksamhet år 1998 m.m.</textBlock>
  </contentBlock>
  <contentBlock page="0" id="i-067d6b3157bcd570">
    <textBlock id="i-480516f228ffccf5">14 §  Anmälan om frågor för skriftliga svar</textBlock>
  </contentBlock>
  <contentBlock page="0" id="i-13a20f7292068909">
    <textBlock id="i-77dbe2814ef6c36c">Anmäldes att följande frågor för skriftliga svar framställts</textBlock>
  </contentBlock>
  <contentBlock page="0" id="i-1b65fdbbb80b6e7e">
    <textBlock id="i-0b5d5dcd92fc7490">den 25 maj</textBlock>
  </contentBlock>
  <contentBlock page="0" id="i-1c973e92ea85d6ec">
    <textBlock id="i-19f174cf64e1be24">1997/98:785 av Lennart Fridén (m) till kommunikationsministern</textBlock>
    <textBlock id="i-59352f797ff56ac9">Portot för postförskott</textBlock>
    <textBlock id="i-f4f1a97326e413de">1997/98:786 av Chatrine Pålsson (kd) till socialministern</textBlock>
    <textBlock id="i-dba2556cc38989ed">Självmord bland unga</textBlock>
  </contentBlock>
  <contentBlock page="0" id="i-41a00c7b22819b15">
    <textBlock id="i-d106627805246322">Frågorna redovisas i bilaga som fogas till riksdagens snabbprotokoll tisdagen den 2 juni.</textBlock>
  </contentBlock>
  <contentBlock page="0" id="i-a6f268ee20ce82bb">
    <textBlock id="i-9b01539d5430539a">15 §  Anmälan om skriftliga svar på frågor</textBlock>
  </contentBlock>
  <contentBlock page="0" id="i-2667932636c6d442">
    <textBlock id="i-2327a2598ed6fae9">Anmäldes att följande skriftliga svar på frågor inkommit</textBlock>
  </contentBlock>
  <contentBlock page="0" id="i-fff6600e004dbc3d">
    <textBlock id="i-3202af7b4d07c307">den 25 maj</textBlock>
  </contentBlock>
  <contentBlock page="0" id="i-bff727f0a958d019">
    <textBlock id="i-e614a49e159b1b9a">1997/98:736 av Rolf Gunnarsson (m) till justitieministern</textBlock>
    <textBlock id="i-526d3b71ab3eb909">Polissituationen i Dalarna</textBlock>
  </contentBlock>
  <contentBlock page="0" id="i-03705a147e470ef3">
    <textBlock id="i-8ad9e9060bf40c20">Svaren redovisas i bilaga som fogas till riksdagens snabbprotokoll tisdagen den 2 juni.</textBlock>
  </contentBlock>
  <contentBlock page="0" id="i-6b2df7cdf310dff7">
    <textBlock id="i-e8f3febbd1363a86">16 §  Kammaren åtskildes kl. 22.01.</textBlock>
  </contentBlock>
  <contentBlock page="0" id="i-c49194c194304ce8">
    <textBlock id="i-bf9badb4654da500"/>
    <textBlock id="i-ec940b5c2502efd2">Förhandlingarna leddes av talmannen från sammanträdets början t.o.m. 6 §</textBlock>
    <textBlock id="i-019dd3cf95a55917">anf. 29 (delvis), av andre vice talmannen därefter t.o.m. 8 § anf. 72</textBlock>
    <textBlock id="i-1e0f82dcf5af2d4c">(delvis), av talmannen därefter t.o.m. 9 § anf. 102 (delvis), av andre vice talmannen därefter t.o.m. 11 § anf. 163</textBlock>
    <textBlock id="i-a1167a79e693ddd8">(delvis) och av talmannen därefter till sammanträdets slut.</textBlock>
  </contentBlock>
</protocol>
