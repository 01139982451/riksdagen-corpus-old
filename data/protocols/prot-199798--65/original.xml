<protocol id="prot-199798--65">
  <contentBlock ix="0">
    <textBlock ix="0">
      <textBlock ix="0">Det justerade protokollet beräknas utkomma om 3 veckor</textBlock>
    </textBlock>
  </contentBlock>
  <contentBlock ix="1">
    <textBlock ix="0">
      <textBlock ix="0">---------------------------------------------------</textBlock>
    </textBlock>
  </contentBlock>
  <contentBlock ix="2">
    <textBlock ix="0">
      <textBlock ix="0"/>
      <textBlock ix="1">1 §  Utökning av antalet suppleanter i konstitutionsutskottet</textBlock>
    </textBlock>
  </contentBlock>
  <contentBlock ix="3">
    <textBlock ix="0">
      <textBlock ix="0">Valberedningen hade, enligt ett till kammaren inkommet protokollsutdrag, på begäran av Moderata samlingspartiets riksdagsgrupp, tillstyrkt att antalet suppleanter i konstitutionsutskottet skulle utökas från</textBlock>
      <textBlock ix="1">20 till 21.</textBlock>
    </textBlock>
  </contentBlock>
  <contentBlock ix="4">
    <textBlock ix="0">
      <textBlock ix="0">Kammaren medgav denna utökning.</textBlock>
    </textBlock>
  </contentBlock>
  <contentBlock ix="5">
    <textBlock ix="0">
      <textBlock ix="0">2 §  Val av extra suppleant i konstitutionsutskottet</textBlock>
    </textBlock>
  </contentBlock>
  <contentBlock ix="6">
    <textBlock ix="0">
      <textBlock ix="0">Företogs val av extra suppleant i konstitutionsutskottet.</textBlock>
    </textBlock>
  </contentBlock>
  <contentBlock ix="7">
    <textBlock ix="0">
      <textBlock ix="0">Kammaren valde i enlighet med valberedningens förslag till</textBlock>
    </textBlock>
  </contentBlock>
  <contentBlock ix="8">
    <textBlock ix="0">
      <textBlock ix="0">suppleant i konstitutionsutskottet</textBlock>
      <textBlock ix="1">Göran Lindblad (m)</textBlock>
    </textBlock>
  </contentBlock>
  <contentBlock ix="9">
    <textBlock ix="0">
      <textBlock ix="0">3 §  Utrikespolitisk debatt</textBlock>
    </textBlock>
  </contentBlock>
  <contentBlock ix="10">
    <textBlock ix="0">
      <textBlock ix="0">Anf.  1  Utrikesminister LENA HJELM-</textBlock>
      <textBlock ix="1">WALLÉN (s):</textBlock>
      <textBlock ix="2">Fru talman! På tröskeln till ett nytt sekel finns det anledning att känna såväl framtidstro som osäkerhet över utvecklingen i världen. Bakom oss ligger två världskrig och oräkneliga regionala konflikter, kolonialism, folkmord och historiens skamfläck - Förintelsen.</textBlock>
      <textBlock ix="3">Det kalla krigets kramp är över, och demokratin går framåt i stora delar av världen. Frihandel skapar förutsättningar för ekonomisk utveckling och jämnare fördelning av resurser. Människors vardagsintressen vävs samman över gränser. Säkerhet skapas alltmer genom samarbete. Sveriges säkerhetspolitiska situation har förmodligen aldrig varit bättre.</textBlock>
      <textBlock ix="4">Ändå kan vi inte blunda för hoten och utmaningarna. Bristande respekt för de mänskliga rättigheterna finns i vår värld, liksom massfattigdom, epidemier och miljöhot. Inbördeskrigen plågar oss, drivna av förtryck av minoriteter och rädsla för det annorlunda.</textBlock>
      <textBlock ix="5">Våra egna samhällen kämpar mot arbetslöshet, organiserad brottslighet och ökade klyftor mellan människor.</textBlock>
      <textBlock ix="6">I detta läge är det viktigt att ta fasta på de stora framsteg som gjorts och med kraft ta oss an de uppgifter vi står inför. Det gäller att göra våra egna samhällen trygga och hållfasta, samtidigt som vi måste bejaka det internationella samarbetet och solidariteten. Att aktivt medverka till en vitalisering av samarbetet i vårt närområde och i Europa samtidigt som vi tar vårt globala ansvar måste för Sverige vara en självklarhet.</textBlock>
      <textBlock ix="7">Fru talman! I Norden delar vi historia och kultur och förstår till stor del varandras språk. Integrationen är så långtgående att människor kan ta den för given.</textBlock>
      <textBlock ix="8">Det nordiska samarbetet är en grundval för regeringens agerande i närområdet, i Europa och i världen.</textBlock>
      <textBlock ix="9">Sverige är i år ordförande i det nordiska regeringssamarbetet. Regeringen vill fördjupa samarbetet med koncentration på att öka sysselsättningen och förbättra vår miljö.</textBlock>
      <textBlock ix="10">Östersjöområdet och Barentsregionen, som under det kalla kriget präglades av konfrontation, utvecklas i dag till modeller för samarbete och säkerhet i det nya</textBlock>
      <textBlock ix="11">Europa. Östersjötoppmötet i Riga och Barentsrådets utrikesministermöte i Luleå bekräftar den värdegemenskap som i dag råder. Regionen har möjlighet att bli ett tillväxtcentrum i Europa.</textBlock>
      <textBlock ix="12">Barentssamarbetet har lett till ökad kärnsäkerhet, bättre betingelser för ekonomisk utveckling och fler kontakter över gränserna.</textBlock>
      <textBlock ix="13">Östersjösamarbetet tar sig inte bara an de nya möjligheterna. Det är också ett samarbetet för att hantera en del av de problem som följt den positiva utvecklingen i Central- och Östeuropa. Den grupp som bekämpar organiserad brottslighet fick förnyat uppdrag vid Rigamötet. Handelsministrarna skall på svenskt initiativ söka underlätta handelsvillkoren i regionen för små och medelstora företag. Vid utrikesministermötet i juni skall ett förslag till Agenda 21</textBlock>
      <textBlock ix="14">för att främja en hållbar utveckling i Österjöregionen antas.</textBlock>
      <textBlock ix="15">Sveriges insatser för att skapa ett gott grannskap i närområdet och en framgångsrik EU-utvidgning är omfattande. I mars lägger regeringen fram sitt förslag till ett nytt treårsprogram för samarbetet med Öst- och</textBlock>
      <textBlock ix="16">Centraleuropa. Samarbetet inriktas nu alltmer på att stödja Estlands, Lettlands, Litauens och Polens medlemskap i EU och på att knyta Ryssland fastare till europeiska samarbetsstrukturer.</textBlock>
      <textBlock ix="17">För att förverkliga ett integrerat Europa - bortom historiska, politiska och ekonomiska skiljelinjer -</textBlock>
      <textBlock ix="18">måste alla berörda stater och organisationer förena sina ansträngningar. Motorn i denna process är EU</textBlock>
      <textBlock ix="19">och dess öppnande österut. Vårt beslut nyligen att inbjuda nya medlemmar var ett stort framsteg för</textBlock>
      <textBlock ix="20">Europa. Alla kandidatländer är nu med i utvidgningsprocessen, vilket stärker reformarbetet och stabiliserar demokratin.</textBlock>
      <textBlock ix="21">Det starkaste motivet för utvidgningen är att främja säkerheten i hela Europa. Samtidigt bidrar EU-</textBlock>
      <textBlock ix="22">utvidgningen till ekonomisk utveckling och en god miljö i dagens och morgondagens medlemsländer.</textBlock>
      <textBlock ix="23">Vi måste i EU förnya institutionerna och reformera samarbetet - inte minst på jordbruksområdet - så att unionen kan fungera effektivt också med nya medlemmar. För kandidatländerna gäller det att uppfylla medlemskapets krav på demokrati, god miljö samt en väl fungerande marknadsekonomi, förvaltning och rättsväsende.</textBlock>
      <textBlock ix="24">De baltiska staternas integration i det nya Europa är ett starkt svenskt intresse. De reformerar nu på ett kraftfullt sätt sina samhällen för att kunna bli medlemmar i EU. Samarbetet dem emellan och med</textBlock>
      <textBlock ix="25">Ryssland har utvecklats positivt. Den ekonomiska utvecklingen är imponerande. Regeringen har tagit initiativ till ett nordiskt program för att stödja balterna på de rättsliga, polisiära och migrationspolitiska områdena.</textBlock>
      <textBlock ix="26">Utvidgningen bör gå hand i hand med en utveckling och fördjupning av samarbetet i EU. Samtidigt som gemenskapen blir större måste den bli ett effektivt redskap för att möta den verklighet Europas medborgare står inför, bl.a. hög arbetslöshet, miljöproblem och sociala orättvisor.</textBlock>
      <textBlock ix="27">Utvidgningsförhandlingar inleds även med Cypern. Fredsansträngningarna förs därmed in i ett kvalitativt nytt skede. Det bör stärka förutsättningarna att äntligen nå en varaktig lösning av den konflikten.</textBlock>
      <textBlock ix="28">Regeringen vill att EU skall utveckla relationerna till Turkiet. Landet har ett tydligt medlemskapsperspektiv, vilket innebär att vi förväntar oss förbättringar vad gäller respekt för mänskliga rättigheter, demokrati och minoritetsskydd.</textBlock>
      <textBlock ix="29">Regeringen vill medverka till att EU visar öppenhet mot omvärlden och ett starkt globalt engagemang.</textBlock>
      <textBlock ix="30">Den europeiska medelhavspolitiken måste t.ex. i högre grad rymma ambitioner att skapa frihandel på alla områden, också på jordbruksområdet, samt en bred satsning på utveckling och kulturell dialog.</textBlock>
      <textBlock ix="31">Regeringen verkar genom EU för att det multilaterala handelspolitiska regelverket inom Världshandelsorganisationen, WTO, skall fortsätta att minska hindren för ekonomiskt utbyte, handel och investeringar.</textBlock>
      <textBlock ix="32">Införandet av den gemensamma valutan får stor betydelse för EU, även för de länder som inte deltar från start. Sverige kommer därför att bidra till att</textBlock>
      <textBlock ix="33">EMU blir framgångsrikt.</textBlock>
      <textBlock ix="34">Regeringen arbetar för att möjligheterna i EU:s gemensamma utrikes- och säkerhetspolitik skall utnyttjas. Amsterdamfördraget har skapat förutsättningar för en fördjupning av detta samarbete, bl.a. genom förstärkt förmåga att förebygga och hantera konflikter.</textBlock>
      <textBlock ix="35">EU behöver en mer restriktiv vapenexportpolitik.</textBlock>
      <textBlock ix="36">Regeringen vill att de riktlinjer som Europeiska rådet har antagit förtydligas i restriktiv riktning i en uppförandekod. Regeringen verkar också för att kommissionens initiativ om en EU-strategi för försvarsindustrin bl.a. skall leda till mer restriktiva regler för export av krigsmateriel och ökad öppenhet kring EU-</textBlock>
      <textBlock ix="37">ländernas vapenexport.</textBlock>
      <textBlock ix="38">Fru talman! President Jeltsins betydelsefulla besök i Sverige var en bekräftelse på ett allt intensivare svensk-ryskt samarbete. Den positiva utvecklingen av utbytet på alla områden mellan Ryssland och Sverige bygger på en fördjupad gemenskap mellan våra länder.</textBlock>
      <textBlock ix="39">Besöket utgjorde också en del i strävandena att knyta Ryssland fastare till det europeiska samarbetet.</textBlock>
      <textBlock ix="40">Regeringen vill underlätta detta närmande genom ökat stöd till reformarbetet i Ryssland.</textBlock>
      <textBlock ix="41">Regeringen uppmanar Ryssland att underteckna gränsavtalen med Estland och Lettland. Ett sådant steg skulle ha en förtroendeskapande effekt av stor betydelse för hela Östersjöområdet.</textBlock>
      <textBlock ix="42">Det är glädjande att Ryssland framfört konkreta förslag för att stärka förtroendet och samarbetet i</textBlock>
      <textBlock ix="43">Östersjöområdet. Regeringen vill fortsätta att diskutera dessa, inte minst vad gäller ekonomi, miljö och mellanfolkliga kontakter. Regeringen vill bygga ut det praktiska militära samarbetet med Ryssland inom ramen för Partnerskap för fred. Däremot avvisar vi tankar på regionala militära säkerhetsarrangemang.</textBlock>
      <textBlock ix="44">Ramöverenskommelsen mellan Nato och Ryssland är en grundsten i det alleuropeiska säkerhetsbygget.</textBlock>
      <textBlock ix="45">Båda parter har ansvar för att avtalet fylls med konkret innehåll. Hela Europa har intresse av en positiv och konstruktiv relation mellan Ryssland och Nato.</textBlock>
      <textBlock ix="46">Detta avtal, tillsammans med en fördjupning av</textBlock>
      <textBlock ix="47">Partnerskap för fred, bildandet av det Euroatlantiska partnerskapsrådet och beslutet att inbjuda tre centraleuropeiska länder som medlemmar är uttryck för en nyorientering hos Nato. Bred samverkan bidrar till hela Europas säkerhet. Det är angeläget att denna förändringsprocess fortsätter.</textBlock>
      <textBlock ix="48">Gemensam krishantering och fredsfrämjande blir allt tydligare den militära huvuduppgiften för Europas stater. Regeringen samarbetar med Nato för att möta den nya säkerhetspolitiska dagordningen. På detta område, liksom i andra säkerhetspolitiska frågor, har</textBlock>
      <textBlock ix="49">Sverige ett nära samarbete med Finland.</textBlock>
      <textBlock ix="50">Samverkan med Nato omfattar inte försvaret av vårt territorium. Sveriges militära alliansfrihet, syftande till att vårt land skall kunna vara neutralt i händelse av krig i vårt närområde, består. Sverige har som militärt alliansfritt land med ett starkt engagemang för FN alltid gjort skillnad mellan försvaret av vårt eget territorium och fredsinsatser på FN:s uppdrag. Denna tydliga uppdelning består och utgör en grund för vårt samarbete med Nato.</textBlock>
      <textBlock ix="51">Regeringen strävar efter en alleuropeisk säkerhetsordning, i vilken de europeiska länderna samverkar för att hantera den nya tidens säkerhetsproblem. I</textBlock>
      <textBlock ix="52">denna process skapas förutsättningar för minskade rustningar och en successiv utfasning av kärnvapnen.</textBlock>
      <textBlock ix="53">Organisationen för säkerhet och samarbete i Europa, OSSE, utgör med sin breda medlemskrets och allomfattande säkerhetssyn en annan grundsten i det europeiska säkerhetsbygget. OSSE:s viktigaste uppgifter är i dag konfliktförebyggande verksamhet, krishantering och försoningsinsatser efter en konflikt samt rustningskontroll.</textBlock>
      <textBlock ix="54">Europarådets ökade medlemsantal är ett uttryck för demokratins frammarsch på vår kontinent. Europarådets insatser bidrar till att konsolidera demokratin, stärka respekten för mänskliga rättigheter och främja rättsstatens principer. Regeringen verkar för en effektiv uppföljning av Europarådets toppmöte i oktober förra året. Det gäller i synnerhet det program om barns behov av skydd som tillkommit på svenskt initiativ.</textBlock>
      <textBlock ix="55">Den fredliga utvecklingen på Balkan förutsätter ett långsiktigt internationellt engagemang. De krafter som stöder Daytonavtalet behöver omvärldens bistånd för att försoningen skall bli starkare än de splittrande krafterna. Så kan möjligheter skapas för människor att återvända hem.</textBlock>
      <textBlock ix="56">Det svenska stödet till återuppbyggnaden prioriterar hjälp till demokratiska och ekonomiska strukturer samt flyktingåtervändande. Stödet skall bidra till en integration av regionen i det europeiska samarbetet.</textBlock>
      <textBlock ix="57">Fredsarbetet i Bosnien kräver fortsatt militär och polisiär närvaro. Den svenska regeringen är beredd att fortsätta bidra med trupp under förutsättning att FN:s säkerhetsråd ger mandat. En sådan styrka bör, liksom den nuvarande, organiseras av Nato och ha ett inslag av amerikanska trupper på marken. Ett fortsatt brett deltagande, inklusive av Ryssland, är också nödvändigt.</textBlock>
      <textBlock ix="58">Det är angeläget att det amerikanska engagemanget i Europa vidmakthålls. Förenta staternas närvaro har stor betydelse för fred och utveckling i hela</textBlock>
      <textBlock ix="59">Europa.</textBlock>
      <textBlock ix="60">Fru talman! Sveriges medlemskap och starka engagemang i Förenta nationerna förblir en grundpelare i regeringens utrikespolitik.</textBlock>
      <textBlock ix="61">Genom FN är vi med och bygger den internationella rättsordning som tryggar också vår egen säkerhet. FN är ett oundgängligt redskap i kampen mot de långsiktiga hoten mot mänsklig överlevnad.</textBlock>
      <textBlock ix="62">Sveriges inval i säkerhetsrådet för perioden 1997-</textBlock>
      <textBlock ix="63">1998 var ett uttryck för förtroende för vår utrikespolitik. Regeringen vägleds i rådsarbetet av det program som jag redovisade för riksdagen efter invalet. Vi vill verka för tidiga, helst förebyggande, och samordnade</textBlock>
      <textBlock ix="64">FN-insatser i konfliktsituationer och för ett öppnare säkerhetsråd. Det överordnade målet är att FN och säkerhetsrådet så effektivt som möjligt skall kunna upprätthålla internationell fred och säkerhet.</textBlock>
      <textBlock ix="65">Regeringen värnar ett fast och enigt FN-agerande i</textBlock>
      <textBlock ix="66">Irak. Säkerhetsrådets resolutioner skall respekteras och Iraks massförstörelsevapen elimineras. Det är oacceptabelt att Irak allvarligt försvårar FN:s kontrollverksamhet. Saddam Husseins politik har skapat ett stort mänskligt lidande för landets medborgare, inte minst för det kurdiska folket i norr. För att undvika ytterligare lidande måste Iraks ledare samarbeta med FN och möjliggöra en fredlig lösning på en allvarlig internationell kris.</textBlock>
      <textBlock ix="67">Regeringen arbetar för att de negativa humanitära följderna av internationella sanktioner skall begränsas så långt som möjligt. Humanitära behov och respekten för de mänskliga rättigheterna står i centrum vid svenska ställningstaganden.</textBlock>
      <textBlock ix="68">Vi vill uppnå bättre samverkan mellan militära, polisiära och andra civila FN-insatser. Det var därför vi som rådsordförande i juli i fjol tog ett initiativ om civilpoliser i FN-operationer - i många fall en nyckelgrupp för att hantera inbördes konflikter. Vi följer nu upp detta initiativ, både inom FN och i Sverige. I</textBlock>
      <textBlock ix="69">dag står 100 poliser till förfogande för FN:s beredskapssystem för fredsfrämjande insatser.</textBlock>
      <textBlock ix="70">Efter generalsekreterare Kofi Annans tillträde har betydande framsteg gjorts för att reformera FN. Vi har fått en bättre politisk ledning och en rationaliserad organisation.</textBlock>
      <textBlock ix="71">Under 1998 kommer regeringen att verka för införandet av ett nytt finansieringssystem av FN:s utvecklingsverksamhet som ger större förutsägbarhet och jämnare bördefördelning. Det planerade millenniemötet i generalförsamlingen erbjuder ett tillfälle att rikta fokus på FN:s framtida uppgifter.</textBlock>
      <textBlock ix="72">Det som ytterst avgör FN:s framgång är medlemsstaternas politiska vilja att stödja och använda sig av FN och att ställa nödvändiga resurser till dess förfogande. Alla medlemsstater måste betala bidrag fullt ut, i tid och utan villkor. Detta gäller i synnerhet den största bidragsgivaren. Förenta staternas betalningsovilja hotar det fortsatta reformarbetet.</textBlock>
      <textBlock ix="73">Ett decennium efter det kalla krigets slut står ännu omfattande kärnvapenarsenaler mot varandra och spridningshotet finns kvar. Arbetet för en värld fri från massförstörelsevapen har fortsatt hög prioritet för den svenska regeringen.</textBlock>
      <textBlock ix="74">Kärnvapenstaterna bör ta kärnvapnen ur beredskapsläge. Regeringen verkar för att Canberrakommissionens förslag för att uppnå en kärnvapenfri värld tas till vara i det internationella nedrustningsarbetet.</textBlock>
      <textBlock ix="75">Stater som frivilligt avstått från att inneha kärnvapen har rätt att få garantier att inte utsättas för användning eller hot om användning av kärnvapen.</textBlock>
      <textBlock ix="76">Regeringen vill få till stånd ett internationellt, legalt bindande avtal på detta område.</textBlock>
      <textBlock ix="77">En viktigt del av nedrustningsarbetet är den internationella exportkontrollen, där Sverige spelar en aktiv roll. Det gäller att förhindra att vapen och känslig högteknologi hamnar i orätta händer - att försvåra för länder att tillverka massförstörelsevapen.</textBlock>
      <textBlock ix="78">I inbördeskrig orsakar lätta vapen ohyggligt mänskligt lidande. Regeringen kommer aktivt att arbeta för konkreta kontrollåtgärder när det gäller dessa vapen. Regeringen har i dagarna informerat</textBlock>
      <textBlock ix="79">FN:s generalsekreterare om att vi redan nu tillämpar de grundläggande åtagandena i Ottawakonventionen om totalförbud mot antipersonella minor.</textBlock>
      <textBlock ix="80">Den 10 december 1948 antog Förenta nationernas generalförsamling den allmänna förklaringen om de mänskliga rättigheterna. Här lades grunden till det omfattande internationella regelverk som i dag finns för att värna människovärdet.</textBlock>
      <textBlock ix="81">Som en del av 50-årsminnet kommer regeringen att lämna en redogörelse för politiken för de mänskliga rättigheterna. Större uppmärksamhet än hittills skall ägnas åt de ekonomiska, sociala och kulturella rättigheterna. Andra områden som betonas är barns, kvinnors och minoriteters rättigheter. Vi skall intensifiera våra ansträngningar att uppnå ett totalt avskaffande av dödsstraffet. Mänskliga rättigheter är avgörande för att främja demokratins kultur.</textBlock>
      <textBlock ix="82">Utvecklingssamarbetet är ett oumbärligt instrument för Sveriges internationella ansvarstagande.</textBlock>
      <textBlock ix="83">Demokratiska och ekonomiska framsteg i många samarbetsländer gör det möjligt för Sverige att bli en uppskattad partner för dem vars egen uppgift det är att kräva sin rätt, att befria sig från fattigdom och ta kontroll över sin framtid. Med den nya biståndspolitik som växt fram har vi lagt en god grund för biståndsökningar de kommande åren.</textBlock>
      <textBlock ix="84">Fru talman! Ur säkerhetspolitisk synvinkel är det huvudsakligen positivt att nationers gränser blir öppnare och att länder och folk förs närmare varandra i den snabba internationalisering som nu sker av ekonomi, kultur, teknik och värderingar.</textBlock>
      <textBlock ix="85">Globaliseringen har inneburit en möjlighet för många miljoner människor i tidigare fattiga delar av världen att resa sig ur fattigdom. Men i dess spår ser vi också ökade sociala skillnader. De skickligaste och mest konkurrenskraftiga kan utnyttja den globala ekonomins dynamiska krafter. För många krymper världen och nya möjligheter öppnar sig.</textBlock>
      <textBlock ix="86">Andra upplever att de inte behövs eller att de förlorar den plats som de haft på grund av den globala ekonomins centrifugala krafter. I marginalen finner vi lågutbildade, eftersatta regioner och hela länder.</textBlock>
      <textBlock ix="87">Globaliseringens goda sidor - integration och ekonomiska framsteg - skapar de bästa möjligheter vi någonsin haft för att nå fred, demokrati och utveckling. Men globaliseringen behöver också ett globalt politiskt och etiskt ramverk. Att utveckla politiska instrument på internationell nivå för att handskas med globaliseringens negativa krafter är också att förebygga konflikter.</textBlock>
      <textBlock ix="88">Detta behov blir inte minst tydligt i Öst- och Sydostasien där bilden snabbt har förändrats. Länder som sett en tillväxt utan motstycke har kastats in i en djup finansiell och strukturell kris. Brister i ekonomiska och politiska system har blivit tydliga. De sociala och miljömässiga problemen är stora.</textBlock>
      <textBlock ix="89">Återhämtningen kan ta tid. Men de omställningar som nu genomförs kan på sikt återge dessa länder en framträdande position i världsekonomin. Länder kan gå stärkta ur krisen om de kan reformera sitt styrelsesätt i riktning mot ökad demokrati, pluralism och öppenhet. Det pågående arbetet med att utforma en svensk Asienstrategi markerar regeringens starka intresse att utveckla relationerna med länderna i Asien.</textBlock>
      <textBlock ix="90">Vi har genom krisen i Asien blivit påminda om det starka ömsesidiga beroendet mellan länder och folk och om behovet av internationell samverkan. Dagens öppna ekonomier, den fria handeln och snabba finansiella transaktioner kräver ett ekonomiskt och politiskt ledarskap som kan svara snabbt vid kriser och samtidigt ha ett brett globalt och långsiktigt angreppssätt på gemensamma ödesfrågor.</textBlock>
      <textBlock ix="91">Fru talman! Mellanöstern delar en lång gemensam historia och ett rikt kulturarv med Europa. Fred i regionen är ett gemensamt intresse. Regeringen är därför djupt oroad över att fredsprocessen har kört fast. Israel har rätt till säkra och erkända gränser.</textBlock>
      <textBlock ix="92">Palestinierna har rätt att bilda en demokratisk stat och uppnå ekonomisk säkerhet. En uppgörelse förutsätter att Israel drar sig tillbaka från Västbanken och Gaza i enlighet med folkrättens krav och parternas överenskommelser. Alla goda krafter i området och omvärlden måste samverka för att konfrontation skall ersättas med samverkan.</textBlock>
      <textBlock ix="93">Israel måste därför upphöra med den folkrättsstridiga bosättningspolitiken och undanträngningen av palestinier från Jerusalem. Säkerhetssamarbetet måste vidmakthållas för att hindra terrordåd. Jerusalems ställning måste ingå i en allomfattande och rättvis fredsuppgörelse. Folkrätten och respekten för de mänskliga rättigheterna måste upprätthållas av båda parter.</textBlock>
      <textBlock ix="94">Afrika uppvisar flera ansikten. Nöd och våld är verklighet för många människor. Samtidigt pågår löftesrika förändringar. En afrikansk renässans synes möjlig. Regeringen strävar efter att utveckla ett närmare partnerskap med de framväxande demokratiska afrikanska samhällena. Vi vill utveckla vårt starka historiska engagemang för en ny tids krav. I mars lägger regeringen fram sitt förslag till en förnyad</textBlock>
      <textBlock ix="95">Afrikapolitik.</textBlock>
      <textBlock ix="96">Våldet i Algeriet fick förnyad styrka under fastemånaden Ramadan. Regeringen har agerat för att i dialog med Algeriet söka få stopp på det ohyggliga våldet. Det är nödvändigt att den algeriska regeringen får till stånd en nationell kraftsamling mot den fega och chockerande terrorismen. Öppenhet, demokratisering och en fungerande rättsstat är en förutsättning för att bryta våldet och isolera de ansvariga.</textBlock>
      <textBlock ix="97">Det är glädjande att parterna nu kommit överens om att genomföra FN:s fredsplan för Västsahara.</textBlock>
      <textBlock ix="98">Regeringen stöder fredsprocessen med civilpoliser och är därutöver beredd att bidra med valövervakare.</textBlock>
      <textBlock ix="99">Vi undersöker också möjligheter till insatser på minröjningsområdet.</textBlock>
      <textBlock ix="100">Utvecklingen i Latinamerika är positiv. Det tålmodiga arbetet för en demokratisk utveckling och öppnare ekonomier har resulterat i en positiv utveckling i så gott som hela regionen. Ännu återstår nödvändiga sociala reformer inom t.ex. utbildning och hälsovård för att minska fattigdomen och trygga demokratin. Sverige kommer i maj att stå värd för ett möte mellan handels- och ekonomiministrar från</textBlock>
      <textBlock ix="101">Latinamerika för att stimulera handel och investeringar.</textBlock>
      <textBlock ix="102">I Centralamerika har ett uthålligt fredsarbete från såväl inhemska demokratiska krafter som internationella ansträngningar lett till att fred och demokrati nu råder i hela regionen för första gången sedan självständigheten i början av förra århundradet.</textBlock>
      <textBlock ix="103">Fru talman! När skeenden utanför vårt eget land alltmer påverkar svenskars liv blir gränsen mellan inrikes- och utrikespolitik mindre tydlig. Den värdegemenskap som utgör grunden för en levande demokrati på nationell nivå måste i dag sökas även på internationell nivå.</textBlock>
      <textBlock ix="104">Svenskars framtida välfärd är intimt sammanflätad med människors i vår omvärld. Vår delaktighet och solidaritet bidrar till framtidshopp för andra.</textBlock>
      <textBlock ix="105">Vi vill därför fördjupa och bredda samarbetet i vårt närområde och Europa. Vi måste ta vara på den historiska möjligheten att skapa ett integrerat demokratiskt Europa och förverkliga en ordning där säkerhet söks i samarbete och som inte accepterar våld som lösning på politiska motsättningar.</textBlock>
      <textBlock ix="106">Vi vill därför förnya det globala samarbetet. Utmaningarna mot människors liv och välfärd - globala miljöhot, ohälsa, fattigdom, massförstörelsevapen, protektionism och brott mot mänskliga rättigheter -</textBlock>
      <textBlock ix="107">kan bara mötas i internationell samverkan.</textBlock>
    </textBlock>
  </contentBlock>
  <contentBlock ix="11">
    <textBlock ix="0">
      <textBlock ix="0">Anf.  2  GÖRAN LENNMARKER (m):</textBlock>
      <textBlock ix="1">Fru talman! Trots de akuta hoten finns det anledning att känna optimism över utvecklingen. Globalt sker betydande framsteg mot demokrati och marknadsekonomi. I Europa, vår egen världsdel, byggs en kraftfull säkerhetsordning. Den europeiska integrationen tar ett stort steg framåt mot Europas enande. Den gemensamma valutan förverkligas. Det är av historisk betydelse.</textBlock>
      <textBlock ix="2">Trots de olika hoten, den avstannade fredsprocessen i Mellanöstern, våldet i Algeriet och på andra håll, har utsikterna för hela mänskligheten aldrig tett sig ljusare än nu. Det är ett stort ansvar att utveckla samarbetet både globalt och i Europa.</textBlock>
      <textBlock ix="3">Låt mig i det sammanhanget understryka det regeringen säger om Irak. Säkerhetsrådsresolutioner skall respekteras och Iraks massförstörelsevapen elimineras. Saddam Hussein vållar ett våldsamt lidande för sin egen befolkning och hotar sina grannländer.</textBlock>
      <textBlock ix="4">Fru talman! För första gången någonsin skapas nu verklig världsmarknad och en global ekonomi där jordens alla länder i stigande grad deltar. Länge var världsmarknaden begränsad till Västeuropa, Nordamerika och västra Stillahavsområdet. Bara en femtedel av jordens befolkning deltog egentligen i världsmarknaden. Protektionismen dominerade i Östeuropa,</textBlock>
      <textBlock ix="5">Asien, Afrika och Latinamerika.</textBlock>
      <textBlock ix="6">Nu ser vi en annan utveckling. Nu liberaliseras marknaderna. Avreglering och privatisering sker i de flesta länder. Det är u-världens stora chans. Förutsättningen för en snabb fattigdomsavveckling är en kraftig ekonomisk tillväxt som i sin tur är beroende av en öppen världsmarknad. Erfarenheten visar att det är möjligt att utveckla ett land från absolut fattigdom till relativt välstånd på en generation.</textBlock>
      <textBlock ix="7">Inget land, inte ens mycket stora länder som Kina eller Indien, kan klara sig på egen hand. Alla är beroende av världshandeln och det globala ekonomiska samarbetet.</textBlock>
      <textBlock ix="8">Är då globaliseringen och den allt vidare världsmarknaden bra? Krisen i Ostasien skapar debatt om detta. Vi vet bestämt att världsmarknad och globalisering är mycket bättre än motsatsen. Mänskligheten har lång erfarenhet av skyddade marknader och nationella monopol. Protektionism skapar fattigdom. På</textBlock>
      <textBlock ix="9">1930-talet skapade den katastrof. Spåren förskräcker.</textBlock>
      <textBlock ix="10">De ostasiatiska länderna har varit extremt framgångsrika. Ingen annan grupp länder har någonsin i världshistorien skapat större ekonomisk tillväxt och snabbare minskning av fattigdomen. Det är en enastående prestation.</textBlock>
      <textBlock ix="11">Krisen i Ostasien ställer krav på mer marknad, inte mindre. Staten måste sluta med skadliga interventioner och i stället koncentrera sig på sin viktiga övervakande roll. Korruption och sammanväxning av statsmakt med banker och storföretagsamhet är orsaken till de finansproblem som många länder drabbas av. Också demokratin behöver stärkas.</textBlock>
      <textBlock ix="12">I det här sammanhanget måste vi slå vakt om de globala institutionerna och stärka dem. Världshandelsorganisationen, Valutafonden, Världsbanken liksom FN-systemet spelar en viktig roll, och den internationella rättsordningen likaså.</textBlock>
      <textBlock ix="13">Många ostasiatiska länder får genom kraftiga devalveringar sin export mycket konkurrenskraftig. Det kommer att föda krav på protektionism. För den europeiska unionen är det därför särskilt viktigt att värna frihandeln.</textBlock>
      <textBlock ix="14">Protektionismens fula tryne döljs ofta under vackra masker. Social- och miljöklausuler handlar ytterst om att stänga ute produkter från fattigare länder. Det kan aldrig vara en riktig politik att förvägra fattiga länder möjligheten att utveckla sitt välstånd. Undantaget är de enstaka fall där FN:s säkerhetsråd har beslutat om sanktioner.</textBlock>
      <textBlock ix="15">Sveriges röst för frihandel måste vara tydlig och klar både i EU och globalt.</textBlock>
      <textBlock ix="16">Europa befinner sig nu i ett mycket dynamiskt skede. En europeisk säkerhetsordning håller på att skapas. Nya demokratier i Central- och Östeuropa har påbörjat processen mot medlemskap i Europeiska unionen. En gemensam valuta skapas. Europa tar viktiga steg för att säkra frihet, fred och välstånd.</textBlock>
      <textBlock ix="17">Nato växer allt tydligare fram som en central del i den europeiska säkerhetsordningen. Nato har i likhet med Europarådet och EU beslutat att vara öppet för alla Europas demokratier. Det skall inte bli några nya skiljelinjer i Europa. Europa är ett och odelbart.</textBlock>
      <textBlock ix="18">Därmed görs den slutliga räkningen upp med den pakt mellan Hitler och Stalin som påverkade Europa ända fram till 1990-talet.</textBlock>
      <textBlock ix="19">Natos process för öppenhet är av historisk betydelse. Det kompletterar den europeiska integrationen och löser uppgifter som denna inte kan klara av.</textBlock>
      <textBlock ix="20">Natos främsta styrka är att klara en central uppgift för en säkerhetsordning, nämligen att garantera säkerheten också för små länder som inte kan försvara sig mot aggression på egen hand. Det är också därför som alla nya demokratier i Central- och Östeuropa vill bli medlemmar.</textBlock>
      <textBlock ix="21">Nato, som bygger på USA:s starka närvaro i Europa, är den enda organisation som kan klara Europas två viktigaste säkerhetspolitiska utmaningar de närmaste åren. Den ena uppgiften är att förhindra att krig åter blossar upp i Bosnien och kanske sprider sig på</textBlock>
      <textBlock ix="22">Balkan. Den andra uppgiften är att integrera Ryssland med Europa och väst.</textBlock>
      <textBlock ix="23">Rysslands utveckling mot en stabil demokrati och marknadsekonomi kan enbart ske tillsammans med trygga grannländer.</textBlock>
      <textBlock ix="24">Medlemskap i alliansen ger den säkerhet som är nödvändig för att grannländerna skall känna sig trygga i sin relation med Ryssland. Det möjliggör ökad handel och annan fredlig kontakt över gränserna. Det är särskilt viktigt för de många miljoner ryssar som bor i Rysslands grannländer.</textBlock>
      <textBlock ix="25">Trygga länder kan ha en generös och öppen politik. Osäkerhet och hot föder krav på slutenhet och stängda gränser.</textBlock>
      <textBlock ix="26">Vad grannländerna fruktar är inte dagens Ryssland. Tvärtom ser de hur president Jeltsin och hans olika regeringar främjat självständigheten och upplöst</textBlock>
      <textBlock ix="27">Sovjetunionen. Det som oroar är de rödbruna krafterna, de revanschister som vill bedriva maktpolitik med udden riktad mot det s.k. nära utlandet.</textBlock>
      <textBlock ix="28">Presidentvalskampanjen våren 1996 visade hur annorlunda det kunde ha sett ut om valet hade fått en annan utgång. Natoutvidgningen gör det svårare för sådana politiska krafter i Ryssland.</textBlock>
      <textBlock ix="29">Det ligger i allas vårt intresse att Ryssland får en god utveckling mot demokrati och marknadsekonomi.</textBlock>
      <textBlock ix="30">Därmed kan landets befolkning få en snabbt växande levnadsstandard. Det kan bara ske i samarbete med</textBlock>
      <textBlock ix="31">Europa och västvärlden.</textBlock>
      <textBlock ix="32">Det är en fördel för säkerheten i Östersjöområdet och hela Europa att Polen snart och Baltikum så småningom blir medlemmar i Nato och att det finns ett gott samarbete mellan Nato och Ryssland.</textBlock>
      <textBlock ix="33">För Sverige är det självklart, vilket också riksdagen uttryckt, att verka för en kraftfull europeisk säkerhetsordning och själv delta i denna. Det vore inte rimligt att Sverige stod vid sidan av väsentliga delar av den europeiska säkerhetsordningen. Det räcker inte med att bara återupprepa riksdagens beslut från 1992.</textBlock>
      <textBlock ix="34">Trots att många viktiga steg har tagits har Nato inte beslutat om de baltiska ländernas medlemskap.</textBlock>
      <textBlock ix="35">Skulle så bli fallet vore motsvarande steg naturligt för</textBlock>
      <textBlock ix="36">Sverige. Vi skulle kunna få en Östersjölösning med</textBlock>
      <textBlock ix="37">Nato i nära samarbete med Ryssland som en fast säkerhetsordning för hela Nordeuropa. Det skulle kunna vara ett viktigt framsteg för frihet, fred och stabilitet.</textBlock>
      <textBlock ix="38">Därmed skulle också för första gången hela Norden och Baltikum kunna finnas inom samma gemensamma säkerhetsordning. Också i ett nordiskt perspektiv vore denna utveckling att välkomna.</textBlock>
      <textBlock ix="39">EU:s utvidgningsprocess påbörjas nu. Sex länder får påbörja sina förhandlingar inom några månader, däribland Estland och Polen av våra grannländer. Vi hoppas att Lettland och Litauen skall kunna påbörja sina förhandlingar sent i höst, eftersom det finns en möjlighet att kvalificera sig in om man snabbt har genomfört sin reformprocess.</textBlock>
      <textBlock ix="40">Samtidigt bör det betonas att medlemskapet sätter tydliga krav. Respekt för mänskliga rättigheter, minoriteters rättigheter och demokrati är oundgängliga förutsättningar för att vara med i unionen. Kandidatländerna måste också ha en kraftfull utveckling mot marknadsekonomi som gör det möjligt att delta i den inre marknaden med de krav detta ställer.</textBlock>
      <textBlock ix="41">Särskilt viktigt är att utveckla fungerande rättssystem och komma till rätta med brottsligheten. En omläggning av de ineffektiva sociala systemen är också nödvändig i många fall.</textBlock>
      <textBlock ix="42">Medlemskapet bör kunna komma snart för de länder som har kommit längst i reformprocessen. Om fyra, fem år bör de första nya medlemmarna kunna hälsas välkomna. Det bör vara möjligt om utvecklingen fortsätter i snabb takt.</textBlock>
      <textBlock ix="43">Också EU måste reformeras. Särskilt viktigt är att klara de uppgifter som Amsterdamfördraget misslyckades med, nämligen de som gäller beslutsordningen i rådet och hur kommissionen skall fungera.</textBlock>
      <textBlock ix="44">En särskild regeringskonferens med dessa mycket avgränsade uppgifter bör klaras av de första åren in på nästa sekel.</textBlock>
      <textBlock ix="45">Regeringen bär en del av ansvaret för misslyckandet i det här hänseendet. De frågor som Sverige satsade på saknar nämligen bäring på EU:s historiska uppgift att ta emot de nya medlemmarna från Centraloch Östeuropa. Man kan konstatera att det som blev bingo för Sverige blev en nitlott för de nödvändiga institutionella reformerna inför utvidgningen.</textBlock>
      <textBlock ix="46">Detta är den sista utrikesdebatten under denna mandatperiod. Det finns anledning att något summera vad som skett och inte skett under de gångna åren.</textBlock>
      <textBlock ix="47">Den första iakttagelsen är att svensk utrikespolitik har fått en betydligt större tyngd genom EU-</textBlock>
      <textBlock ix="48">medlemskapet. Nu agerar vi i ett sammanhang där det inte längre handlar om att bara markera en åsikt utan mer om att få saker och ting uträttade. Visserligen återstår en hel del för att få en effektiv gemensam utrikes- och säkerhetspolitik inom EU, men likväl har</textBlock>
      <textBlock ix="49">EU en betydlig vikt och spelar en stor roll i Europa och Medelhavsområdet. Frihandel och associationsavtal är effektiva instrument för att främja utveckling och demokrati. De har också en stabiliserande verkan som är lätt att förbise.</textBlock>
      <textBlock ix="50">EU har också inneburit en förstärkt utrikesdebatt i</textBlock>
      <textBlock ix="51">Sverige och särskilt i riksdagen. Nu diskuteras utrikespolitiska frågor regelbundet i EU-nämnd och utrikesutskott. Det skedde inte före EU-inträdet. EU har i detta avseende stärkt den svenska demokratin.</textBlock>
      <textBlock ix="52">I många frågor finns samförstånd om Sveriges agerande såväl i EU som i FN och i andra organ.</textBlock>
      <textBlock ix="53">Dock är det svårt att ha samförstånd när regeringen inte har någon uppfattning på många viktiga områden.</textBlock>
      <textBlock ix="54">Detta försvårar även Sveriges möjligheter att påverka och ha inflytande.</textBlock>
      <textBlock ix="55">Fram till 1994 var Sverige en ledande aktör när det gällde säkerhetspolitiken i norra Europa. Sedan dess har Sverige tystnat.</textBlock>
      <textBlock ix="56">Våren 1995 inledde dåvarande statsminister Carlsson överläggningar för att försöka gå tillbaka till neutralitetspolitiken. Detta rann ut i sanden. Ett år senare försökte den nye statsministern Göran Persson ge en annan och tydligare profil, men han blev snabbt desavouerad av sin egen regering och sitt eget parti.</textBlock>
      <textBlock ix="57">Sedan dess råder stor tystnad i säkerhetspolitiken.</textBlock>
      <textBlock ix="58">Först var det alltså tillbaka till neutraliteten, sedan var det stöd för Baltikum i Nato, och sedan blev det tystnad.</textBlock>
      <textBlock ix="59">I efterhand välkomnar man det som andra skapar -</textBlock>
      <textBlock ix="60">PFF, EAPR, Nato-Ryssland-avtalet, utvidgningen m.m. - men vad som saknas är Sverige som en pådrivande kraft. Sverige måste aktivt bygga säkerheten, inte passivt vänta.</textBlock>
      <textBlock ix="61">Att ständigt återupprepa riksdagens beslut från</textBlock>
      <textBlock ix="62">1992 räcker inte som bidrag till den säkerhetspolitiska utvecklingen. Regeringen måste faktiskt ha någon idé</textBlock>
      <textBlock ix="63">om framtiden.</textBlock>
      <textBlock ix="64">Detsamma gäller regeringens pinsamma hållning vad avser den gemensamma valutan. Den svenska regeringen är den enda som över huvud taget inte har någon åsikt i denna för Europa så viktiga fråga.</textBlock>
      <textBlock ix="65">Jag noterar nu dock att det i utrikesdeklarationen sägs: "Sverige kommer därför att bidra till att EMU</textBlock>
      <textBlock ix="66">blir framgångsrikt." Det måste väl betyda antingen att</textBlock>
      <textBlock ix="67">Sverige genom att avstå från att vara med i EMU</textBlock>
      <textBlock ix="68">stärker EMU eller kanske tvärtom att regeringen avser att gå in i EMU för att stärka det. Det vore bra att få ett klarläggande på denna punkt.</textBlock>
      <textBlock ix="69">Redan innan Sverige blivit medlem hade EU givit rekommendationer till medlemsländerna om att minska arbetslösheten. Genom Amsterdamfördraget och</textBlock>
      <textBlock ix="70">Luxemburgtoppmötet i november har EU:s rekommendationer fått ännu större tyngd.</textBlock>
      <textBlock ix="71">Hittills har EU:s rekommendationer saboterats, och arbetslösheten ligger fortfarande kvar på hög nivå, trots god konjunktur i flera år.</textBlock>
      <textBlock ix="72">Nu är frågan om den socialdemokratiska regeringen skall bryta sin hittillsvarande politik och följa EU:s rekommendationer. Någon sådan förändring kan dock inte märkas. Det har snart gått tre månader sedan</textBlock>
      <textBlock ix="73">EU:s toppmöte om sysselsättning. Ännu har regeringen inte ens lagt fram några förslag om en mer flexibel arbetsmarknad eller minskning av skatterna på arbete.</textBlock>
      <textBlock ix="74">Tvärtom har de höjts vid årsskiftet. Det går inte att ideligen år ut och år in deklarera att man visst skall kämpa mot arbetslösheten men sedan inte göra det.</textBlock>
      <textBlock ix="75">I två avseenden har regeringen agerat direkt skandalöst.</textBlock>
      <textBlock ix="76">Det ena gäller när den socialdemokratiska regeringen i fallet Torgny Gustafsson vilseledde Europadomstolen. Förutom skadan i det enskilda fallet förlorar Sverige sin trovärdighet. Ingen kunde väl tro att en svensk regering skulle vilseleda i frågor som rör mänskliga rättigheter. Andra länder är häpna.</textBlock>
      <textBlock ix="77">Den andra skandalen gäller koldioxidmålet. I</textBlock>
      <textBlock ix="78">stället för att fullfölja internationella åtaganden och minska utsläppen ägnar sig den socialdemokratiska regeringen åt att hitta vägar för att kunna öka utsläppen. Sveriges miljöprofil är därmed ruinerad. Den som fuskar tappar all tilltro.</textBlock>
      <textBlock ix="79">Fru talman! Låt mig avsluta med en av de mer märkliga episoderna i den svenska utrikespolitiken.</textBlock>
      <textBlock ix="80">Den har utspelat sig under hösten. Det gäller frågan om den gemensamma förhandlingsstarten för EU:s östutvidgning.</textBlock>
      <textBlock ix="81">I juli presenterades EU-kommissionens förslag.</textBlock>
      <textBlock ix="82">Det var ett bra förslag. Vi gjorde från Moderata samlingspartiet bedömningen att det på bästa sätt tillgodosåg de svenska kraven. Den socialdemokratiska regeringen gjorde en annan bedömning. Den ville ha en gemensam förhandlingsstart.</textBlock>
      <textBlock ix="83">Men nu inträffade det märkliga att månaderna under hösten gick - augusti, september, oktober och november passerade - utan att Sveriges regering presenterade något förslag om gemensam förhandlingsstart. Framåt november drog de överiga medlemsländerna slutsatsen att det inte fanns något svenskt förslag, eftersom inget hade synts till. Att komma med ett förslag i sista minuten var naturligtvis inte rimligt i en så viktig fråga. Också i riksdagens</textBlock>
      <textBlock ix="84">EU-nämnd fick vi vänta.</textBlock>
      <textBlock ix="85">En dryg vecka före toppmötet lades i skymundan fram ett papper som häpnadsväckande nog innebar att förhandlingsstarten skulle skjutas upp till 1999. Och inte ens enligt detta förslag skulle det bli en gemensam förhandlingsstart. Följaktligen framfördes inte heller förslaget på allvar i Luxemburg, utan det blev det förslag som kommissionen hade lagt fram i juli som gick igenom.</textBlock>
      <textBlock ix="86">Fru talman! Låt mig avsluta med en fråga till utrikesministern om den gemensamma valutan. Att stärka den gemensamma valutan är en uppgift för Sveriges regering. Innebär det att regeringen avser att stå utanför för att stärka den gemensamma valutan eller att</textBlock>
      <textBlock ix="87">Sverige skall gå med för att därmed stärka den gemensamma valutan?</textBlock>
    </textBlock>
  </contentBlock>
  <contentBlock ix="12">
    <textBlock ix="0">
      <textBlock ix="0">Anf.  3  HELENA NILSSON (c):</textBlock>
      <textBlock ix="1">Fru talman! Under 1900-talet har Europa upplevt två världskrig. Efter båda krigen låg stora delar av</textBlock>
      <textBlock ix="2">Europa i ruiner, och ofattbart många människor dog under de båda krigen. För några veckor sedan samlades vi i denna kammare i åminnelse av 53-årsdagen av befrielsen av koncentrationslägret Auschwitz. Igen blir vi påminda om att inte glömma vår historia och att inte glömma Förintelsens alla offer. Budskapet från Jerzy Einhorn och andra överlevande var tydligt:</textBlock>
      <textBlock ix="3">Nu har ni hört vår berättelse och sett oss för att ni i er tur skall berätta för kommande generationer, berätta för att möta krafter som vill, med olika motiv, förneka att Förintelsen har ägt rum.</textBlock>
      <textBlock ix="4">Vår uppgift som politiker blir att tidigt uppmärksamma strömningar i vårt samhälle och internationellt och kraftfullt motverka främlingsfientlighet, rasism och antisemitism. Vår demokrati är inte given utan måste varje dag erövras, fördjupas och förtydligas.</textBlock>
      <textBlock ix="5">Respekten för varje människas rätt och frihet måste vi hela tiden försvara. Som representant för Centerpartiet skall jag ta mitt ansvar för att diskutera, belysa och gräva fram vad mitt parti har på sitt samvete från tider, före, under och efter andra världskriget. Detta arbete, om än smärtsamt, är avgörande för att förhindra att Förintelsen kan hända igen.</textBlock>
      <textBlock ix="6">Just nu följer vi uppmärksamt hur det internationella samfundet arbetar intensivt för att med diplomatiska medel lösa konflikten med Irak om massförstörelsevapen. FN:s resolutioner skall respekteras, precis som tidigare talare har sagt. Hos svenska folket med sitt engagemang och stöd för FN finns en ständig uppmärksamhet på vad FN gör. Med vår plats i FN:s säkerhetsråd sedan ett år tillbaka känner vi ett ännu större ansvar för att FN skall klara av alla kriser och konflikter runtom i vår värld.</textBlock>
      <textBlock ix="7">Därför känner vi en stor frustration över återkommande rapporter om fruktansvärda massakrer på civila i Algeriet och Rwanda, bristen på respekt för mänskliga rättigheter runtom i världen liksom tilllämpningarna av dödsstraffet. Jag räknar bara upp de tre stormakterna USA, Kina och Ryssland, men det äger rum i många, många fler länder. Utrikesministern tar särskilt upp detta i sin deklaration, och det är bra.</textBlock>
      <textBlock ix="8">Det är bra om vi alla står bakom ett totalt avskaffande av dödsstraffet. Vi som är folkvalda måste vara tydliga, eftersom det uppenbarligen finns en opinion även i vårt land för att vi skall införa dödsstraff eller ger stöd för dödsstraff. Det är viktigt att vi är mycket tydliga.</textBlock>
      <textBlock ix="9">Ett lyckosamt fredsfrämjande och fredsfördjupande arbete, som är FN:s främsta uppgift, kräver ett bredare säkerhetspolitiskt synsätt. Hållbar säkerhet bygger vi genom att bekämpa fattigdom och orättvisor, genom att värna demokrati, jämställdhet och hushållning med jordens resurser och genom att konsekvent driva kravet på militär nedrustning.</textBlock>
      <textBlock ix="10">FN behöver reformeras för att bli mer kraftfull, och den nye generalsekreteraren har satt igång ett förtjänstfullt arbete. Men också synen på ett globalt samarbete håller på att ändras. Marknadskrafterna kan inte lösa de grundläggande orättvisorna mellan rika och fattiga. Vi har tidigare debatterat, och det vill jag upprepa, att FN borde ges rätt att uttaxera resurser från finanskapitalet för att fördela också till dem som inte kunnat utnyttja globaliseringens möjligheter.</textBlock>
      <textBlock ix="11">Fru talman! Genom medlemskapet i Europeiska unionen har Sverige fått ytterligare möjligheter att agera internationellt. Grundtanken för EU-samarbetet är att skapa fred genom att knyta länder närmare varandra och därigenom förhindra att nya krig utbryter.</textBlock>
      <textBlock ix="12">Vårt medlemskap i Europeiska unionen har gett oss nya instrument för samarbetet både inom Europa och med länder utanför Europa.</textBlock>
      <textBlock ix="13">Det utrikespolitiska samarbetet skärps genom</textBlock>
      <textBlock ix="14">Amsterdamfördraget och blir förhoppningsvis mer effektivt. Utrikespolitiken inom EU har i det praktiska arbetet mjukats upp även om det också i fortsättningen kommer att vara ett mellanstatligt samarbete där länderna i viktiga frågor har vetorätt. Vi skall också komma ihåg att en framgång för Sverige och Finland är att man i Amsterdamfördraget också inkluderat de s.k. Petersbergsuppgifterna, de fredsfrämjande uppgifterna.</textBlock>
      <textBlock ix="15">Nästa viktiga steg är utvidgningen av EU till att omfatta länder i Öst- och Centraleuropa. De ansökande länderna, som är unga demokratier, har en tuff tid framför sig och behöver vårt stöd i sin förberedelse för och vid sitt inträde i unionen. Centerpartiet anser att Sverige tillsammans med Danmark och Finland tydligt måste fortsätta att arbeta för att välkomna kandidatländerna att kunna bli fullvärdiga medlemmar. Det innebär också att de länder som söker medlemskap skall respektera de mänskliga rättigheterna.</textBlock>
      <textBlock ix="16">Här är det tydligt att vi skall visa att också Turkiet skall uppfylla detta krav, ett land som har ett medlemsperspektiv i sitt arbete.</textBlock>
      <textBlock ix="17">Fru talman! Det nordiska samarbetet är och förblir en grundpelare i Sveriges internationella kontakter.</textBlock>
      <textBlock ix="18">Det mångåriga samarbetet mellan Nordens regeringar och parlament är en förebild för flera regioner i Europa. Detta samarbete har under årens lopp spelat en viktig säkerhetspolitisk roll utan att säkerhetspolitik har hört till agendan. Det nordiska samarbetet måste fortsätta för att stimulera till kunskap och förståelse mellan länderna och stärka den nordiska samhörigheten.</textBlock>
      <textBlock ix="19">En starkare nordlig dimension har tillförts EU-</textBlock>
      <textBlock ix="20">samarbetet genom att Sverige och Finland blivit medlemmar. Därigenom har ett fördjupat samarbete inom Barentsregionen påbörjats. Det är av stor betydelse att länka EU:s ekonomiska styrka till de väl upparbetade kanalerna för samarbete i Norden, runt</textBlock>
      <textBlock ix="21">Östersjön och i Barentsregionen. I Barentsregionen och på Kolahalvön finns miljöproblem som inte kan lösas utan ett aktivt engagemang från EU. Jag tänker särskilt på ansamlingen av radioaktivt avfall och kärnvapen i och runt Murmansk som är mer än ett potentiellt hot mot säkerheten i vår region.</textBlock>
      <textBlock ix="22">Att arbeta gemensamt med miljö, ekonomi och sociala frågor är mycket betydelsefullt för en god utveckling i Europa men också i Norden. Centerpartiet anser att det nordiska utbytet med våra baltiska grannländer bör fördjupas. Miljöproblemen runt Östersjön kan vi bara minska genom gemensamma ansträngningar länderna emellan. Sverige och svenska institutioner, organisationer, partier, kommuner och landsting kan också ge stöd med erfarenheter för att bygga upp och stärka demokratin.</textBlock>
      <textBlock ix="23">Mångfalden av samarbetsorganisationer bland Europas länder är bra. Det visar respekt för att varje land själv skall ha rätt att välja grad och omfattning av samarbete med andra länder. Det gäller också oss.</textBlock>
      <textBlock ix="24">Sverige skall värna sin militära alliansfrihet och sitt självständiga försvar. Vår militära alliansfrihet ger oss en styrkeposition i det europeiska samarbetet. Ett svenskt medlemskap i Nato skulle inte gagna vare sig oss eller länderna i vårt närområde enligt Centerpartiets uppfattning. Rätt utnyttjat kan den svenska militära alliansfriheten vara en stor tillgång i byggandet av en alleuropeisk säkerhetsordning.</textBlock>
      <textBlock ix="25">Det nyligen instiftade Euroatlantiska partnerskapsrådet kan bli en ny mötesplats för planering och samordning av internationella insatser, som inriktas på konfliktförebyggande och fredsbevarande insatser.</textBlock>
      <textBlock ix="26">PFF, partnerskap för fred, blir det samarbetsorgan som samövar och förbereder insatserna. Men framför allt bygger en fredligare framtid på demokratisk utveckling och på jämnare ekonomiska och sociala villkor i länderna.</textBlock>
      <textBlock ix="27">I relationen med Ryssland är det ytterst viktigt med en fortsatt politisk dialog. EU bör arbeta vidare med olika avtal som finns med Ryssland. Natos och</textBlock>
      <textBlock ix="28">Rysslands särskilda ramöverenskommelse från i somras är oerhört viktig. Det gäller att vi som politiska partier, men också organisationer och näringsliv, stöds och uppmuntras till ökade kontakter med Ryssland. En rysk demokratisk utveckling med en stabil ekonomi och ett samhälle med minskade ekonomiska och sociala klyftor är den bästa säkerhetsgarantin både för Sverige, Norden och Europa.</textBlock>
      <textBlock ix="29">Fru talman! Centerpartiet anser att Sverige aktivt bör delta i att bygga upp ett alleuropeiskt säkerhetsbygge. Organisationen för säkerhet och samarbete i</textBlock>
      <textBlock ix="30">Europa har 55 medlemsländer och arbetar med konfliktförebyggande arbete, men har också möjlighet att ingripa i länders inre angelägenheter. Man arbetar med att bygga upp det civila samhället, stärka demokratin och svara för rustningskontrollen.</textBlock>
      <textBlock ix="31">Centerpartiet ser Organisationen för säkerhet och samarbete i Europa som det bäst lämpade samarbetsorganet när det gäller att fungera som alleuropeiskt organ. Man kan också arbeta tillsammans med</textBlock>
      <textBlock ix="32">EU och Nato. Samarbetet i det forna Jugoslavien visar detta.</textBlock>
      <textBlock ix="33">Ett annat exempel kommer från våren 1997. Då prövades samarbetet på nytt i Europa genom den uppkomna krisen i Albanien. Här tydliggjordes det hur en ekonomisk kollaps i ett land ledde till starka interna spänningar som såg ut att kunna leda till en väpnad konflikt med spridning till omkringliggande länder. Redan den spänning som uppstod innebar stora flyktingströmmar, inte minst till Italien.</textBlock>
      <textBlock ix="34">OSSE, EU och Europarådet gjorde snabba insatser och kunde medverka till att krisen avvärjdes.</textBlock>
      <textBlock ix="35">Krisen i Albanien visade vikten av ett brett säkerhetspolitiskt perspektiv där också ekonomiska och sociala klyftor kan leda till väpnade konflikter.</textBlock>
      <textBlock ix="36">OSSE har också en parlamentarisk församling med representation från Sveriges riksdag. I höstas ordnade OSSE:s parlamentariska församling en stor konferens där man samlade alla regionala ekonomiska samarbetsorganisationer som finns bland OSSE:s medlemsländer.</textBlock>
      <textBlock ix="37">Jag vill tala om att en av de modeller man diskuterade för sitt samarbete var Nordiska rådet.</textBlock>
      <textBlock ix="38">Det fördes fram ett mycket starkt önskemål om att också regeringsrepresentanterna inom OSSE i mycket större utsträckning skall diskutera den ekonomiska dimensionen i ett säkerhetspolitiskt perspektiv. Därför skulle jag vilja fråga utrikesministern hur hon och regeringen ser på möjligheterna till och vikten av att också inom OSSE stärka den ekonomiska dimensionen och göra OSSE mer operativt. Utgångspunkten är att man skall bli mer slagkraftig och kunna möta de ekonomiska orsakerna till konflikter.</textBlock>
    </textBlock>
  </contentBlock>
  <contentBlock ix="13">
    <textBlock ix="0">
      <textBlock ix="0">Anf.  4  KARL-GÖRAN BIÖRSMARK (fp):</textBlock>
      <textBlock ix="1">Fru talman! Vi lever i en föränderlig tid. Hur snabbt allting  utvecklas och hur genomgripande omvärldsförändringarna är, inte minst inom utrikespolitikens område, blir mycket tydligt och synligt om man gör en kort tillbakablick i tiden.</textBlock>
      <textBlock ix="2">Låt oss stanna upp litet grand inför hur situationen var vid den utrikespolitiska debatten för endast tio år sedan.</textBlock>
      <textBlock ix="3">I 1988 års utrikespolitiska deklaration uppehöll sig dåvarande utrikesministern bl.a. vid den fortsatta främmande undervattensverksamheten i vårt sjöterritorium.</textBlock>
      <textBlock ix="4">Utrikesministern slog med skärpa fast följande:</textBlock>
      <textBlock ix="5">"Sverige kommer aldrig att acceptera kränkningar av sin territoriella integritet. Regeringen ser därför med största allvar på kränkningarna av svenskt territorium." Den fortsatta debatten handlade mycket om just detta.</textBlock>
      <textBlock ix="6">Glädjande nog är ubåtskränkningar inte något som präglar dagens utrikespolitiska debatt. Det fanns inte ett ord om några ubåtskränkningar i utrikesministerns deklaration här i dag av naturliga skäl. Redan i inledningen av sitt anförande framhöll utrikesministern följande: Sveriges egen säkerhetspolitiska situation har förmodligen aldrig varit bättre. Vi gläder oss åt det.</textBlock>
      <textBlock ix="7">Vad gäller Sveriges förhållande till den europeiska gemenskapen deklarerade utrikesministern för tio år sedan helt kort och definitivt följande: "Den bedömning som gjordes 1971, att medlemskap i EG inte var förenligt med neutralitetspolitiken, står fast."</textBlock>
      <textBlock ix="8">Så lät det då, för enbart tio år sedan. Sedan var</textBlock>
      <textBlock ix="9">Europadebatten vid det tillfället i stort sett avklarad från socialdemokratiskt håll.</textBlock>
      <textBlock ix="10">Vad utrikesministern då föga anade, och än mindre kunde veta, var att Sveriges statsminister endast två år senare skulle lämna in Sveriges medlemskapsansökan till EU och att Sverige, efter ytterligare några år, var fullvärdig medlem av den europeiska gemenskapen.</textBlock>
      <textBlock ix="11">Låt mig lyfta fram ytterligare ett citat som visar på vilken genomgripande förändring som ägt rum under senare år. Jag läser ur protokollet från 1988: "I Sydafrika har förföljelsen av motståndarna mot apartheid trappats upp. De demokratiska krafterna drabbas av undantagstillstånd, mötesförbud och presscensur.</textBlock>
      <textBlock ix="12">Fackliga och politiska ledare hålls fängslade, många av dem utan att anklagas eller åtalas för något brott."</textBlock>
      <textBlock ix="13">Utrikesministern slog fast: "Sydafrikas politik är ett hot mot internationell fred och säkerhet."</textBlock>
      <textBlock ix="14">Citaten visar i blixtbelysning vilken föränderlig värld vi lever i och hur förändringsarbetet mognar fram till positiv utveckling och en, förhoppningsvis, något säkrare värld.</textBlock>
      <textBlock ix="15">Vi kan glädjande konstatera följande:</textBlock>
      <textBlock ix="16">I dag är det tyst om ubåtskränkningar i våra farvatten.</textBlock>
      <textBlock ix="17">I dag deltar Sverige som fullvärdig medlem i det gemensamma Europasamarbetet inom EU. Tillsammans med de övriga EU-länderna är Sverige med och bygger upp ett säkrare Europa - en europeisk union som ständigt växer genom att man tar med nya medlemsländer i sin samarbetskrets.</textBlock>
      <textBlock ix="18">I dag är Sydafrika en demokratisk stat som, i stället för att vara ett hot mot freden, på ett konstruktivt sätt är en drivande kraft och stabiliserande faktor i utvecklingsarbetet i Afrika.</textBlock>
      <textBlock ix="19">Gränser bryts ned, samarbete äger rum på olika nivåer och mötesplatserna blir alltfler. Demokratin har under det gångna decenniet fått fotfäste i land efter land.</textBlock>
      <textBlock ix="20">Grundbulten i det globala freds- och utvecklingssamarbetet är demokratin - det enda styrelseskick som ger frihet och utrymme för mänsklig skaparkraft, trygghet och grund för mänskliga rättigheter. Demokrati och mänskliga rättigheter är nödvändiga förutsättningar för fredlig och mänsklig utveckling.</textBlock>
      <textBlock ix="21">Demokratin är det enda styrelseskick som ger möjlighet att lösa konflikter med fredliga medel. Det gäller konflikter såväl inom länder som mellan länder.</textBlock>
      <textBlock ix="22">Att demokratier inte startar krig med varandra bygger på det enkla faktum att människorna, medborgarna, inte vill ha krig. De väljer bort det i fria val.</textBlock>
      <textBlock ix="23">Fru talman! Naturligtvis finns det alltför många undantag från den optimistiska och positiva bild jag här lyft fram. Jag behöver bara påminna om Algeriet,</textBlock>
      <textBlock ix="24">Bosnien, Somalia, området kring de stora sjöarna i</textBlock>
      <textBlock ix="25">Afrika, Sri Lanka, Mellanösternkonflikten, Iran, Irak,</textBlock>
      <textBlock ix="26">Zambia, Östtimor, etc. för att vi snabbt skall bli påminda om helt andra förhållanden, en helt annan verklighet.</textBlock>
      <textBlock ix="27">Ett av de områden jag här räknat upp behandlades också i den utrikespolitiska debatten för tio år sedan, nämligen Israel-Palestina-frågan. När jag läser i protokollet om detta kan jag snabbt konstatera att inläggen i utrikesdebatten då i stort sett skulle kunna göras även i debatten i dag. Tyvärr ser vi i Israel-Palestinakonflikten exempel på förhållanden som fortfarande i hög grad präglas av låsta positioner.</textBlock>
      <textBlock ix="28">Visst har vi under 90-talet kunnat känna viss optimism och tillförsikt inför ett närmande av en lösning. Åtminstone några steg i den riktningen har under perioden tagits. Men dessa har förbytts i nya bakslag för fredsprocessen. Och i dag har det än en gång gått grus i förhandlingsmaskineriet.</textBlock>
      <textBlock ix="29">Vad Israel och Palestina måste genomgå och förverkliga för att lyckas i sin strävan att permanent lösa konflikten är det parterna i Sydafrikakonflikten genomgått och genomgår, nämligen en försoningsprocess. Utan ett sådant statsmannaskap som det Nelson</textBlock>
      <textBlock ix="30">Mandela och F W de Klerk uppvisat i Sydafrika kommer ingen lösning till stånd i Mellanösternkonflikten.</textBlock>
      <textBlock ix="31">FN:s resolutioner 181, 242, 338 och 425 är den grund på vilken förhandlingarna måste genomföras.</textBlock>
      <textBlock ix="32">Dessa resolutioner måste respekteras av de inblandade parterna. Det innebär bl.a. försäkran om Israels rätt till säkra och erkända gränser liksom palestiniernas rätt till en egen stat. Respekten för detta är grunden och förutsättningen för en permanent lösning.</textBlock>
      <textBlock ix="33">Fru talman! Flera av de oroliga områden jag tidigare nämnt och där stort mänskligt lidande förekommer, såsom Algeriet, Bosnien, Sri Lanka, Somalia,</textBlock>
      <textBlock ix="34">Rwanda, Burundi, osv., är inte krishärdar i första hand mellan stater utan inom ländernas egna gränser.</textBlock>
      <textBlock ix="35">Alltmer av det våld och lidande vi dagligen får rapporter om, och som vi alla upprörs av, är just av den karaktären. Vi måste därför allvarligt diskutera hur vi genom det internationella samfundet skall kunna reagera och agera för att finna vägar för att minska det lidande och våld människor utsätts för.</textBlock>
      <textBlock ix="36">Förenta nationernas främsta roll uppfattas väl av de allra flesta av oss vara att skapa förutsättningar för fred länder emellan. Men det blir allt tydligare att</textBlock>
      <textBlock ix="37">FN:s främsta roll i framtiden mycket väl kan komma att bli att förhindra inbördeskrig.</textBlock>
      <textBlock ix="38">Jag vill i detta sammanhang påminna om att FN-</textBlock>
      <textBlock ix="39">stadgans portalparagraf inte i första hand talar om länder utan just om folk. De första raderna i FN-</textBlock>
      <textBlock ix="40">stadgan lyder:</textBlock>
      <textBlock ix="41">"Vi de förenade nationernas folk, beslutna att rädda kommande släkted undan krigets gissel - - - förena våra krafter till upprätthållande av internationell fred och säkerhet - - - har överenskommit att förena våra ansträngningar för att  förverkliga dessa syften."</textBlock>
      <textBlock ix="42">Lägg alltså märke till att det talas om "nationernas folk", inte nationerna i sig.</textBlock>
      <textBlock ix="43">På grund av att regeringar vägrar att se någon inblandning i respektive lands inre angelägenheter försvåras FN:s möjligheter att agera. Detta är ett växande problem för FN och därmed för oss som vill se ett handlingskraftigt FN.</textBlock>
      <textBlock ix="44">Carlsson-Ramphal-rapporten Vårt globala grannskap tar upp just detta dilemma till diskussion och förslag. Författarna till rapporten skriver att begreppet global säkerhet måste breddas från sin fokusering på staters säkerhet till att omfatta säkerhet för människor.</textBlock>
      <textBlock ix="45">Just begreppet "säkerhet för människor" innebär att global säkerhet sträcker sig utöver skydd för gränser mellan stater, styrande eliter och statsintressen. Det innefattar skydd för människor.</textBlock>
      <textBlock ix="46">Det är sannolikt att världen under kommande år framför allt  kommer att plågas av våldsutbrott inom länder, och då kan inte FN vara bakbundet och förhålla sig passivt utan måste kunna agera. Det är också något som vi ofta hör när rapporter om människors lidande, exempelvis det som nu sker i Algeriet, når oss. Människor frågar: Varför gör inte FN något?</textBlock>
      <textBlock ix="47">Precis som rapporten från kommissionen för globalt samarbete påpekar måste FN göra skyddet av människor och deras säkerhet till ett mål för global säkerhetspolitik.</textBlock>
      <textBlock ix="48">Jag skulle i detta sammanhang vilja ställa en fråga till utrikesministern.</textBlock>
      <textBlock ix="49">Sverige är inte enbart medlem av FN utan har i dag också en plats i säkerhetsrådet. Med det som bakgrund samt med förre statsminister Ingvar Carlsson som medförfattare till rapporten Vårt globala grannskap borde Sverige vara drivande i denna fråga.</textBlock>
      <textBlock ix="50">Vilka, om några, åtgärder har utrikesministern vidtagit eller ämnar hon vidta för att låta säkerhetsrådet bemyndiga agerande i situationer inom länder där människors säkerhet är allvarligt kränkt, där människor i tusental och åter tusental lemlästas och mördas, såsom fallet är i en del av de länder jag tidigare nämnt?</textBlock>
      <textBlock ix="51">Fru talman! Folkpartiet välkomnar att den svenska regeringen i praktiskt handlande har varit snabbare än i den inhemska retoriken vad gäller ett allt närmare samarbete med det nya Nato som är på väg att växa fram. Sveriges mycket gynnsamma säkerhetspolitiska läge skulle i sig inte förbättras genom ett isolerat svenskt medlemskap i Nato. Däremot ökar stabiliteten och säkerheten i Östersjöregionen, vårt säkerhetspolitiska närområde, i takt med att de baltiska staterna integreras i olika europeiska samarbetsforum, särskilt</textBlock>
      <textBlock ix="52">EU och Nato. Ett baltiskt Natomedlemskap ökar förutsägbarheten i vårt säkerhetspolitiska närområde.</textBlock>
      <textBlock ix="53">Därför ligger det i vårt egenintresse att de baltiska staterna så snart som möjligt kan bli medlemmar också i Nato, alldeles oavsett vår egen alliansfrihet.</textBlock>
      <textBlock ix="54">Det bör vi också kunna säga klart och tydligt.</textBlock>
      <textBlock ix="55">När det kalla kriget ligger bakom oss finns inget krav på tystnad i den säkerhetspolitiska debatten. Vi måste ha en handlingsberedskap för det nya som händer. Regeringen verkar också i praktisk handling ha gått in för detta. Om den svenska opinionen är dåligt förberedd på en sådan debatt är det dags för regeringen att också visa detta i en öppen och förutsättningslös diskussion.</textBlock>
      <textBlock ix="56">Till slut, fru talman! Klockan kvart i två natten till onsdagen i förra veckan avrättades Karla Faye Tucker, 38 år gammal, i fängelset i Huntsville i Texas,</textBlock>
      <textBlock ix="57">USA. Trots att protester kom från hela världen nådde de aldrig in bakom fängelsemurarna. Karla Faye</textBlock>
      <textBlock ix="58">Tuckers sista ord innan hon dog var "Jag älskar er alla".</textBlock>
      <textBlock ix="59">I år är det 50 år sedan FN antog förklaringen om de mänskliga rättigheterna. De länder som fortfarande tillämpar dödsstraffet måste inse att det nu är dags att gå från ord till handling och innan millennieskiftet år</textBlock>
      <textBlock ix="60">2000 upphöra med detta ovärdiga sätt att straffa människor.</textBlock>
    </textBlock>
  </contentBlock>
  <contentBlock ix="14">
    <textBlock ix="0">
      <textBlock ix="0">Anf.  5  EVA ZETTERBERG (v):</textBlock>
      <textBlock ix="1">Fru talman! Utrikesministern! Kolleger här i riksdagen och ni som på läktaren och hemma på TV följer den här debatten! Jag vill gärna säga till er som lyssnar på TV att om ni har synpunkter till mig eller oss andra som är med i den här debatten är vi mer än glada om ni hörs av så att vi kan utveckla arbetet på det utrikespolitiska området.</textBlock>
      <textBlock ix="2">För att se in i några aspekter i framtiden behöver vi inga projektioner från superdatorer. Mycket av nästa millennium kan ses i hur vi behandlar våra barn i dag. Morgondagens värld må influeras av vetenskap och teknologi, men mer än någonting annat tar den redan form i våra barns kroppar och sinnen.</textBlock>
      <textBlock ix="3">Så skriver FN:s generalsekreterare Kofi Annan i förordet till årsboken Tillståndet för världens barn, som Unicef, FN:s barnfond, ger ut varje år. Det är för mig utgångspunkten när vi diskuterar framtiden och hur den skall formas på olika områden. I dag gäller det framför allt utrikespolitiken.</textBlock>
      <textBlock ix="4">Vi närmar oss slutet på en valperiod och skall blicka framåt. Det var dock en nyttig genomgång som</textBlock>
      <textBlock ix="5">K-G Biörsmark gjorde av hur vi och den dåvarande regeringen såg på världen 1988. Jag tror att det är viktigt att vi ser bakåt för att fundera på vad vi skall göra framåt. Jag vill peka på något av vad Sverige har uppnått under de senaste åren som är betydelsefullt på det internationella området.</textBlock>
      <textBlock ix="6">Inledningsvis vill jag dock uttrycka en viss allmän oro över utrikesministerns tal och att störst tonvikt där läggs på Europa och europeiska frågor. Det samarbete som bedrivs mellan Östersjöstater och kring Barents hav samt det nordiska samarbetet är betydelsefullt, framför allt på miljöområdet. Det är naturligtvis också roligt att Sverige där spelar en uppenbart positiv roll.</textBlock>
      <textBlock ix="7">Men likafullt anser jag att det är mer väsentligt att lyfta fram hur världen ser ut i stort och inte uppehålla sig huvudsakligen vid Europa.</textBlock>
      <textBlock ix="8">Om man nu skall uppehålla sig huvudsakligen vid</textBlock>
      <textBlock ix="9">Europa saknar jag en jämförelse från utrikesministern med länder som Frankrike och England, där vi har vänsterregeringar. I Frankrike har det t.ex. precis debatterats och lagstiftats om 35 timmars arbetsdag.</textBlock>
      <textBlock ix="10">Där har vi ett lysande exempel som Sverige borde kunna följa efter.</textBlock>
      <textBlock ix="11">Fru talman! Vad är det då som har varit uppe under senare tid? Den största framgången för Sverige under senare tid är att vi kom med i säkerhetsrådet.</textBlock>
      <textBlock ix="12">Sverige har dessutom uppenbart gjort ett bra arbete där. Men utrikesministern har själv i andra sammanhang framfört hur svårt det är att arbeta i säkerhetsrådet. Jag saknar en del av den problematiken.</textBlock>
      <textBlock ix="13">Jag vill också peka på det internationella förbud mot antipersonella minor som vi har lyckats få igenom. Det är en annan stor framgång på ett område där man för några år sedan inte såg några möjligheter att nå framgång.</textBlock>
      <textBlock ix="14">Personligen vill jag gärna också framhålla fredsöverenskommelsen i Guatemala. Den har stor betydelse inte bara för Guatemala utan för regionen och är ett exempel på att fred är möjligt.</textBlock>
      <textBlock ix="15">Men med tanke på framtiden är det viktigt att se vad regeringen vill framöver. Vad presenterar man inför valet på det utrikespolitiska området? För min del är det naturligtvis också viktigt att presentera vad</textBlock>
      <textBlock ix="16">Vänsterpartiet vill och vad vi vill framföra till väljarna i valet.</textBlock>
      <textBlock ix="17">Utrikesministern tar självklart upp den största och mest aktuella frågan inom EU under många år framöver: östutvidgningen och de krav på reformering inom EU som påskyndas genom denna. Vad det gäller andra lika väsentliga frågor som EU, Amsterdamfördrag, Schengenavtal och EMU kommer de att behandlas framöver i andra debatter, och beslut kommer att fattas här i riksdagen. Men jag måste ändå fråga regeringen: Varför vänta med folkomröstningen om</textBlock>
      <textBlock ix="18">EMU? Varför denna ängslan och vånda? Och jag måste faktiskt instämma i Göran Lennmarkers fråga:</textBlock>
      <textBlock ix="19">Vad menar regeringen med att säga att Sverige kommer att bidra till att EMU blir framgångsrikt? Vad innebär det?</textBlock>
      <textBlock ix="20">Jag saknar också någon kommentar om det brittiska ordförandeskapet och Sveriges framförhållning inför vårt ordförandeskap. Vad är det för frågor vi framför allt vill lägga fokus på?</textBlock>
      <textBlock ix="21">Vad det gäller Vänsterpartiet utgör internationell solidaritet och rättvisa tillsammans med feminism och miljöhänsyn grunden för vår politik. På kongressen i</textBlock>
      <textBlock ix="22">Luleå i januari lade vi fast kursen för vad vi särskilt vill lyfta fram. Vi pekar på den orättvisa fördelningen av resurser i världen, alla barns rättigheter och kvinnokampen.</textBlock>
      <textBlock ix="23">För Vänsterpartiet är det svenska engagemanget i</textBlock>
      <textBlock ix="24">FN och regionala organ som Europarådet och OSSE, organisationen för säkerhet och samarbete, självklart.</textBlock>
      <textBlock ix="25">Därför blir jag överraskad över att regeringen inte mer problematiserar FN-medlemskapet. Det fanns en intressant artikel i UD:s egen tidskrift i februari som just belyste svårigheten att få igenom nödvändiga reformer och, naturligtvis, att USA inte betalar sina skulder.</textBlock>
      <textBlock ix="26">En annan fråga vi diskuterat tidigare är kvinnounderskottet i FN och bristande fokus på kvinnors rättigheter.</textBlock>
      <textBlock ix="27">Vänsterpartiet säger på samma självklara sätt nej till svenskt medlemskap i Nato, som är en militärallians, av samma skäl som regeringen redovisar och precis som en majoritet av svenska folket. Jag delar utrikesministerns glädje över att Ryssland ändå vill vara med i praktiskt samarbete med Östersjöländer och att man har tecknat avtal med Nato. Jag vill dock påpeka att jag till skillnad från Göran Lennmarker och andra anser att Natoutvidgningen utgör ett hot mot det fredliga samarbetet med Ryssland.</textBlock>
      <textBlock ix="28">Jag vill också från Vänsterpartiets horisont lyfta fram nedrustningen. Vi vill bidra till den genom att säga nej till svensk vapenexport. Hur en socialdemokratisk regering aktivt kan sälja JAS-plan till Chile är för mig en gåta. Och där är vi knappast ensamma. Det är många enskilda och ideella organisationer som har reagerat oerhört starkt. Vad Chile och många andra länder i Latinamerika behöver i dag är stöd för demokratisk utveckling och ett ökat utbyte vad gäller handel, kultur och idrott - inte ökad vapenarsenal. Därför säger Vänsterpartiet nej till JAS-plan till Chile och upprustning i Latinamerika.</textBlock>
      <textBlock ix="29">Vad det gäller Guatemala och fredsavtalet är det nödvändigt att detta följs upp. Vi hade nyligen besök från den f.d. gerillan, URNG, och ett vänsterparti,</textBlock>
      <textBlock ix="30">Frente Democrático, från Guatemala, som just understödde behovet av fortsatta insatser när man nu vill byta krig mot fred och utveckling för hela Guatemalas befolkning. Där är man angelägen om att Sverige finns med.</textBlock>
      <textBlock ix="31">Ytterligare en fråga är Palestina och Mellanöstern.</textBlock>
      <textBlock ix="32">Mellanöstern är en krutdurk där risken för regelrätt krig inte kan uteslutas. Utrikesministern säger att</textBlock>
      <textBlock ix="33">Israels befolkning har rätt till säkra och erkända gränser. Men så länge Israel trotsar folkrätten, utestänger palestinier från Jerusalem helt i strid mot FN-</textBlock>
      <textBlock ix="34">resolutioner och fortsätter att bygga ut bosättningar på ockuperad mark kan ingen varaktig fred uppnås. Jag välkomnar att regeringen talar klartext vad det gäller den konflikten, att man kräver att Israel respekterar folkrätten och att palestinierna har rätt till en egen stat.</textBlock>
      <textBlock ix="35">Västra Sahara är ett område som sedan 1975 är ockuperat av Marocko. Det är den sista kolonin i</textBlock>
      <textBlock ix="36">Afrika. Nu ser vi äntligen ljuset vad det gäller Västra</textBlock>
      <textBlock ix="37">Sahara, med den folkomröstning som skall äga rum nu i december. Här är det viktigt att Sverige ger stöd</textBlock>
      <textBlock ix="38">- både till själva omröstningen, så att det blir ett val som går korrekt till, och till insatser för att bygga demokratin och främja utvecklingen efter själva folkomröstningen.</textBlock>
      <textBlock ix="39">Östra Timor har en liknande situation som Västra</textBlock>
      <textBlock ix="40">Sahara. Det är ockuperat av Indonesien, som tog över efter Portugal. Där har övergreppen mot mänskliga rättigheter pågått under lång tid. Förtrycket är hårt.</textBlock>
      <textBlock ix="41">Den öppning många av oss hoppades på i och med nobelpriset till biskop Belo och Ramos Horta har vi ännu inte sett till. Här menar Vänsterpartiet att regeringen på ett mycket kraftfullare sätt i säkerhetsrådet och andra internationella fora skulle kunna driva på för att invånarna på Östra Timor själva skall få avgöra sin framtid.</textBlock>
      <textBlock ix="42">Jag vill också peka på kurdernas rättigheter samt situationen på Kuba, som befinner sig i blockad sedan mer än 30 år från stormakten USA.</textBlock>
      <textBlock ix="43">Apropå utrikesministerns invit till ministrar från</textBlock>
      <textBlock ix="44">Latinamerika till träff med EU:s handels- och utrikesministrar här i maj för att diskutera de här viktiga frågorna med EU utgår jag från att inbjudan också gäller Kuba.</textBlock>
      <textBlock ix="45">För Vänsterpartiet är biståndet en annan sådan kärnfråga. Där har vi länge tillsammans med andra partier drivit frågan om enprocentsmålet. Men det i sig är inte tillräckligt. Det är självklart ett effektivt bistånd, ett bistånd där pengar inte går till korruption eller lyxkonsumtion. Vi stöder kampanjen för Jubel 2000, som kyrkor och andra organisationer har initierat. Det kan inte vara något hinder att en regering går med i den kampanjen. Jag tror att den svenska regeringen skulle välkomnas i den internationella kampanjen för skuldbefrielse för de fattiga länderna i världen.</textBlock>
      <textBlock ix="46">Biståndet är vårt internationella samarbete och den nya ingången till partnerskap. Här har regeringen starkt stöd från Vänsterpartiet och många andra. Det gäller inte bara ett bistånd till fattiga länder, utan ett förhållande där vi kan ta emot kunskaper och ha ett utbyte. Därför ser vi fram emot skrivelsen om Afrikapolitiken.</textBlock>
      <textBlock ix="47">Mänskliga rättigheter har flera talare varit inne på.</textBlock>
      <textBlock ix="48">Det är särskilt väsentligt i år när det är 50-årsjubileum för MR-kommissionen. Men vi har också FN:s kommission i Genève i mars 1998. Jag undrar: Vilka prioriteringar gör regeringen där? Man kan naturligtvis undra varför vårt statsöverhuvud väljer att göra besök i Pakistan, ett land som mycket har blivit känt genom barnarbete, förföljelse av muhajer och andra minoriteter.</textBlock>
      <textBlock ix="49">På MR-området finns det många olösta problem att ta upp i Genève och under hela året. Vi har Kina,</textBlock>
      <textBlock ix="50">Burma, Turkiet, Iran, Colombia, Mexiko, Peru, Algeriet. Listan kan göras oerhört lång. Det är viktigt att man stadgar både folkens rättigheter att leva i fred och att ha tillgång till det som FN stadgar om rätten till mat, utbildning, hälsa och bostad. Men också de individuella rättigheterna måste finnas med, människors rätt till yttrandefrihet och att bilda partier. Det är också viktigt att Sverige med kraft driver frågan om att avskaffa dödsstraffet.</textBlock>
      <textBlock ix="51">Bland de övergrepp mot mänskliga rättigheter som pågår runt om i världen på grund av religion, åsikter, sexuell läggning eller kön måste man också särskilt framhålla övergreppen mot kvinnor, som sker systematiskt i vissa länder. I Iran stenas kvinnor för otrohet. I Afghanistan förvägras kvinnor sina rättigheter och förtrycks just därför att de är kvinnor.</textBlock>
      <textBlock ix="52">Valutakrisen i Ostasien har kommenterats av flera talare. De som tidigare hyllade de s.k. tigerekonomierna och då inte ansåg att det var så betydelsefullt att det rådde brist på demokrati i de länderna, hur ser man i dag på den frågan?</textBlock>
      <textBlock ix="53">Krisen med Irak är ett sådant område som vi alla måste kommentera. Självklart är vi alla oroade över</textBlock>
      <textBlock ix="54">Saddam Husseins roll i världen, där krig kan hota på nytt från hans sida. Men jag undrar ändå, lösningen kan inte vara att vi faller in i USA:s fotspår och accepterar krigföring, att FN skulle gå i bräschen för någonting sådant eller accepterar att USA tar sådana initiativ. Från Sveriges sida kan vi inte ha en sådan undfallande attityd. Man har ju sagt att så länge OS</textBlock>
      <textBlock ix="55">pågår i Japan blir det inget anfall. Då kanske vi skulle börja önska oss ett ständigt OS, så att vi slapp att över huvud taget fundera i de banorna. Jag tror att det är viktigt att Sverige som har framstående diplomater använder dem till det de är avsedda för, nämligen att bedriva diplomati, inte till att understödja krigshot.</textBlock>
      <textBlock ix="56">Fru talman! Världen har krympt, men klyftorna har ökat. Jag tycker inte att utrikesministern talar tillräckligt tydligt om globalisering och de växande orättvisor vi har runt om i världen. Vi har den s.k.</textBlock>
      <textBlock ix="57">globaliseringsfällan som man talar om, ett femtedelssamhälle där 20 % kommer att leva väl och 80 % i fattigdom. Var de fattiga finns vet vi alla. De finns i</textBlock>
      <textBlock ix="58">Europa, men de finns framför allt i Latinamerika, i</textBlock>
      <textBlock ix="59">Asien och i Afrika.</textBlock>
      <textBlock ix="60">Över 200 miljoner barn under fem år i utvecklingsländer är i dag undernärda. Undernäring bidrar till att mer än hälften av de 12 miljoner barn som dör före fem års ålder gör det på grund av undernäring.</textBlock>
      <textBlock ix="61">Därför måste vi i anslutning till det Kofi Annan säger i Unicef:s årsskrift konstatera att "Världen vet vad som behövs för att få slut på undernäring. Med en stark grund i samarbete mellan lokalsamhällen, frivilliga organisationer, regeringar och internationella aktörer, kan framtiden - och våra barns liv - ta den skepnad vi vill och som de förtjänar, av hälsosam tillväxt och utveckling, ökad produktivitet, social jämlikhet och fred." Undernäring, svält, analfabetism och barnadödlighet är inga naturkatastrofer, det är något vi kan avvärja.</textBlock>
    </textBlock>
  </contentBlock>
  <contentBlock ix="15">
    <textBlock ix="0">
      <textBlock ix="0">Anf.  6  BODIL FRANCKE</textBlock>
      <textBlock ix="1">OHLSSON (mp):</textBlock>
      <textBlock ix="2">Fru talman! Våra åhörare på läktarna! Utrikesministern säger i sin inledning att bakom oss ligger två världskrig och oräkneliga regionala konflikter, kolonialism, folkmord och historiens skamfläck - förintelsen.</textBlock>
      <textBlock ix="3">Spekulationer och rädsla för ett tredje världskrig har också kommit till uttryck internationellt sedan</textBlock>
      <textBlock ix="4">USA beslutat sig för en hårdare linje mot Saddam</textBlock>
      <textBlock ix="5">Hussein, en linje som kan innebära väpnade anfall mot Irak. USA får Englands stöd. Tyskland ställer flygplatser till förfogande. Men i övrigt är det inte säkerhetsrådets linje. Anfallen skulle riktas mot de platser och de presidentpalats där man tror att Irak har sina förintelsevapen deponerade eller där man tillverkar dem.</textBlock>
      <textBlock ix="6">Frågan är hur effektivt det egentligen skulle vara.</textBlock>
      <textBlock ix="7">De nu förbjudna vapeninspektörerna från FN har berättat om snabba omflyttningar av vapenarsenaler och ständiga försök att dölja all förbjuden nyproduktion. Och om man väl lyckas lokalisera ett mål kommer sköldar av människor att finnas runt det. Vi hade sådana människosköldar under en tid i Bosnienkriget också.</textBlock>
      <textBlock ix="8">FN-sanktionerna har vidmakthållits, men humanitär hjälp har undantagits från dem. Man har tillåtit</textBlock>
      <textBlock ix="9">Irak att byta olja mot mat. Egendomligt nog har man inte från irakisk sida utnyttjat bytesmöjligheterna fullt ut, vilket för de flesta av FN:s medlemsländer är svårt att förstå. Även land med slutna gränser brukar öppna dem när det gäller hjälp till en svältande befolkning.</textBlock>
      <textBlock ix="10">Men hunger tillsammans med terroraktioner, som slår till på ett till synes irrationellt och oberäkneligt sätt, har alltid tillhört grundpelarna i diktaturer. Det är förmodligen en av förklaringarna.</textBlock>
      <textBlock ix="11">De närmaste två veckorna blir avgörande för</textBlock>
      <textBlock ix="12">USA:s handlande, kan man läsa i amerikansk press.</textBlock>
      <textBlock ix="13">Men en fråga som förmodligen påverkar USA är: Hur ställer sig Iraks grannar? Hur ställer sig arabländerna runt Persiska viken till ett militärt ingripande, grannar som kan nås av Iraks långdistansmissiler, kärnvapen, kemiska och biologiska vapen?</textBlock>
      <textBlock ix="14">Miljöpartiet menar att det är avgörande att inte frångå FN-stadgans första ord: "Vi de förenade nationernas folk, besluta, att rädda kommande släktled undan krigets gissel." Vi menar också att krig och våld aldrig får bli ett naturligt sätt att lösa konflikter.</textBlock>
      <textBlock ix="15">Att Kofi Annan dubblar summan som Irak får använda till mat och medicin fokuserar att den humanitära vägen mellan länder aldrig får stängas.</textBlock>
      <textBlock ix="16">Amnesty International publicerade strax före jul en rapport om situationen i Algeriet. Där anklagar man också FN för passivitet i Algerietkrisen samtidigt som landet självt framhåller att det politiska och militära våldet är en intern angelägenhet. Det gamla Nationernas förbund som bildades efter första världskriget för att undvika krig i framtiden hade som grundtanke ett slags gemensamt internationellt säkerhetssystem. FN:s målsättning är i dag, liksom NF:s en gång var, att upprätthålla internationell fred och säkerhet och att undanröja hot mot freden. Detta står bl.a. i</textBlock>
      <textBlock ix="17">FN-stadgans första artikel.</textBlock>
      <textBlock ix="18">Mellan första och andra världskriget gick det 26</textBlock>
      <textBlock ix="19">år. I dag är det 50 år sedan det sista världskriget slutade. Utan FN hade siffran förmodligen varit lägre.</textBlock>
      <textBlock ix="20">Kritiken mot FN för bristande effektivitet och för stor och tungrodd administration har varit hård. Förväntningarna på den nye generalsekreteraren var högt ställda när det gällde förenkling och reformering av systemet. En ständigt återkommande fråga är sammansättningen av säkerhetsrådet och rätten till veto för vissa medlemmar. Endast de permanenta medlemmarna - mig veterligt - verkar vara nöjda.</textBlock>
      <textBlock ix="21">I regeringsdeklarationen i dag talar ministern om att regeringen kommer att verka för införandet av ett nytt finansieringssystem som ger större förutsägbarhet och jämnare bördefördelning. Är det fråga om nya pengar? Är det ett tillskott som behövs eller en omfördelning av den pott som redan finns? Ett förslag som Miljöpartiet ofta har tagit upp i FN-debatter är att belägga internationella valutatransaktioner med en avgift som skulle utnyttjas av FN. Det vore en ganska naturlig avgift, eftersom alla länder är inblandade i transaktioner av det slaget.</textBlock>
      <textBlock ix="22">Ministern tar också upp Förenta staternas betalningsovilja som ett hot mot reformarbetet. I en värld där ekonomiska framgångar och agerande på världsmarknaden får allt större utrikespolitisk betydelse är det förvånande att USA:s betalningsvägran ännu inte inverkat på dess politiska inflytande i FN och representation i FN:s olika organ och styrelser.</textBlock>
      <textBlock ix="23">Sverige har ytterligare en period som ordförande i säkerhetsrådet. I EU-sammanhang hör vi ofta talas om de olika ordförandeländerna och vilka prioriteringar av frågor man förväntar sig att de skall driva under sin period. Vilken är Sveriges speciella handlingsplan för resten av tiden i säkerhetsrådet - speciellt under ordförandetiden?</textBlock>
      <textBlock ix="24">Amnesty International krävde FN-initiativ i Algerietkrisen. I en tidningsartikel talas det om följande:</textBlock>
      <textBlock ix="25">"Nya terrordåd i Alger den gångna helgen var de blodigaste på fem år. Uppemot 100 personer dödades." Samma artikel talar om 42 dödsoffer för en bilbomb och att för 35 av de skadade är tillståndet kritiskt.</textBlock>
      <textBlock ix="26">Den just citerade artikeln är från den 22 januari</textBlock>
      <textBlock ix="27">1997. Den är alltså mer än ett år gammal. Liknande rubriker har vi kunnat läsa nästan varje dag i över ett år.</textBlock>
      <textBlock ix="28">Regeringsdeklarationens sex rader talar om en nödvändig kraftsamling mot den fega och chockerande terrorismen i Algeriet. Mer än 70 000 har dödats.</textBlock>
      <textBlock ix="29">Frågan är hur många som ställs till svars för dåden.</textBlock>
      <textBlock ix="30">De fall vi hör talas om i Algeriet gäller civilbefolkningen. Men terrorism är sällan en nationell angelägenhet. Internationell terrorism har ett nätverk som står till olika terrorgruppers förfogande när det gäller att skaffa fram gömställen för jagade terrorister, att utbilda i olika aktiviteter och att låna ut terrorister från ett land till ett annat om förstärkning behövs.</textBlock>
      <textBlock ix="31">Nu när Sverige är med i säkerhetsrådet, är det inte dags att verka för att en internationell FN-kommission sänds till Algeriet för att utreda vem som ligger bakom massakrerna och få stopp på dem? Frågetecknen och de uttalade anklagelserna om vem som ligger bakom har med tiden blivit många. Det handlar också om brott mot en FN-konvention. Det kan inte heller vara en nationell angelägenhet.</textBlock>
      <textBlock ix="32">Andra länders vägran att släppa in FN:s undersökningskommissioner har resulterat i embargon, sanktioner och frysning av ett lands tillgångar utomlands. Detta har satt press mot regimer som tillåter brott mot mänskliga rättigheter. Jag instämmer i den fråga som redan ställts här: Hur tänker utrikesministern agera i säkerhetsrådet när Algerietfrågan skall diskuteras?</textBlock>
      <textBlock ix="33">År 1990 hölls val i Burma som gav oppositionen,</textBlock>
      <textBlock ix="34">Det Demokratiska Förbundet, en klar majoritet. Men militärjuntan fängslade snabbt de ledande oppositionspolitikerna som fortfarande var i frihet. Juntan sitter kvar vid makten. Det kallas för stolen elections.</textBlock>
      <textBlock ix="35">Ett val har gått rätt till men den sittande regeringen stjäl valresultatet och sitter kvar i sin maktställning.</textBlock>
      <textBlock ix="36">I år går Västsahara till val. Vi har hört att regeringen stöder valet på olika sätt. Bl.a. skall valobservatörer vara på plats två veckor före valet. Här vill jag vädja till utrikesministern att valövervakarna får stanna kvar till efter valet så att risken för stolen elections inte förekommer.</textBlock>
      <textBlock ix="37">Utrikesministern nämner också Barentssamarbetet.</textBlock>
      <textBlock ix="38">Vid Barents hav, på Kolahalvön och i Murmansk finns oerhörda mängder farligt radioaktivt material.</textBlock>
      <textBlock ix="39">Det är en viktig fråga för Sverige. Det hotar vår egen överlevnad och vår egen miljö.</textBlock>
      <textBlock ix="40">Vi är tveksamma till regeringens agerande. Statliga SKB deltar i ett projekt där man föreslår upparbetning av kärnbränsle i stället för att ta hand om det på ett säkert sätt. Materialet blir farligare, med risk för smuggling och konflikter, och det bryter mot svensk princip om icke-upparbetning. Är en flyttning av avfallet till en upparbetningsanläggning i mellersta</textBlock>
      <textBlock ix="41">Ryssland - en anläggning som Greenpeace har kritiserat hårt - vad ministern vill med Barentssamarbetet?</textBlock>
      <textBlock ix="42">Miljöpartiet är ett EU-kritiskt parti. Men för oss är det självklart att länder som vill gå med i EU får göra det efter en folkomröstning. Dessa länder måste visa respekt för mänskliga rättigheter och vara fullt ut demokratier. Men lika viktigt som det är att ta in fler länder i EU, är det att det finns möjlighet att lämna</textBlock>
      <textBlock ix="43">EU om länder så vill. I dag finns ingen utträdesparagraf. EU är en förening man inte kan lämna. Kommer</textBlock>
      <textBlock ix="44">Sverige att verka för att i framtiden få den möjligheten? Kommer vi att verka för en utträdesparagraf?</textBlock>
      <textBlock ix="45">Från regeringens sida försäkrade man att Schengensamarbetet skulle garantera den nordiska passfriheten. Detta löfte har på senare tid ifrågasatts, och jag undrar om regeringen i dag kan garantera den nordiska passfriheten? Jag tänker på den kommande folkomröstningen i Danmark om Amsterdamavtalet. Om</textBlock>
      <textBlock ix="46">Danmark säger nej till Amsterdamavtalet riskerar</textBlock>
      <textBlock ix="47">Schengens yttergräns att gå genom Öresund. Kommer</textBlock>
      <textBlock ix="48">Sverige att avstå från Schengensamarbetet om Danmark säger nej?</textBlock>
      <textBlock ix="49">Samtidigt som finansminister Erik Åsbrink i EU:s ministerråd prisar EMU-projektet har andra socialdemokratiska politiker inte talat i klartext. Det har vi hört tidigare i dag här i salen. Att man i regeringsdeklarationen framhåller att den gemensamma valutan får stor betydelse även för länder som inte deltar från start är därför intressant. Jag ställer samma fråga som andra har gjort: Vad menar ministern med att Sverige kommer att bidra till att EMU blir framgångsrikt, och vilka konsekvenser får det för oss?</textBlock>
      <textBlock ix="50">Det framstår alltmer tydligt att EMU inte i första hand är ett ekonomiskt projekt, snarare ett politiskt, eftersom EU inte är något optimalt valutaområde.</textBlock>
      <textBlock ix="51">Opinionsmätningarna här hemma och utomlands visar att folket inte är intresserat av en gemensam valuta eller en penningpolitik styrd av EU. Med EMU flyttas många ekonomiskt-politiska beslut till en centralbank där beslutsfattarna inte är demokratiskt valda och inte heller kan ställas till svars för sina handlingar. En sådan dramatisk förändring i ett land skall inte tillåtas ske, menar Miljöpartiet, utan att beslutet underställs en folkomröstning. Kan utrikesministern ge oss besked om vi kommer att få en folkomröstning om</textBlock>
      <textBlock ix="52">EMU?</textBlock>
      <textBlock ix="53">Miljöpartiet har ofta ifrågasatt den svenska nedrustningsprofilen i samband med vapenexport och i samband med vårt vapensamarbete med andra länder.</textBlock>
      <textBlock ix="54">Är det verkligen i nedrustningens anda att regeringen säljer eller ger bort svensk militär utrustning till de baltiska länderna? Ökar det inte konfliktrisken och spänningen i området? Bidrar det inte till ökad upprustning i stället för tvärtom?</textBlock>
      <textBlock ix="55">I inledningen till regeringsdeklarationen talar ministern om att demokratin går framåt i stora delar av världen. Det finns åsikter om raka motsatsen. Det finns rapporter som talar om helt andra trendförändringar i de internationella demokratiseringssträvandena. Framstegen på demokratins område tenderar att bli färre och mindre. Orsaken är att flera av de gamla etablerade demokratierna inte längre är så intresserade av att stödja demokratiska tendenser i de länder där bristen på respekt för mänskliga rättigheter tagit överhand. Ekonomiska intressen prioriteras, och inför risken att gå miste om ett önskvärt handelsavtal blundar man.</textBlock>
    </textBlock>
  </contentBlock>
  <contentBlock ix="16">
    <textBlock ix="0">
      <textBlock ix="0">I detta anförande instämde Eva Goës, Per Lager,</textBlock>
      <textBlock ix="1">Kia Andreasson, Thomas Julin, Gunnar Goude och</textBlock>
      <textBlock ix="2">Marianne Samuelsson (alla mp).</textBlock>
    </textBlock>
  </contentBlock>
  <contentBlock ix="17">
    <textBlock ix="0">
      <textBlock ix="0">Anf.  7  INGRID NÄSLUND (kd):</textBlock>
      <textBlock ix="1">Herr talman! Visst finns det anledning till både oro och optimism om man ser ut över världen. När vi hade utrikespolitisk debatt för ett år sedan, trodde knappast någon att vi i dag skulle stå inför hot om krig i Irak, även om Saddam Hussein då i flera år gång på gång försökt obstruera FN:s undersökningar om massförstörelsevapen i Irak med Rolf Ekéus i spetsen. Det känns svårt att under rådande osäkerhet om utvecklingen i Irak tala om att det inte finns någon direkt hotbild i vår omvärld. Det finns det inte i vår närhet, men dock i vår omvärld. Det krigshot som gör sig gällande kryper oss inpå bara skinnet då det kommer på vårt ansvar att vara med och fatta beslut om säkerhetsrådets fortsatta agerande.</textBlock>
      <textBlock ix="2">Anledning till optimism finns det när vi ser på utvecklingen i vår närhet. Vi kan glädja oss åt ett fortsatt gott samarbete med våra närmaste grannar i Norden. Även om vi valt olika vägar när det gäller medlemskap i EU och även om vi som EU-medlemmar ser olika på inträde i EMU, bl.a. vad tidpunkten beträffar, hindrar detta oss inte från att tillsammans aktivt bidra till att underlätta en allt närmare anslutning av länderna i vårt närområde till den europeiska gemenskapen.</textBlock>
      <textBlock ix="3">Vi kristdemokrater har funnit det naturligt att samarbeta med vårt norska broderparti i vårt partinära utvecklingssamarbete i de baltiska länderna och även i Ryssland, ett samarbete som med fördel skulle kunna utvecklas också i andra delar av världen. Nordiska</textBlock>
      <textBlock ix="4">Afrikainstitutet har ett parlamentarikersamarbete med deltagare från olika nordiska länder i syfte att stärka fredsprocessen i Burundi genom kontakt med parlamentariker i Burundi, och Sverige har i flera år haft en person på plats för att främja fredsarbetet där.</textBlock>
      <textBlock ix="5">Även om stora insatser gjorts och hela tiden görs i fredsskapande syfte i Burundi, inger utvecklingen där och över huvud i Stora sjö-området anledning till stor oro. Mördandet fortsätter och många människor får sätta livet till. OAU, den afrikanska regionala organisationen, har länge försökt att skapa fred mellan regeringen och Huturebellerna. Flera av de omgivande staterna anses dock ha tagit parti för den ena parten och därigenom blivit misskrediterade. Sverige och andra nordiska länder har säkerligen skapat förtroende genom de insatser som gjorts, eftersom vi knappast, som vissa andra länder, misstänks för själviska syften.</textBlock>
      <textBlock ix="6">Frågan är om de insatser som görs utifrån och uppifrån, och som kanske på grund av gamla bindningar har svårt att vinna förtroende, har förutsättningar att nå framgång. Ett exempel på hur inblandade olika länder kan vara kan tas från folkmordet i Rwanda. UNICOM, en internationell undersökningskommission, framlade i januari den senaste rapporten som visar hur involverat det internationella samhället var i vapenspridning innan folkmordet i Rwanda 1994.</textBlock>
      <textBlock ix="7">Human Right Watch har nu också visat på att vapen smugglas till både regeringssidan och rebeller i den aktuella konflikten i Burundi.</textBlock>
      <textBlock ix="8">Frågan är om det inte är hög tid att låta den débat national, det nationella samtal för fred och försoning, ta fart, som både regering och parlament talat om så länge vi haft kontakt med konfliktområdena. Denna borde, enligt mitt förmenande, börja inifrån och underifrån, om den skall ha några som helst förutsättningar att lyckas. Den borde kanske börja i Burundi men skulle kanske sedan i bästa fall kunna spridas till</textBlock>
      <textBlock ix="9">Rwanda och Kivu i östra Kongo. Jag talar om en strukturerad insats, där vanliga människor - kvinnor, män och ungdomar -  inspireras att samlas i små grupper i sina byar och tala försoningens språk med varandra. Alltför länge har hatets och oförsonlighetens språk talats bland dessa länders kullar.</textBlock>
      <textBlock ix="10">Jag har en övertygelse om att här skulle Sverige och Norge kunna spela en roll med tanke på det förtroende som har skapats genom det humanitära arbete som bedrivits i många årtionden i dessa områden i svensk och i norsk missions regi. Jag föreslår att Sverige, gärna tillsammans med Norge, begär mandat av</textBlock>
      <textBlock ix="11">FN:s säkerhetsråd att inspirera till ett inhemskt arbete på gräsrotsnivå av detta slag med stöd av svenska och norska insatser.</textBlock>
      <textBlock ix="12">Sveriges medlemskap i Europeiska unionen, Europarådet och Organisationen för Säkerhet och Samarbete i Europa ger oss en verklig möjlighet att delta i och påverka arbetet för ett tryggare och säkrare Europa. Men det kan aldrig vara det enda målet för vår medverkan i dessa organisationer. Vi måste verka för ett enat Europa som utifrån sin egen styrka kan påverka säkerheten och tryggheten i hela vår omvärld.</textBlock>
      <textBlock ix="13">Utvidgningen av EU till Central- och Östeuropa är ett viktigt mål i sig genom sitt bidrag till demokratiutvecklingen i kandidatländerna, men även ett medel för att uppnå ett starkt och återförenat Europa som kan ta ett större globalt ansvar.</textBlock>
      <textBlock ix="14">Vi kristdemokrater har hela tiden förespråkat en gemensam förhandlingsstart för alla kandidatländer och är mycket nöjda med det som nu sker, även om villkoren varierar. Det är en morot som betyder mycket för den fortsatta utvecklingen av fungerande rättssystem och respekt för mänskliga fri- och rättigheter. Samtidigt vill vi understryka betydelsen av att medlemskap i EU inte erbjuds så länge viktiga demokratiproblem kvarstår. Ansökandeproceduren innebär ju åtaganden både från EU:s sida och från ansökarländerna.</textBlock>
      <textBlock ix="15">Utrikesministern nämner i sitt tal det förslag till nytt treårsprogram för samarbetet med Central- och</textBlock>
      <textBlock ix="16">Östeuropa, som regeringen avser att lägga fram i mars, inte minst i syfte att stödja Estlands, Lettlands,</textBlock>
      <textBlock ix="17">Litauens och Polens medlemskap i EU samt att knyta</textBlock>
      <textBlock ix="18">Ryssland närmare till europeiska samarbetsstrukturer.</textBlock>
      <textBlock ix="19">Kristdemokraterna stöder denna inriktning men vill uppmana till en mycket starkare fokusering också på den sociala utvecklingen i dessa länder. Vi kristdemokrater framhöll i en motion i oktober förra året den stora fara för själva demokratiutvecklingen i Östeuropa som den negativa utvecklingen och den stora nöden bland barnen i dessa länder innebär. I t.ex. Lettland och Litauen talar man om tiotusentals gatubarn med den risk för försummad skolgång, sexuellt utnyttjande och brottslig verksamhet som detta medför. I</textBlock>
      <textBlock ix="20">Estland nämns att överlämnandet av små barn till institutioner har ökat med 75 % sedan 1995. I Ryssland är det 100 000 barn per årskurs som inte går i skolan, enligt en rapport från Unicef.</textBlock>
      <textBlock ix="21">Barnen är framtiden. Herr talman! Hur skall dessa barn kunna ha en positiv inverkan på sitt lands demokratiska utveckling i en nära framtid om de berövats omsorg, kärlek och grundläggande utbildning under de känsligaste åren och i stället utlämnats till kriminella krafter? Det borde vara Sveriges, Nordens och</textBlock>
      <textBlock ix="22">Europas viktigaste uppgift att omedelbart sätta i gång ett samarbete på bred front för att komma dessa barn till hjälp nu. Detta arbete kan inte vänta. Detta arbete sker inte i sammanträdesrummen, där EU-inträdet förbereds. Kommer regeringens treårsprogram att innehålla en aktionsplan för ett samarbete för Östeuropas försummade barn? Om tre år kommer många barn att vara utom räckhåll för meningsfull rehabilitering. Om inget görs nu, kommer många av dagens försummade barn att vara morgondagens förlorade barn. Och detta kommer säkerligen att ha en stor negativ inverkan på respekten för de mänskliga rättigheterna i vårt närområde i  en inte alltför avlägsen framtid. Jag vill föreslå att Sverige tillsammans med övriga Norden tar initiativ till att också EU kraftfullt intensifierar ett samarbete med Öst- och Centraleuropa när det gäller barnens situation.</textBlock>
      <textBlock ix="23">Herr talman! När det gäller arbetet för de mänskliga rättigheterna är det intressant att jämföra med utvidgningen av Europarådet, som ju hunnit betydligt längre än EU-utvidgningen. Europarådet kan med sina</textBlock>
      <textBlock ix="24">40 medlemmar i dag betraktas som en alleuropeisk organisation, men utvidgningen har inte varit helt okontroversiell. Kritiker menar att respekten för de mänskliga rättigheterna och principen om ett fungerande rättssystem har blivit mål i stället för villkor för medlemskap och att det innebär en minskad legitimitet för Europarådet. Det kan naturligtvis å andra sidan hävdas att ett land lättare kan påverkas inifrån än utifrån, dvs. att integration är mer effektivt än utanförskap.</textBlock>
      <textBlock ix="25">Jag vill i detta sammanhang understryka vikten av att Sverige tar upp en förnyad kamp mot dödsstraffet.</textBlock>
      <textBlock ix="26">Medlemskap i EU är naturligtvis otänkbart för ett land som tillämpar dödsstraff eller har det kvar som en möjlighet i sin lagstiftning. Det bör också klargöras i fråga om medlemskap i Europarådet att dödsstraff är oförenligt med medlemskap både i praktik och teori. Lagändringar bör komma till stånd inom en definierad tidsram för de länder som ännu har kvar lagar om dödsstraff, och tillämpning får absolut inte tolereras.</textBlock>
      <textBlock ix="27">Jag tänker föreslå att riksdagens MR-grupp, där jag själv är medlem och där riksdagsledamöter från alla partier är verksamma, tar initiativ till ett upprop mot dödsstraffet. Det är min förhoppning att alla ledamöter i Sveriges riksdag skriver på detta upprop.</textBlock>
      <textBlock ix="28">Det skall kunna riktas till Europarådet och EU med uppmaning till intensifierad kamp mot dödsstraffet.</textBlock>
      <textBlock ix="29">Det bör också direkt vända sig till USA med en kraftfull protest mot att dödsstraff tillämpas i ökande utsträckning i flera stater och en uppmaning till de stater som i lag tillåter dödsstraff att snarast avskaffa det.</textBlock>
      <textBlock ix="30">Herr talman! Jag noterar med tacksamhet att Europarådets parlamentariska församlings utskott för juridiska frågor och mänskliga rättigheter vid sitt möte i Strasbourg den 26-27 januari utsåg en rapportör för en rapport om den nya ryska religionslagen,</textBlock>
      <textBlock ix="31">Kevin McNamara från Storbritannien. Jag har bl.a.</textBlock>
      <textBlock ix="32">vid möte med den parlamentariska församlingens talman Leni Fischer krävt att Europarådet skall följa upp frågan om den ryska religionslagen, som till sin utformning är diskriminerande och inbjuder till brott mot religionsfriheten. Jag har vid flera tillfällen frågat utrikesministern vad hon från svensk sida gjort för att protestera mot denna lag och se till att den inte undergräver respekten för de mänskliga rättigheterna. Jag undrar på nytt: Vad har regeringen gjort för att lyfta fram frågan?</textBlock>
      <textBlock ix="33">Jag kommer i mitt nästa anförande att säga några ord om andra konflikter i världen. Nu till sist vill jag dock ta upp något som berörts av flera talare här, nämligen fredsprocessen i Israel. I det projekt som kallas "Levande historia" som den svenska regeringen tagit initiativ till, har förintelsen lyfts fram i all sin förfärlighet. Det var ett lovvärt initiativ.</textBlock>
      <textBlock ix="34">Enligt Osloavtalen såväl som Hebronprotokollet, förbinder sig båda parter i fredsprocessen att söka bidra till ömsesidig förståelse och tolerans och i enlighet därmed avhålla sig från fientlig propaganda och lagligen beivra fientliga, eggande tillmälen och uttryck för hat och förakt.</textBlock>
      <textBlock ix="35">Ständiga antisemitiska stereotyper, jämförelser mellan Israel och nazister och fascister, förnekelse av förintelsen, anklagelser för rasism osv. förekommer regelbundet i den officiella palestinska myndighetens</textBlock>
      <textBlock ix="36">TV och den officiella tidningen Al-Hayat Al-Jadeed som också representerar palestinierna. Har utrikesministern tagit upp dessa nesligheter, som jag inte ens vill yttra i denna kammare och som inte står nazisttiden efter vad gäller förakt för judar, med företrädare för den palestinska myndigheten? Annars rimmar det illa med "Levande historia".</textBlock>
      <textBlock ix="37">Felet var att omvärlden inte under nazisttiden tog itu med hatpropagandan. Jag försvarar inte Netanyahus ljumhet i fredsprocessen. Men jag anklagar den svenska regeringen - både utrikesminister Lena</textBlock>
      <textBlock ix="38">Hjelm-Wallén och statsrådet Pierre Schori - för obalans i kritiken och för partiskhet som inte främjar fredsprocessen. Använd inte ord som</textBlock>
      <textBlock ix="39">"undanträngning av palestinier" i fråga om Jerusalem eller jämförelser med apartheid i Sydafrika som Pierre</textBlock>
      <textBlock ix="40">Schori har gjort! Det är skamligt! Vad tänker utrikesministern göra för att hatpropagandan skall upphöra i palestinska medier?</textBlock>
    </textBlock>
  </contentBlock>
  <contentBlock ix="18">
    <textBlock ix="0">
      <textBlock ix="0">Anf.  8  Utrikesminister LENA HJELM-</textBlock>
      <textBlock ix="1">WALLÉN (s):</textBlock>
      <textBlock ix="2">Herr talman! Det är en styrka för en svensk utrikesminister att efter huvudinläggen i vår utrikesdebatt kunna konstatera att vi på de stora områdena, de huvudsakliga områdena, är överens.</textBlock>
      <textBlock ix="3">Jag har fått väldigt många frågor. Jag kan naturligtvis inte besvara alla. Det kommer inte tiden att räcka till. Men låt mig, samtidigt som jag konstaterar mycket av denna samstämmighet, börja med att svara på några.</textBlock>
      <textBlock ix="4">Vi är överens om dynamiken vad gäller det nordiska samarbetet, Östersjö- och Barentssamarbetet.</textBlock>
      <textBlock ix="5">Det är självklart, Ingrid Näslund, att det här också kommer att innefatta barnens situation i våra samarbetsländer. Vi är överens om vikten av goda relationer med Ryssland - inklusive detta att Ryssland skall ha en lagstiftning som stämmer överens med normala religionsfrihetsprinciper enligt europeiska kriterier.</textBlock>
      <textBlock ix="6">Vi är alla överens om att det är viktigt att EU öppnar sig för nya medlemmar liksom att FN har mycket stor betydelse. Men FN har också en mängd brister -</textBlock>
      <textBlock ix="7">eller vi medlemsländer stöder inte FN på det sätt som vi borde göra. Det här gäller inte minst i fråga om interna konflikter. Där är det svårt att arbeta i FN och i säkerhetsrådet. Vi har aktivt försökt att få upp frågor som Rwanda, Burundi, Kongo, Sierra Leone och</textBlock>
      <textBlock ix="8">Algeriet i säkerhetsrådet. Det har lyckats ibland men när det gäller Algeriet har det, som ni vet, inte alls gått. Och Sverige kan inte ensamt bestämma om sådana här frågor. Vi arbetar dock aktivt med att frågor som har karaktär av intern konflikt skall tas upp, eftersom nästan alla väpnade konflikter i dag är av just det slaget.</textBlock>
      <textBlock ix="9">Men det går inte att göra som Bodil Francke Ohlsson gjorde här i sitt engagerade inlägg om Algeriet.</textBlock>
      <textBlock ix="10">Jag förstår engagemanget och sympatiserar med det.</textBlock>
      <textBlock ix="11">Men det går inte att tala om ett land som om det inte skulle ha någon regering. Algeriet har faktiskt det.</textBlock>
      <textBlock ix="12">FN, där Algeriet är med, måste samarbeta med Algeriet. Det finns inget annat sätt att lösa sådana här frågor.</textBlock>
      <textBlock ix="13">OSSE är en viktig organisation, Helena Nilsson.</textBlock>
      <textBlock ix="14">Vi är helt överens om det. Alla är med. Det finns en bredd i samarbetet. OSSE kan också ge impulser till samarbetsområden som inte primärt är OSSE:s. Jag tänker då på ekonomiskt samarbete. Andra organisationer är säkerligen bättre på att ta hand om frågorna, men som impulsgivare kan OSSE vara ett viktigt organ.</textBlock>
      <textBlock ix="15">Frihandel är något som alla tar upp, och det är viktigt. Kuba skall självfallet också vara välkommet när vi har ett seminarium om frihandelsfrågor i Latinamerika. Det var ju vad Eva Zetterberg frågade om.</textBlock>
      <textBlock ix="16">Vad gäller mänskliga rättigheter har nästan alla tydliggjort hur vi tar avstånd från dödsstraffet. Det tycker jag är en bra manifestation från denna riksdags sida.</textBlock>
      <textBlock ix="17">Vi är också eniga om nödvändigheten av att Iraks massförstörelsevapen elimineras, och att det här naturligtvis i första hand skall ske genom allt starkare påtryckningar på Saddam Hussein. Samtidigt går det inte att bortse från att FN inte kan förödmjukas hur mycket som helst av en obstinat ledare för ett land.</textBlock>
      <textBlock ix="18">Om alla, och jag understryker verkligen alla, diplomatiska och politiska metoder för att få Saddam Hussein att samarbeta med FN är uttömda, så vet vi att säkerhetsrådet har som sitt absolut yttersta medel att också besluta om att använda militärt våld. Vi kan inte helt utesluta detta, men först skall vi pröva alla fredliga metoder.</textBlock>
      <textBlock ix="19">Synen på EU skiftar ju en hel del i denna kammare. Det kan vi höra bl.a. i EMU-debatten. Vi socialdemokrater vill inte forcera fram ett beslut om att gå med i EMU. Vi gör det i respekt för inställningen hos det svenska folket. Tydligen har Moderaterna en annan syn när det gäller demokratisk förankring än vad regeringen har. Det är svenska folket som i val eller i folkomröstning som skall ta ställning till denna fråga.</textBlock>
      <textBlock ix="20">Även om vi inte är med från starten vill vi ju att</textBlock>
      <textBlock ix="21">EMU skall bli ett lyckat projekt, eftersom det betyder så mycket för hela EU. Vi kommer att vara med och besluta om sjösättningen av EMU. Därför är det självklart att vi i detta arbete kommer att göra vad vi kan för att bidra till ett framgångsrikt projekt. Eva</textBlock>
      <textBlock ix="22">Zetterberg menar väl inte att vi skall göra vad vi kan för att försvåra för detta projekt, så att det blir misslyckat med alla konsekvenser som det skulle få?</textBlock>
      <textBlock ix="23">Göran Lennmarker var på ett dåligt humör när det gäller EU-frågorna. Han är uppenbarligen mycket avundsjuk på svenska framgångar i EU. När vi kom tillbaka och rapporterade om utfallet av Amsterdamfördraget fick vi gratulationer av alla partier i riksdagen utom av Moderaterna. Vi prioriterade frågor som har med medborgarnas väl och ve att göra - kampen mot arbetslösheten, kampen för en god miljö, öppenhet, jämställdhet. Vi fick t.o.m. framgångar på dessa områden. Moderaterna anklagar oss för att välja fel frågor och tydligen också för att vi fick framgångar.</textBlock>
      <textBlock ix="24">Jag tycker att det är litet ovanligt att Göran Lennmarker uppträder så förgrämt.</textBlock>
      <textBlock ix="25">På samma sätt uppträder Göran Lennmarker när det gäller frågorna om utvidgningen, där förvisso den linje som Göran Lennmarker företräder, som bara handlar om att ställa sig bakom kommissionens förslag, inte fick genomslag när vi kom till beslut i Luxemburg. Också i fråga om detta blev Moderaterna helt ensamma. Vi från regeringens sida vågade kämpa för</textBlock>
      <textBlock ix="26">Lettland och Litauen. Jag tror att Lettland och Litauen är mycket bättre sanningsvittnen när det gäller huruvida vi lyckades eller ej än Göran Lennmarker. Det är bara att ta del av alla de tack som vi har fått från dessa länder för att vi, till skillnad från Moderaterna, vågade kämpa. Göran Lennmarker tycks här ha dåligt samvete.</textBlock>
      <textBlock ix="27">Därefter några ord om säkerhetspolitiken. Sverige har ju en öppen och positiv syn på samarbetet med</textBlock>
      <textBlock ix="28">Nato. Vi deltar tillsammans med Natoländer i Bosnien för att skapa fred, och vi övar tillsammans med Natoländer inom ramen för Partnerskap för fred. Men regeringen anser att det är samarbete som gäller. Vi skall inte söka medlemskap i militäralliansen Nato. Vi vill ha så mycket samarbete som möjligt men inte medlemskap. Om detta kan man gärna diskutera. Men låt oss då också diskutera möjligheterna. Moderaterna gör i dag något sorts försök att devalvera eller förhåna den säkerhetspolitiska lösning som alla partier faktiskt har stått bakom, åtminstone formellt, under väldigt många år och som t.o.m. Moderaterna så sent som någon gång i november förra året ställde sig bakom, nämligen att den svenska militära alliansfriheten skall bestå. Vad Moderaterna nu gör är att säga att alliansfriheten inte är så bra. De törs inte direkt säga att vi skall gå med i Nato. Vad som då sker är att vi hamnar i en osäkerhetsperiod, ett säkerhetspolitiskt vakuum.</textBlock>
      <textBlock ix="29">Det är en mycket oansvarig politik, Göran Lennmarker. Det är tur att det inte är ni som regerar landet.</textBlock>
      <textBlock ix="30">Jag menar att vi har den moderna synen på säkerhetssamarbete. Vi går in för det som hör framtiden till, att bygga den nya alleuropeiska säkerhetsordningen och att ta det kollektiva ansvaret för fred och säkerhet i Europa. Men för det krävs inte Natomedlemskap. Det är en gammalmodig ståndpunkt. Det är för övrigt den ståndpunkt som jag tror att många moderater har haft i många år, och nu passar det särskilt väl att ta fram den. Moderaterna vacklar på ett mycket oroande sätt i säkerhetspolitiken. Det beklagar jag, eftersom det alltid är en styrka om vi kan vara eniga i denna fundamentala fråga.</textBlock>
    </textBlock>
  </contentBlock>
  <contentBlock ix="19">
    <textBlock ix="0">
      <textBlock ix="0">Anf.  9  GÖRAN LENNMARKER (m):</textBlock>
      <textBlock ix="1">Herr talman! Först skall jag säga något om regeringens formulering om den gemensamma valutan i</textBlock>
      <textBlock ix="2">EMU-projektet. Jag blev inte klokare efter utrikesministerns svar på denna fråga, om det nu var ett svar.</textBlock>
      <textBlock ix="3">Om man skall stärka EMU, gör man det då genom att</textBlock>
      <textBlock ix="4">Sverige står utanför eller gör man det genom att Sverige går med, eller har regeringen fortfarande inte någon uppfattning i denna fråga? Regeringen måste väl ha en uppfattning om hur man stärker EMU om man nu i regeringsdeklarationen säger att man skall göra det.</textBlock>
      <textBlock ix="5">När det gäller processen i höstas om den gemensamma förhandlingsstarten är ju sanningen, fru utrikesminister, att det aldrig kom något svenskt förslag om en gemensam förhandlingsstart. Man talade mycket om det, men det kom aldrig något. I sista sekunden lade man några dagar före toppmötet fram ett förslag som man gömde undan så mycket som möjligt. Det aktualiserades aldrig på allvar. Vi hade fullt sjå i EU-nämnden att över huvud taget få se förslaget. Det innehöll då häpnadsväckande nog inte förslag om en gemensam förhandlingsstart men däremot en uppskjutning av förhandlingsstarten till 1999.</textBlock>
      <textBlock ix="6">Det finns en irritation över den svenska regeringen inom EU. Det har märkts framför allt från Finlands sida. Finland tyckte att det var ett oanständigt sätt att bedriva denna process. Man uppfattade det som icke ärligt. Den svenska regeringen motarbetade kommissionens förslag och sade att det var fel och att man skulle lägga fram ett annat förslag som man sedan inte lade fram. Det uppfattades bara som en gimmick. När den svenska regeringen kom till toppmötet anslöt den sig till ett genomförande av kommissionens förslag.</textBlock>
      <textBlock ix="7">Det var ju kommissionens förslag som antogs vid toppmötet och inte något svenskt förslag. Jag tycker att det snarare skulle finnas skäl för den svenska regeringen att be kommissionen om ursäkt. Regeringen kan ju inte försöka göra gällande att det var ett svenskt förslag som antogs i Luxemburg utan det var kommissionens förslag fullt ut med alla dess olika ingredienser. Det gällde ordningsföljd, hur man skulle starta förhandlingar i Europakonferensen, m.m. Man kan inte säga att det är den svenska regeringens förslag. Var och en kan ju läsa kommissionens förslag och jämföra det med det beslut som fattades av toppmötet så ser man hur naken den svenska regeringen stod i denna fråga.</textBlock>
      <textBlock ix="8">Detta agerande kan ses tillsammans med EMU-</textBlock>
      <textBlock ix="9">agerandet och tillsammans med agerandet när det gäller arbetslösheten. Den svenska regeringen säger om och om igen att den skall betona vikten av kampen mot arbetslösheten, och sedan struntar den i det på hemmaplan. Vi har inte sett något av de väsentliga punkterna, nämligen att minska skatten på arbete och att få en flexibel arbetsmarknad. Jag har varit med i tre års tid nu, och ingenting har gjorts. Ingenting har heller gjorts i detta avseende efter Luxemburgtoppmötet, som tydligen var en svensk framgång. Men varför gör den svenska regeringen ingenting? Arbetslösheten är fortfarande hög. Sedan talar regeringen om och om igen, år ut och år in, om hur viktigt det är att bekämpa arbetslösheten. Men när regeringen inte gör något åt den utan den består innebär det ju att den skjuter hela sin trovärdighet i sank. Den är på väg att förstöra EU</textBlock>
      <textBlock ix="10">om den hävdar att EU skall göra detta och sedan struntar i de rekommendationer som man gemensamt har kommit fram till. Det är detta som skapar den väldiga irritationen mot den svenska regeringen inom</textBlock>
      <textBlock ix="11">EU, dvs. hanteringen av arbetslösheten, att regeringen inte har någon ståndpunkt över huvud taget om EMU.</textBlock>
      <textBlock ix="12">Vi får inga svar om det är bra eller dåligt. Regeringen säger att svenska folkets åsikt skall respekteras. Ja, det är klart att den skall. Vi har ju allmänna val och demokrati. Men regeringen själv måste ju ha en uppfattning. En regering måste ju ha en idé om vad som är viktigt.</textBlock>
      <textBlock ix="13">Låt mig när det gäller säkerhetsfrågorna säga följande. Regeringen vill ha en europeisk säkerhetsordning. Det har ju riksdagen många gånger sagt. Men då måste man ju vara med i den europeiska säkerhetsordning som finns. Man kan inte hitta på en alldeles egen.</textBlock>
      <textBlock ix="14">Att Nato är en väsentlig del i en europeisk säkerhetsordning kan väl utrikesministern inte på allvar mena - en alldeles central del tillsammans med EU,</textBlock>
      <textBlock ix="15">Europarådet, OSSE och kanske också andra organisationer. Om det blir en situation där vi har ett Norden och ett Baltikum som ser Nato som en nordisk säkerhetslösning, skall vi då välja en annan linje än våra nordiska och baltiska grannländer? Vi är inte där ännu, vilket vi från moderat håll är mycket noga med att betona. Men om det går dithän skall Sverige självklart fullt ut vara med.</textBlock>
      <textBlock ix="16">Herr talman! Jag vill också ta upp en sak som Eva</textBlock>
      <textBlock ix="17">Zetterberg berörde. Hon lyckades nämligen nämna</textBlock>
      <textBlock ix="18">Kuba utan att tycka att Kuba skall bli en demokrati men man kan väl inte diskutera Kuba utan att fördöma förtrycket där.</textBlock>
      <textBlock ix="19">Slutligen gäller det frågan om en transaktionsskatt, som nämnts av flera talare här. Jag måste säga att här är det feltänkt i kubik. En transaktionsskatt handlar om att ta ut skatt på transaktioner mellan i-land och uland. Hela idén med att hjälpa till med utvecklingen i u-världen är ju att den rika världens kapital skall användas i samband med utvecklingen i u-länderna.</textBlock>
      <textBlock ix="20">Bl.a. gäller det i mångt och mycket pensionsfonderna.</textBlock>
      <textBlock ix="21">Denna transaktion skall alltså beskattas.</textBlock>
      <textBlock ix="22">Om det hade gjorts 1997 skulle den direkta skatten ha uppgått till belopp större än det svenska biståndet - pengar som u-världen skulle ha fått betala i transaktionsskatt. Förmodligen rör det sig om mycket mera. Det är ju inte så att pengarna överförs en gång, utan de går fram och tillbaka. Ett stopp skulle ha minskat kapitalflödena väsentligt och skulle då ha hjälpt till med att minska fattigdomsavvecklingen i uvärlden, dvs. lägga en spärr på detta. Hela idén om en transaktionsskatt handlar, precis som när det gäller miljö- och socialklausuler, om att stänga ute u-världen och att hindra de länderna från utveckling.</textBlock>
    </textBlock>
  </contentBlock>
  <contentBlock ix="20">
    <textBlock ix="0">
      <textBlock ix="0">Anf.  10  HELENA NILSSON (c):</textBlock>
      <textBlock ix="1">Herr talman! I utrikesdeklarationen finns det ett avsnitt om nedrustning och Sveriges arbete på detta område. Det tycker jag är välkommet, inte minst i en tid då fokus riktas mot bl.a. massförstörelsevapen i</textBlock>
      <textBlock ix="2">Irak. Utrikesdeklarationen innehåller förslag om avtal mot kärnvapen, internationell exportkontroll och det viktiga totalförbudet mot antipersonella minor.</textBlock>
      <textBlock ix="3">Den tekniska utvecklingen innebär landvinningar som främst ses som en tillgång för mänskligheten men som i orätta händer kan användas i krigföring eller terrorhandlingar. Bioterrorism är en ny benämning efter attacken i Tokyos tunnelbana då en terrorgrupp använde den giftiga gasen sarin. Irak har på sitt samvete användning av giftig gas mot kurderna i en krigshandling. Detta visar att kemiska ämnen används som vapen. Det är både billigt och lätt att framställa dem, och de ger förödande resultat.</textBlock>
      <textBlock ix="4">Just nu pågår ett stort internationellt projekt,</textBlock>
      <textBlock ix="5">HUGO. En kartläggning görs av den genetiska koden hos levande varelser, naturligtvis i syfte att bl.a. bota sjukdomar, men också att öka grödor. I orätta händer kan detta naturligtvis användas för att framställa vapen. FOA har uppmärksammat det här. Vi i utrikesutskottet uppmärksammar också frågan i ett betänkande.</textBlock>
      <textBlock ix="6">Med all respekt för att utrikesministern har många att ge svar till vill jag ändå ställa frågan, som jag kommer att fortsatt följa: Hur långt har man kommit i arbetet med den konvention som handlar om biologiska vapen där möjligheterna att kontrollera genetiskt selektiva vapen skall byggas in?</textBlock>
      <textBlock ix="7">Herr talman! Länderna i Asien har under flera år präglats av en kraftig ekonomisk tillväxt. Den demokratiska utvecklingen har inte gått lika snabbt som den ekonomiska. I ett slag har situationen ändrats. Det har blivit en ekonomisk kris och valutor har gått i botten. Detta drabbar framför allt den stora del av befolkningen som lever i fattigdom och under svåra sociala förhållanden.</textBlock>
      <textBlock ix="8">Sverige har en stor handel med Asien, såväl genom import som genom export. Det handlar också om många biståndsprojekt. Därför är det både bra och välkommet att regeringen kommer att presentera en</textBlock>
      <textBlock ix="9">Asienstrategi för att på olika sätt stärka relationerna mellan Sverige och våra samarbetsländer. Vi i Centerpartiet anser att strategin bör inriktas på att i samarbete stärka den demokratiska utvecklingen och på att få en utjämning av de sociala och ekonomiska klyftorna.</textBlock>
      <textBlock ix="10">Sverige har ju haft ett långvarigt biståndsengagemang i Asien, ett engagemang som genom åren - det framgår om man läser protokollen - har präglat biståndsdebatten i denna kammare. Inte minst gäller det biståndet till Vietnam. Nu, när Vietnam under några år haft ekonomisk tillväxt och öppnat sitt land och sin marknad för utländska investeringar, har svenska företag haft hjälp av Sveriges goda anseende i Vietnam. Jag skulle vilja säga att solidaritet lönar sig.</textBlock>
      <textBlock ix="11">Trofasthet i svåra tider fortsätter även i goda tider.</textBlock>
      <textBlock ix="12">Samma erfarenhet kan vi se när det gäller andra länder där vi har haft ett starkt biståndsengagemang. Det handlar alltså om vårt engagemang i olika länder och om befrielserörelser i Afrika. Glädjande är att det där också har skett en demokratisk utveckling.</textBlock>
      <textBlock ix="13">Positivt är också, som många här har nämnt, att vi nu ser att parterna närmar sig ett genomförande av</textBlock>
      <textBlock ix="14">FN:s fredsplan för Västra Sahara och att - som sagts från regeringens sida, med stöd från andra - Sverige på olika sätt skall göra en uppföljning under själva valprocessen och även efteråt i uppbyggnadsarbetet.</textBlock>
      <textBlock ix="15">Utifrån dessa erfarenheter och sett tillbaka i tiden tycker jag att det är angeläget att Sveriges biståndsarbete fortsätter. Frågan om inriktningen mot ett partnerskap med Afrika skall behandlas senare i vår.</textBlock>
      <textBlock ix="16">Detta är en välkommen nyordning. Jag upprepar att det känns fantastiskt att se att solidaritet lönar sig.</textBlock>
    </textBlock>
  </contentBlock>
  <contentBlock ix="21">
    <textBlock ix="0">
      <textBlock ix="0">Anf.  11  KARL-GÖRAN</textBlock>
      <textBlock ix="1">BIÖRSMARK (fp):</textBlock>
      <textBlock ix="2">Herr talman! Utrikesministern hyllar här samstämmigheten när det gäller utrikespolitiken och det har väl sin rättighet. Vi är överens om de stora dragen. Vad jag dock tycker mig förmärka är att några partier i en viktig fråga mäler sig ur. Det gäller då synen på det europeiska samarbetet. Fortfarande är det Miljöpartiet och Vänsterpartiet som tvekar och tövar i detta arbete. De känner inte riktigt för att vi är medlemmar. De här partierna driver inte riktigt EU-</textBlock>
      <textBlock ix="3">frågorna utan talar hellre om en utträdesparagraf.</textBlock>
      <textBlock ix="4">Bodil Francke Ohlsson säger: Visst, länder som vill vara med i EU skall naturligtvis få det. Det är ju generöst!</textBlock>
      <textBlock ix="5">På något sätt andas här ingen framtidstro och inget hopp. Jag har funderat mycket över Miljöpartiet när det gäller de här frågorna. Inom miljöområdet innebär ju EU-samarbetet en unik möjlighet att förbättra miljön just genom att vi kan gå in i bindande avtal. Miljöproblemen är i allra högsta grad gränsöverskridande. Därför borde det i stället utgöra en inspiration att vi är med i EU-samarbetet.</textBlock>
      <textBlock ix="6">Jag ställer upp på mycket av det som Eva Zetterberg i Irakfrågan sade om att använda våra diplomater till förhandlingar, om att alltså använda sig av diplomatin. Men när diplomatin inte klarat av situationen utan det fortfarande finns en hotbild i den här delen av världen - fortfarande sitter ju Saddam Hussein på förstörelsevapen som hotar grannländer och det egna folket - kan då Eva Zetterberg i något läge stödja det upplägg som USA nu arbetar för, eller är det uteslutet i alla situationer? På något sätt kan man i frågan hamna så att slutpunkten blir att det fordras en annan typ av handling för att rädda liv.</textBlock>
      <textBlock ix="7">Jag ställde en fråga till utrikesministern och fick ett mycket tunt svar. Det gällde vad Sverige gör för att driva på de idéer som lades fram i Carlsson-</textBlock>
      <textBlock ix="8">Ramphal-rapporten när det gäller FN:s framtida roll att hantera svåra situationer inom länder. Då säger utrikesministern att det är svårt, säkerhetsrådet vill inte ta upp frågan osv. Men Carlsson-Ramphalrapporten gick inte bara ut på att man i en speciell situation skulle diskutera detta. Det gällde FN:s sätt att långsiktigt arbeta för att få in i stadgarna, och därmed få uppslutning från andra länder, att FN kan få en annan roll än den har i dag så att man kan komma till säkerhetsrådet och säga: Vi har ju paragrafen här, låt oss leva upp till det som vi har varit överens om. Det är ett långsiktigt arbete som kanske tar år att genomföra, men vi måste börja någon gång. Det finns många bra tankar i Carlsson-Ramphal-rapporten. Ta till er det och driv det nu när vi har chansen.</textBlock>
      <textBlock ix="9">Jag skulle vilja ta upp frågan om EMU-projektet.</textBlock>
      <textBlock ix="10">Utrikesministern säger att svenska folket tvekar. Ett problem, som jag ser det, är att svenska regeringen tvekar. Det här är också ett arbete som ligger på ett upplysningsplan, på ett propagandaplan. Det gäller att övertyga människor om man nu tror att det är förträffligt och bra, vilket tydligen utrikesministern anser, för det andas i alla fall i dagens deklaration. Anser man att det är dåligt driver man den linje som andra partier gör. Men vad anser regeringen? Om regeringen kommer fram till det som står i deklarationen, driv då det, påverka opinionen, gå före, gör inte som i EG-frågan, som jag talade om tidigare här och där man för tio år sedan att det var omöjligt. Sedan var det möjligt bara några år senare. Visa litet handlingskraft.</textBlock>
      <textBlock ix="11">Slutligen sade utrikesministern: Låt oss gärna diskutera Natofrågan. Bra, bra! Bara för tre år sedan var det omöjligt att diskutera den. När man skulle ta upp den i Försvarsberedningen i april 1995 - för inte ens tre år sedan - då skulle locket läggas på, det skulle inte få diskuteras, de som ville diskutera den fick inte vara med. Låt oss ta upp det också. Jag har slutligen en fråga till utrikesministern på det temat: Anser utrikesministern att det vore bra för Sveriges säkerhet om de baltiska staterna blev Natomedlemmar?</textBlock>
    </textBlock>
  </contentBlock>
  <contentBlock ix="22">
    <textBlock ix="0">
      <textBlock ix="0">Anf.  12  EVA ZETTERBERG (v):</textBlock>
      <textBlock ix="1">Herr talman! Jag vill börja med att instämma i det utrikesministern sade om att det är tur att det inte är</textBlock>
      <textBlock ix="2">Moderaterna som bildar regering och bestämmer säkerhetspolitiken. Då är vi många som känner att vi skulle vara ute på väldigt hal is. Jag tycker att det är tillräckligt bekymmersamt med den socialdemokratiska regeringens politik på det här området i vissa avseenden. Det räcker väl till med de problem som uppstår på grund av det.</textBlock>
      <textBlock ix="3">Till Göran Lennmarker skulle jag vilja säga vad gäller Kuba att jag inte tog upp demokratin i Kuba utan det problemet att Kuba är isolerat och därför behöver inlemmas i den internationella gemenskapen och inbjudas till mötet med EU i Sverige i maj. Jag tog inte upp demokratin även om jag anser att den frågan är viktig. Det finns påtagliga problem vad gäller demokratin i Kuba. Men jag tycker att det är ännu allvarligare att Göran Lennmarker, när han diskuterar Kuba, inte tar upp problemet med USA:s blockad mot Kuba som förhindrar, inte bara att Kubas folk kan leva ett någorlunda hyggligt liv, utan också en demokratisk utveckling.</textBlock>
      <textBlock ix="4">Utrikesministern frågade om vår syn på om det inte bra att Sverige skulle verka för att det gick bra för</textBlock>
      <textBlock ix="5">EMU oavsett var Sverige står. Självklart har vi inga önskemål om att det skall gå dåligt. Däremot verkar det framgå väldigt tydligt och klart att vi som deltar från oppositionen tycker att Sveriges regering måste klargöra sin hållning och att det påverkar opinionen hur regeringen ställer sig. Vi behöver ett klargörande från regeringen, och vi behöver få en folkomröstning för att veta hur Sverige skall agera på det området.</textBlock>
      <textBlock ix="6">Herr talman! Från Folkpartiets sida tog K-G Biörsmark upp att Vänsterpartiet och Miljöpartiet inte har accepterat EU-medlemskapet och inte använder det. Vi är kritiska, och det vet ni andra. Den kritiska hållningen kvarstår. Men jag anser för Vänsterpartiets del att vi på alla sätt försöker använda EU-</textBlock>
      <textBlock ix="7">medlemskapet på ett konstruktivt sätt genom att ta upp frågor om mänskliga rättigheter, hur handelsavtalen skall se ut och en rad frågor som gäller miljön och gemensamma angelägenheter utan att man för den skull skall behöva övergå till en överstatlighet. Det trodde jag hade framgått i praktiken.</textBlock>
      <textBlock ix="8">Vad gäller Irakkrisen tar utrikesministern upp att det i första hand är diplomatiska medel som skall användas men att FN kan använda våld. K-G Biörsmark frågar mig om vi aldrig någonsin kan komma till en situation där vi accepterar att våld skulle kunna användas. Jag har lärt mig av erfarenheterna att man aldrig skall säga aldrig om någonting. Det inträffar situationer vad gäller världsproblemen som varken jag eller någon annan kunnat förutse. Men jag menar att de hypotetiska situationerna inte skall diskuteras i dag. Det vi skall diskutera är ett konstruktivt sätt: Vad kan vi göra åt problemen och konflikterna? Det är min bestämda uppfattning att vi i fallet Irak inte löser problemet utan får ett ännu värre problem om vi uppmuntrar USA att gå vidare och starta krig. Det förvånar mig att så få talar om vad de kringliggande staterna anser. Det är de som skulle känna sig mest hotade av biologiska eller kemiska stridsmedel. Det är inte de som kräver att USA eller FN startar krig.</textBlock>
      <textBlock ix="9">Herr talman! Jag vill också anknyta till den fråga som Helena Nilsson tog upp, nämligen att vi hade manifestation för att minnas förintelsen och för förintelsens offer här i riksdagen. Jag tror att de allra flesta av oss var oerhört berörda och kände att det var ett riktigt initiativ som regeringen hade tagit i den frågan.</textBlock>
      <textBlock ix="10">Jag tror att vi som är födda på 40-talet kanske har tagit för lätt på vår uppgift att föra vidare kunskaper och lärdomar från förintelsen till våra barn och nästa generation. Det är inte för sent, vi måste ta itu med den frågan och se till att motarbeta rasism och nazism i vårt eget land och runt om i världen.</textBlock>
      <textBlock ix="11">När regeringen har gjort det och när vi här diskuterar frågan tänker man inte på nästa steg. Vi  hyllar dem som under andra världskriget stod upp för människovärdet och räddade människoliv, som Raoul</textBlock>
      <textBlock ix="12">Wallenberg. Men det finns ingen diskussion om hur det ser ut i dag, om dem som i dag utför samma gärningar. Vi har diskussioner inom EU om hur kurder stoppas vid gränserna och där Sveriges flyktingpolitik har blivit allt snävare. Bland de danskar som under andra världskriget hjälpte judar över sundet till Sverige finns exempel på människor som tog betalt. I dag är det straffbart, och vi beivrar på alla sätt sådana brott. Jag tycker inte heller att man skall uppmuntra till att ta betalt. Regeringen kan inte å ena sidan hylla dem som då agerade för människovärdet och för att rädda människoliv när den å andra sidan i dag inte vill inse att många människor, trots regeringens uppfattning i vissa enskilda ärenden, gör det.</textBlock>
      <textBlock ix="13">Den typen av problem finns i dag. Förintelsen med dess offer är inte en enstaka företeelse i världshistorien. Det uppstår nya katastrofer, och vi kan agera för att försöka att förhindra dessa konflikter och att nya katastrofer uppstår.</textBlock>
    </textBlock>
  </contentBlock>
  <contentBlock ix="23">
    <textBlock ix="0">
      <textBlock ix="0">Anf.  13  BODIL FRANCKE</textBlock>
      <textBlock ix="1">OHLSSON (mp):</textBlock>
      <textBlock ix="2">Herr talman! Åhörare på läktaren! Vad jag saknar i utrikesministerns deklaration är något mer om det internationella miljöarbetet. Ett förslag om Agenda 21-arbete i Östersjöregionen nämns. I allra sista stycket i en uppräkning av utmaningarna mot människors liv och välfärd nämns orden "globala miljöhot", det är det enda.</textBlock>
      <textBlock ix="3">Det finns många globala miljöhot. Arbetsfältet är stort. Miljösamarbete länderna emellan - oavsett om det sker inom eller utom EU - är givetvis positivt.</textBlock>
      <textBlock ix="4">Miljöhoten är i dag reella hot inom den säkerhetspolitiska sfären, och jag tar här upp ett av de stora hoten som jag sysslat speciellt med: den globala vattenförsörjningen. Risken för väpnade internationella konflikter som har sin grund i brist på vatten har alltid funnits - historien visar många exempel på det.</textBlock>
      <textBlock ix="5">För litet mer än en vecka sedan var jag på högskolan i Kristianstad och deltog i ett seminarium för blivande naturvårdsingenjörer. Seminariet handlade om vattensituationen i Skånes brunnar, sjöar, åar och bäckar. Och den är inte alls så bra som man kan vänta sig i ett land där det inte pratas särskilt mycket om förorenat dricksvatten eller för stor vattenförbrukning.</textBlock>
      <textBlock ix="6">Vattenproblem finns överallt i världen i dag. I</textBlock>
      <textBlock ix="7">Svenska Dagbladet från den 7 februari fanns det en artikel med rubriken Det virtuella vattnet, skriven av våra internationellt kända vattenexperter Malin Falkenmark och Johan Rockström, båda från institutionen för systemekologi vid Stockholms universitet.</textBlock>
      <textBlock ix="8">Där framhåller man att moderna analyser visar att stora regioner i världen - troligen halva dess befolkning år 2025 - inte kommer att kunna producera sin egen mat på grund av vattenbrist. Det innebär, säger författarna, att om dubbelt så mycket mat skall produceras går det åt ungefär dubbelt så mycket vatten.</textBlock>
      <textBlock ix="9">Dessa grundläggande fakta, att matproduktionen är världens största vattenslukare och att mera mat innebär mera vatten till jordbruket, har hittills saknats i de internationella projektionerna över världens framtida försörjningspotential, och det är en miss. Miljöpartiet anser att detta vore någonting att ta upp i säkerhetsrådet under vår ordförandeperiod där.</textBlock>
      <textBlock ix="10">Det sägs att ett bra omslag till en bok säljer boken.</textBlock>
      <textBlock ix="11">Jag är speciellt förtjust i omslaget till en av de böcker som jag har i min ägo. Där finns ett fotografi som föreställer två glada damer i västerländska hattar som sitter i framsätet i en gammal Ford. Det är sommar. I</textBlock>
      <textBlock ix="12">baksätet sitter två herrar i mera orientaliska huvudbonader. I bakgrunden ser man höga cypresser som omger en vacker byggnad med pelargångar, kanske är det ett slott. Jag inbillar mig att jag vet var den bilden är tagen: framför det kungliga sommarpalatset i Jalalabad i Afghanistan. Det är en mycket fin och tydlig bild, trots att den är tagen för länge sedan. Boken är skriven av Paul Mohn och heter En resa till Afghanistan, och den kom ut 1930.</textBlock>
      <textBlock ix="13">Jag stod på den platsen för några månader sedan, dvs. jag tror att det var där. Vad som finns kvar är den yttre pelarraden och en stor del av golvet till andra våningen så att det bildades ett tak, ett skydd mot regn och snö för de människor som har fått sina hem totalt utplånade och som under en lång tid bodde där.</textBlock>
      <textBlock ix="14">Det var första gången som jag var i Afghanistan och också första gången som jag såg ett land förött av krig, ett land som fortfarande är i krig. Och jag undrar var gång jag ser den idylliska bilden och påminns om hur där ser ut nu: Hur behandlar vi världens barn egentligen? Vilken värld är det som vi skapar åt dem?</textBlock>
      <textBlock ix="15">Barn kan inte själva välja den plats där de måste tillbringa sina första levnadsår. De har inget val och kan inte förändra sin situation, utan de är helt beroende av oss vuxna.</textBlock>
      <textBlock ix="16">I Afghanistan finns minor utlagda som skadar i decennier efter det att kriget förhoppningsvis är slut.</textBlock>
      <textBlock ix="17">Och liknande minfält finns på många ställen i världen</textBlock>
      <textBlock ix="18">- man känner inte alltid ens till var. De som drabbas värst är inte de som lade ut minorna, utan det är barnen i kommande generationer.</textBlock>
      <textBlock ix="19">Länder som tillverkat och exporterat minor borde, liksom köparna, känna ett ansvar. Och varför inte bidra till kostnaderna för röjningen? Barn drabbas av krigets fasor, barn svälter och far illa, barn säljs som prostituerade, barn tvingas att arbeta i fabriker, barn utan föräldrar blir gatubarn - listan är lång. Vi måste förkorta den, och det gör vi bara om vi tar ett gemensamt ansvar och samverkar. Detta är kanske den allra viktigaste delen av den gemensamma internationella utrikespolitiken.</textBlock>
    </textBlock>
  </contentBlock>
  <contentBlock ix="24">
    <textBlock ix="0">
      <textBlock ix="0">Anf.  14  INGRID NÄSLUND (kd):</textBlock>
      <textBlock ix="1">Herr talman! Jag skulle fortfarande vilja ha ett svar på frågan vad utrikesministern tänker göra för att uppmana den palestinska myndigheten att se till att hatpropagandan upphör inom palestiniernas område.</textBlock>
      <textBlock ix="2">Våld börjar ofta med ord. Vi har här talat om förintelsen. Jag, som har starka minnen från slutet av andra världskriget, bävar när jag ser bilder som den som var publicerad i Svenska Dagbladet i går, där unga tyskar - i det här fallet var det tyskar från gamla</textBlock>
      <textBlock ix="3">Östtyskland, men de finns också på andra sidan -</textBlock>
      <textBlock ix="4">återigen marscherar på det sätt som skedde under nazisttiden.</textBlock>
      <textBlock ix="5">Jag tror att det är oerhört viktigt att vi har förståelse också för det som ägde rum under kommunisttiden i Sovjetunionen och den delen av världen. Det råder en tystnad i vårt samhälle om de miljontals och åter miljontals människor som då fick släppa livet till genom avrättningar, genom umbäranden i Gulagarkipelagen, genom svåra umbäranden på mentalsjukhus och i fängelser. Dem bör vi också minnas.</textBlock>
      <textBlock ix="6">Det råder brist på förståelse för det förtryck som förekommer, t.ex. i de två kvarvarande kommunistiska regimerna Kuba och Kina. När det gäller Kina verkar det som att Vänsterpartiet har förstått, men inte när det gäller Kuba. Det beror kanske på den tystnad som vi har låtit omge dessa förbrytelser under alltför många år.</textBlock>
      <textBlock ix="7">Det är väl ingen som anser att vi angriper de nuvarande tyskarna när vi tar upp nazisttiden, och så skall man inte heller se det när vi tar upp kommunisttidens hemska förbrytelser. Det är viktigt att kunna leva med sin historia, att levandegöra sin historia, för att på ett riktigt sätt kunna handskas med nutiden.</textBlock>
      <textBlock ix="8">Jag noterade också att Eva Zetterberg att till listan över länder som inte respekterar mänskliga rättigheter glömde att foga Kuba.</textBlock>
      <textBlock ix="9">Sedan vill jag säga några ytterligare ord om den gemensamma utrikes- och säkerhetspolitik som nu i långa stycken saknar substans inom EU.</textBlock>
      <textBlock ix="10">I Amsterdamfördraget blir uppgifterna, ansvaret och verktygen tydligare. Framför allt är det betydelsefullt att fredsfrämjande krishantering och humanitära operationer kommer att höra till huvuduppgifterna.</textBlock>
      <textBlock ix="11">När det gäller krishantering och framför allt förebyggande konflikthantering verkar vi fortfarande ha väldigt mycket att lära. I många områden tycks vi låta konflikterna gå alldeles för långt. I det sammanhanget kan jag inte låta bli att nämna Algeriet. Det är inte lätt för någon att veta vad man skall göra i den här situationen.</textBlock>
      <textBlock ix="12">Det finns en regering där, sade Lena Hjelm-</textBlock>
      <textBlock ix="13">Wallén. Ja, men vi måste göra klart för denna regering att vi inte kan förstå hur tusentals och åter tusentals människor tillåts att mista livet på de mest bestialiska sätt utan att polis och militär ingriper.</textBlock>
      <textBlock ix="14">Hur kan en regering åse detta? Hur kan man ha så litet omsorg om sitt folk? Och om man inte själv klarar av situationen, hur kan man då underlåta att be omvärlden om hjälp? Den hjälpen borde inte kallas för att lägga sig i landets interna angelägenheter.</textBlock>
      <textBlock ix="15">Det är naturligtvis angeläget att vi fortsätter hjälpa till att städa upp efter konflikten i den forna Jugoslavien och att vi, som regeringen har aviserat, fortsätter med våra insatser där. Det är också viktigt att vi stöder utvecklingen i Albanien.</textBlock>
      <textBlock ix="16">Det finns potentiella och reella hot mot befolkningens trygghet och säkerhet också inom EU. Bodil</textBlock>
      <textBlock ix="17">Francke Ohlsson nämnde att även länder som har stått för mänskliga rättigheter kanske har blivit ljummare på det området. Jag tycker att man kan se en tendens till tystnad om de mänskliga rättigheterna - inte minst när de ekonomiska fördelarna är mycket stora. Låt inte oss bidra till det, utan låt oss hålla fanan högt!</textBlock>
      <textBlock ix="18">Vi kristdemokrater anser att ett fördjupat samarbete länder emellan av den sort som utvecklats inom EU</textBlock>
      <textBlock ix="19">är den bästa tänkbara garantin för en varaktig fred.</textBlock>
      <textBlock ix="20">Därför innebär utvidgningen mot Central- och Östeuropa en klar förbättring av omvärldsbilden, som vi välkomnar. Vi välkomnar också samarbete med de länder som är med i Nato eller tänker gå med där, men även med Ryssland och andra länder som inte funderar på ett Natomedlemskap. Inom PFF och det euroatlantiska parternskapsrådet vill vi samarbeta utan låsningar. Det är angeläget inte bara för att det ökar kompetensen inom vårt eget försvar utan också för att vi skall kunna delta i fredsfrämjande och humanitära operationer utanför vårt lands gränser.</textBlock>
    </textBlock>
  </contentBlock>
  <contentBlock ix="25">
    <textBlock ix="0">
      <textBlock ix="0">Anf.  15  Utrikesminister LENA HJELM-</textBlock>
      <textBlock ix="1">WALLÉN (s):</textBlock>
      <textBlock ix="2">Herr talman! Göran Lennmarker gör sig skyldig till en grov historieförfalskning. De förslag som moderaterna ställer sig bakom vad gäller utvidgningen var sådant som gjorde Lettland och Litauen besvikna och upprörda. Efter det att Danmark och Sverige mycket aktivt arbetat för en bättre lösning kom man till ett resultat som gjorde Lettland och Litauen nöjda.</textBlock>
      <textBlock ix="3">Jag tror att de är mycket bättre sanningssägare i detta än Göran Lennmarker, som mest drivs av sitt dåliga samvete.</textBlock>
      <textBlock ix="4">EMU har varit uppe till diskussion här. Det viktigaste är att vi har en negativ EU-opinion, och man måste lyssna till den och förstå den. Vi skall inte ta ställning till EMU i oträngt mål. Vi kan vänta. Däremot skall vi naturligtvis inte sätta snubbeltråd för detta projekt, utan Sverige kommer att arbeta med</textBlock>
      <textBlock ix="5">EMU-frågorna på ett konstruktivt sätt inom EU. Vi har alltså inte tagit ställning till EMU för svensk del genom att vi arbetar konstruktivt med frågan inom</textBlock>
      <textBlock ix="6">EU.</textBlock>
      <textBlock ix="7">K-G Biörsmark frågade mig specifikt om den rapport som Ingvar Carlsson varit med om att utarbeta.</textBlock>
      <textBlock ix="8">Självfallet tycker jag att det finns anledning att uttrycka stor uppskattning för den rapporten och det arbetet. Jag skulle önska att FN kunde få ett mandat för att mer aktivt kunna gå in också i interna konflikter. Men vi är inte där än - det är långt dit.</textBlock>
      <textBlock ix="9">Algeriet är ett typiskt exempel på detta i nutid, på hur många länder tvekar att över huvud taget göra uttalanden, eftersom man ser det som att det rör en intern konflikt. Jag menar att vi skall vara mer frimodiga, och det har jag också varit i fallet Algeriet.</textBlock>
      <textBlock ix="10">Vi skall föra en debatt om säkerhetspolitiken, men det skall inte vara en villkorad debatt som måste leda till Natomedlemskap. Men dessvärre är det så som några här driver denna fråga. Jag vill att vi skall se till dynamiken och möjligheterna att i dag bygga upp mer av gemensam säkerhet i Europa. Det är det nya och fräscha. "Den hårda kärnan i Nato" är något mycket mer gammalmodigt, och det nya, fräscha kräver alltså inte att vi gör någon förändring av vår alliansfrihet.</textBlock>
      <textBlock ix="11">För moderaterna tycks det hela tiden handla om att säkerhet är samma sak som militära resurser. De glömmer att vi i dag bygger säkerhet i vardagen och det civila samarbetets betydelse. I dag när det inte finns några hot mot Sverige - och det konstaterar även moderaterna - vill moderaterna att vi skall gå in i en militärallians. De vill att vi skall ta och ge säkerhetsgarantier till andra länder, inklusive kärnvapenavskräckning. Det finns ingen logik i detta, Göran</textBlock>
      <textBlock ix="12">Lennmarker. Carl Bildt har myntat uttrycket allianslöshet, och det är en utomordentligt god beskrivning av det som blir resultatet av moderaternas vacklan i den här frågan.</textBlock>
      <textBlock ix="13">I frågan om Mellanöstern vill jag säga att vi alla självfallet tar avstånd från hatpropaganda. Det behöver inte ens sägas. Men Ingrid Näslund kan inte anklaga mig för att vara obalanserad i denna fråga, om inte Ingrid Näslund själv har ord för begrepp som ökad bosättning på ockuperat område. Vad kallar</textBlock>
      <textBlock ix="14">Ingrid Näslund det för? Vad kallar hon undanträngning av palestinier i Jerusalem?</textBlock>
    </textBlock>
  </contentBlock>
  <contentBlock ix="26">
    <textBlock ix="0">
      <textBlock ix="0">Anf.  16  GÖRAN LENNMARKER (m):</textBlock>
      <textBlock ix="1">Herr talman! Jag blev bekymrad när jag hörde utrikesministern tala om processen kring en gemensam förhandlingsstart i höst. Jag har här ett dokument, kommissionens Agenda 2000. Där står precis det som nu gäller för utvidgningen och även hur Lettland och</textBlock>
      <textBlock ix="2">Litauen skall behandlas. Det gäller t.ex. rätten att snabbt komma in i förhandlingar om man kommer i kapp och den europeiska konferensen. Detta är inte den svenska regeringens förtjänst, utan detta är kommissionens förslag. Det är direkt oförskämt av utrikesministern att försöka stjäla kommissionens förslag och göra till sitt eget när man bekämpat detta under hösten. Sanningen är att Sveriges regering aldrig kom med något förslag om gemensam förhandlingsstart.</textBlock>
      <textBlock ix="3">Herr talman! Jag vill erinra om den socialdemokratiska regeringens vacklan om säkerhetspolitiken under den gångna mandatperioden. Våren 1995 skulle man gå tillbaka till neutraliteten. Våren 1996 ville den nytillträdande statsministern stödja Baltikums Natoanslutning. Efter detta blev det tystnad.</textBlock>
      <textBlock ix="4">Det kan inte vara rimligt att Sverige skall stå vid sidan av en europeisk säkerhetsordning. Jag vill varna för att socialdemokraterna nu ställer sig i en sådan situation som man en gång gjorde när det gällde EU-</textBlock>
      <textBlock ix="5">medlemskapet - Karl-Göran Biörsmark har ju varit inne på detta - nämligen att kraftigt förneka och sedan få äta upp sina ord i efterhand.</textBlock>
      <textBlock ix="6">Slutligen vill jag, herr talman, erinra om det perspektiv som är viktigt att ha hela tiden när vi diskuterar utrikespolitik. Det är den optimistiska grundton som finns trots alla problem. Det sker en globalisering. Äntligen - efter alla försök att hindra detta -</textBlock>
      <textBlock ix="7">finns det en chans för u-världen att växa snabbt och utrota fattigdomen inom en generation.</textBlock>
      <textBlock ix="8">Här i Europa byggs nu en kraftfull säkerhetsordning. Den skall vi delta i och främja på alla sätt. EU</textBlock>
      <textBlock ix="9">utvidgas och tar bort den gamla skiljelinjen mellan</textBlock>
      <textBlock ix="10">Öst- och Västeuropa. Det tas också ett historiskt steg i</textBlock>
      <textBlock ix="11">Europa mot att skapa en gemensam valuta. Det händer mycket, och det gäller att Sverige är med.</textBlock>
    </textBlock>
  </contentBlock>
  <contentBlock ix="27">
    <textBlock ix="0">
      <textBlock ix="0">Anf.  17  HELENA NILSSON (c):</textBlock>
      <textBlock ix="1">Herr talman! Jag respekterar att utrikesministern inte svarade på min fråga. Jag ber att få återkomma med en skriftlig fråga. Det är ju under 1998 som Sverige och EU kommer att jobba med den biologiska konventionen för att få fram en regim så att man kan kontrollera de här nya typerna av vapen. Likaså kommer jag att återkomma till utrikesministern när det gäller synen på den ekonomiska dimensionen inom OSSE. Det ekonomiska forumet möts ju i början av juni, och vi har möjlighet att diskutera detta senare.</textBlock>
      <textBlock ix="2">Som så riktigt påpekades i början av debatten är detta riksdagsperiodens sista utrikesdebatt. Medlemskapet i EU är en av de viktigaste händelserna i utrikespolitiken under denna mandatperiod. Genom medlemskapet kan Sverige påverka utrikespolitiken både inom Europa och i länder utanför den europeiska unionen. Jag tycker att det är viktigt att upprepa ordet påverka.</textBlock>
      <textBlock ix="3">Under perioden har riksdagen också fattat ett mycket viktigt beslut om att delta i det fredsfrämjande arbetet i Bosnien med militära styrkor tillsammans med styrkor från Nato och från Ryssland.</textBlock>
      <textBlock ix="4">Den demokratiska utvecklingen runt om i världen är viktig. Samarbete för att stärka demokrati och mänskliga rättigheter är också viktigt. Här kan vi i</textBlock>
      <textBlock ix="5">Norden med vår mångåriga erfarenhet vara förebilder.</textBlock>
      <textBlock ix="6">Det har pekats på några sådana exempel.</textBlock>
      <textBlock ix="7">Det är en framgång för det europeiska samarbetet att nu starta utvidgningsprocessen till flera länder i</textBlock>
      <textBlock ix="8">Öst- och Centraleuropa. Jag vill upprepa och påpeka att regeringen hade ett mycket stort stöd för sin linje att föra fram den gemensamma förhandlingsstarten och att stå upp för Lettland och Litauen. Jag hoppas att nästa riksdagsperiod innebär att medlemskretsen i</textBlock>
      <textBlock ix="9">EU ökar och att våra grannländer runt Östersjön välkomnas som medlemsländer.</textBlock>
    </textBlock>
  </contentBlock>
  <contentBlock ix="28">
    <textBlock ix="0">
      <textBlock ix="0">Anf.  18  KARL-GÖRAN</textBlock>
      <textBlock ix="1">BIÖRSMARK (fp):</textBlock>
      <textBlock ix="2">Herr talman! Eva Zetterberg sade att Vänsterpartiet nu har accepterat EU och vill arbeta konstruktivt inom unionen. Jag välkomnar detta. Då tycker jag också att man skall tona ned det här med utträdesparagraf och annat, och i stället prata om sådant som har litet mer framåtsyftande och positiv inriktning.</textBlock>
      <textBlock ix="3">När jag tog upp Irakfrågan och frågade om Eva</textBlock>
      <textBlock ix="4">Zetterberg kunde tänka sig något alternativ där en krigssituation skulle vara lösning svarade hon att det är bra att aldrig säga aldrig. Men sedan lade hon till att hon inte diskuterar krigsalternativet. Problemet är ju bara att det alternativet är uppe på bordet. Då måste man ta även i den obehagliga frågan och diskutera den. Men jag håller med om att vi naturligtvis skall uttömma alla diplomatiska möjligheter dessförinnan.</textBlock>
      <textBlock ix="5">Bodil Francke Ohlsson förbigick min fråga angående EU med tystnad. Det är väl också så man skall tolka Miljöpartiet. Det finns ingen större inspiration i de frågorna från Miljöpartiets sida.</textBlock>
      <textBlock ix="6">Utrikesministern sade att det viktigaste är att vi har en negativ EMU-opinion. Ja, det är förhållandet, och det är det som är poängen. Det är det som jag försöker få regeringen och utrikesministern att inse -</textBlock>
      <textBlock ix="7">de har en roll här. Först bör de tala om vad de anser vara ett bra alternativ och sedan driva den frågan för att påverka opinionen. Det är faktiskt en politikers ansvar att göra det.</textBlock>
      <textBlock ix="8">Utrikesministern säger att hon skulle önska att FN</textBlock>
      <textBlock ix="9">hade mandat när det gäller att gå in i länders inre angelägenheter. Just det! Det är det mandatet och den förändringen som vi vill se. Här kan Sverige driva på.</textBlock>
    </textBlock>
  </contentBlock>
  <contentBlock ix="29">
    <textBlock ix="0">
      <textBlock ix="0">Anf.  19  EVA ZETTERBERG (v):</textBlock>
      <textBlock ix="1">Herr talman! Vänsterpartiet har accepterat folkomröstningen om EU-medlemskapet. Vi accepterar därför att arbeta med EU-frågor, men hävdar fortfarande att ett utträde ur EU vore önskvärt även om det inte är möjligt att genomföra nu eller under de närmaste åren. Men i princip är det på det sättet.</textBlock>
      <textBlock ix="2">Vad gäller Irakfrågan måste vi se att det i dagsläget inte finns någon konstruktiv väg med att ta till våld och vapen. Det finns ingen väg för Sverige att ansluta till USA:s hållning och att acceptera att USA</textBlock>
      <textBlock ix="3">blir världspolis och agerar som en sådan. Jag skall bara dra en jämförelse. Vi har ju pratat om Palestina och Mellanöstern. Gång på gång kritiserar vi Israels överträdelser mot FN-resolutioner och mot folkrätten.</textBlock>
      <textBlock ix="4">Finns det någon här som skulle vilja föreslå att vi skulle bomba Tel Aviv eller någon annan del av Israel? Självfallet inte. På samma sätt är det uteslutet att ta till vapen mot Irak i dagsläget. Vi vet vilka som skadas, och det är inte Saddam Hussein.</textBlock>
      <textBlock ix="5">Inför framtiden - Sverige har ett år kvar i säkerhetsrådet - tror jag att den konfliktförebyggande profil som Sverige har velat visa är den viktigaste frågan som Sverige kan driva. Vi måste återkomma till Algerietfrågan. Vi hade nyligen besök här i Sverige av Salima Ghezali när hon fick Olof Palmes pris.</textBlock>
      <textBlock ix="6">Hon, liksom doktor Brahimi, före detta premiärminister som vi träffade häromdagen, tog upp att Sverige också måste se till regimen och den algeriska regeringens inblandning i brott. Sverige får inte bara tala om dialog, om att se till båda parter och om att man inte kan avgöra vem som har gjort vad. De här väldigt tydliga tecknen finns från många håll. Sverige måste därför agera i säkerhetsrådet vad gäller Algeriet och andra så kallade interna konflikter i världen.</textBlock>
    </textBlock>
  </contentBlock>
  <contentBlock ix="30">
    <textBlock ix="0">
      <textBlock ix="0">Anf.  20  BODIL FRANCKE</textBlock>
      <textBlock ix="1">OHLSSON (mp):</textBlock>
      <textBlock ix="2">Herr talman! Våra åhörare! Till Karl-Göran Biörsmark vill jag upprepa vad jag sade i mitt senaste anförande, nämligen att miljösamarbete länder emellan, inom eller utom EU, givetvis är positivt.</textBlock>
      <textBlock ix="3">På Göran Lennmarkers fråga vill jag svara att miljö- och socialklausuler är till för att långsiktigt skydda just utvecklingsländernas intressen. Långivare och investerare i ett u-land gör inte alltid det av sig själva.</textBlock>
      <textBlock ix="4">På en av mina resor har jag kommit över en liten bok som är skriven av en professor vid det katolska seminariet i Virginia. Den är så liten att den får plats i en handväska, i en ficka eller i en plånbok. Den heter</textBlock>
      <textBlock ix="5">How to talk with your muslim neighbour, dvs. Hur skall jag tala med och stifta bekantskap med min muslimske granne? Den berättar på ett enkelt sätt om huvuddragen i den för amerikanen främmande religionen, om seder och bruk, syn på familjen och annan nyttig kunskap. Främlingsfientlighet kan i många fall orsakas av osäkerhet inför det främmande som man inte vet något om. Men information hjälper! Om jag flyttade till ett muslimskt land skulle jag kunna ha en sådan här liten bok, om hur jag skall prata med min muslimske granne, i fickan. Då skulle jag som främling vara förberedd på att stifta bekantskap med mina nya grannar. Det skulle också underlätta om grannen kanske tar upp en liknande bok med titeln How to talk with my christian neighbour, dvs. Hur skall jag tala med min kristne granne? Jag tror att sådana här saker skulle underlätta en gemensam syn på respekten för de mänskliga rättigheterna, som är grundpelaren i ett demokratiskt samhälle.</textBlock>
    </textBlock>
  </contentBlock>
  <contentBlock ix="31">
    <textBlock ix="0">
      <textBlock ix="0">Anf.  21  INGRID NÄSLUND (kd):</textBlock>
      <textBlock ix="1">Herr talman! Till utrikesministern vill jag säga att jag vid flera tillfällen har sagt att jag inte anser att bosättningspolitiken är förtroendeskapande. Av samma skäl vänder jag mig starkt emot dessa uttalanden från människor som finns inom palestinska myndigheter eller officiella organ och medier. Jag menar att detta är så pass allvarliga uttalanden att det inte räcker att någon gång här i kammaren säga att vi naturligtvis tar avstånd från detta.</textBlock>
      <textBlock ix="2">I vår starka biståndsverksamhet borde vi ställa krav gentemot den palestinska myndigheten när det gäller sådana saker som är förbjudna enligt vår lag.</textBlock>
      <textBlock ix="3">Om det skulle förekomma i Sverige skulle man kunna lagföra människor för dessa brott. Vi måste tydligt ta avstånd från detta, både här och i allt vårt samarbete med den palestinska myndigheten.</textBlock>
      <textBlock ix="4">Dessutom måste jag säga att jag blir oerhört upprörd över den palestinska myndighetens sätt att behandla sitt eget folk. Jag känner starkt för det palestinska folket och för deras rättigheter. Men de behandlas sämst av alla av den egna palestinska myndigheten som förtrycker de mänskliga rättigheterna och som inte i första hand sätter deras eget bästa i fokus. Jag önskar av hela mitt hjärta att fredsprocessen skall kunna fortsätta och att båda sidor bidrar till detta.</textBlock>
      <textBlock ix="5">Men jag önskar en mer balanserad inställning från regeringens sida.</textBlock>
    </textBlock>
  </contentBlock>
  <contentBlock ix="32">
    <textBlock ix="0">
      <textBlock ix="0">Anf.  22  INGER KOCH (m):</textBlock>
      <textBlock ix="1">Herr talman! Afrika är en kontinent i förvandling.</textBlock>
      <textBlock ix="2">Demokratin har på allvar fått inte bara fotfäste utan också spridning i Afrika. Mer än 30 länder i Afrika har haft sina första demokratiska val, och i södra</textBlock>
      <textBlock ix="3">Afrika är demokratier vanligare än diktaturer.</textBlock>
      <textBlock ix="4">Även om situationen i flera av de nya demokratierna är bräcklig, har betydande framsteg gjorts jämfört med hur situationen var bara för några år sedan.</textBlock>
      <textBlock ix="5">En viktigt uppgift mot bakgrund av utvecklingen efter förtrycket, som i vissa fall utmynnat i folkmord, är att etablera normer för hur försoning kan åstadkommas.</textBlock>
      <textBlock ix="6">Gemensamt accepterade former för att utkräva ansvar kan även få preventiva konsekvenser med tanke på många afrikanska konflikters nya karaktär.</textBlock>
      <textBlock ix="7">FN:s generalsekreterare Kofi Annan har vid flera tillfällen understrukit det avgörande sambandet mellan mänskliga rättigheter och fredens upprätthållande och att full respekt för de mänskliga rättigheterna är en förutsättning för verklig och varaktig ekonomisk och social utveckling. Därför är det en viktig uppgift för Sverige, som vi moderater länge hävdat, att få fler länder att inse att det är inom ett demokratiskt styresskick som medborgarna har de bästa möjligheterna att forma ett samhälle som värnar om rättsstaten och där yttrandefrihet, politisk pluralism och flerpartisystem kan utvecklas.</textBlock>
      <textBlock ix="8">De ekonomiska problemen i Afrika är enorma.</textBlock>
      <textBlock ix="9">Enligt FN:s beräkningar finns 33 av världens 48 fattigaste länder i Afrika. Av Afrikas ca 650 miljoner invånare lever en tredjedel i fattigdom. Men Afrika visar tecken på ekonomiskt tillfrisknande. De utländska investeringarna har fördubblats på tio år. Fram till sekelskiftet kan de 52 ländernas genomsnittliga tillväxt enligt Världsbankens beräkningar ligga på över</textBlock>
      <textBlock ix="10">4 % per år.</textBlock>
      <textBlock ix="11">Herr talman! I framför allt södra Afrika är situationen nu gynnsam för en framväxt och stabilisering av demokratin och därmed också för ökad respekt för de mänskliga rättigheterna. Inom SADC-samarbetet kommer det ekonomiska samarbetet att få allt större betydelse. Sydafrikas frihandelsavtal med EU och den kommande anslutningen till Lomékonventionen bör kunna ge ett värdefullt stöd till den ekonomiska utvecklingen i hela regionen, även om villkoren kunnat vara mer generösa från EU:s sida.</textBlock>
      <textBlock ix="12">Men en förutsättning för en fortsatt positiv ekonomisk utveckling i denna del av Afrika är att respekten för mänskliga rättigheter och demokrati blir bestående. Det är därför viktigt att bygga upp strukturer som bidrar till och kontrollerar att utvecklingen går i rätt riktning. Den demokratiska tillbakagången och bristen på mänskliga rättigheter inför, under och efter valen i Zambia visar på nödvändigheten av ett sådant samarbete.</textBlock>
      <textBlock ix="13">En möjlighet som vi moderater har föreslagit är att ge SADC-samarbetet fastare strukturer när det gäller att övervaka efterlevnaden av mänskliga rättigheter och demokrati i de tolv länder som är medlemmar.</textBlock>
      <textBlock ix="14">Det finns ett framväxande parlamentariskt samarbete inom organisationens ram som gör detta möjligt.</textBlock>
      <textBlock ix="15">Europarådets konventioner och mekanismer skulle kunna vara förebilder. Hur ser regeringen på detta?</textBlock>
      <textBlock ix="16">Vi anser att Sverige, i dialogen med länderna i södra Afrika, skall betona vikten av att det skapas sådana regionala strukturer för mänskliga rättigheter och demokrati. Även inom EU-samarbetet bör Sverige betona hur viktigt det är för en positiv utveckling.</textBlock>
      <textBlock ix="17">Fru talman! Jag har valt att visa på en möjlig positiv utveckling för en del av Afrika. Massmedierna förmedlar ofta en annan bild från andra delar av Afrika.</textBlock>
      <textBlock ix="18">Inbördeskriget i Sudan har pågått i 14 år utan att omvärlden har brytt sig särskilt mycket om att mer än</textBlock>
      <textBlock ix="19">130 000 människor mist livet och att mer än 300 000</textBlock>
      <textBlock ix="20">människor har tvingats fly. Bristen på respekt för mänskliga rättigheter ger anledning till stor oro. De upprepade gränstvisterna med flera av grannländerna kan snabbt utvecklas till en regional konflikt. Det finns också fortfarande en stor risk att konflikten kring de stora sjöarna i centrala Afrika, som redan förorsakat så svåra lidanden för befolkningen i de omgivande länderna och skapat så stora flyktingtragedier, skall utökas med ytterligare näraliggande länder.</textBlock>
      <textBlock ix="21">Ett stort ansvar vilar på FN att försöka lösa dessa konflikter innan ett större krig med många inblandade stater utbryter. Sverige måste genom sin plats i säkerhetsrådet med kraft agera för ett snabbt ingripande, även om det är svårt, som utrikesministern uttryckte det nyss i debatten här.</textBlock>
      <textBlock ix="22">Fru talman! Till sist vill jag visa på att en av Afrikas konflikter ändå nu är på väg att lösas på ett positivt sätt med FN:s hjälp. Redan 1988 antog FN en fredsplan för att lösa konflikten i Västsahara mellan</textBlock>
      <textBlock ix="23">Marocko och Polisario. Men planen har varit svår att förverkliga. I höstas lyckades emellertid generalsekreterarens personlige representant med stöd av säkerhetsrådet att genom samtal mellan parterna i konflikten få till stånd en uppgörelse som gjorde det möjligt att genomföra FN:s fredsplan. I november förra året presenterade FN:s generalsekreterare en detaljerad tids- och resursplan för genomförandet. En folkomröstning om Västsaharas framtid är planerad att hållas den 7 december i år.</textBlock>
      <textBlock ix="24">Att konflikten på detta sätt kunde lösas på fredlig väg är glädjande och en framgång både för parterna och för hela FN-systemet.</textBlock>
    </textBlock>
  </contentBlock>
  <contentBlock ix="33">
    <textBlock ix="0">
      <textBlock ix="0">Anf.  23  INGBRITT IRHAMMAR (c):</textBlock>
      <textBlock ix="1">Fru talman! Under de senaste dagarna har vi nåtts av nyheten att jordskalv har drabbat byar i norra Afghanistan. Flera tusen människor har redan begravts.</textBlock>
      <textBlock ix="2">Hus är raserade. Många har skadats allvarligt, fryser och hungrar.</textBlock>
      <textBlock ix="3">När naturkatastrofer drabbar byar och människor på detta sätt, oberoende av var det sker i världen, känns det mycket viktigt att bistå de drabbade och hjälpa till med tak över huvudet, filtar, mat och läkarvård. Vi gläds när räddningsmanskap når fram till de olycksdrabbade områdena och kan bistå med nödvändiga insatser.</textBlock>
      <textBlock ix="4">Det finns över huvud taget en starkt uttalad biståndsvilja i vårt land, även om den minskat något under senare år. Den minskade biståndsviljan beror på olika saker. Bl.a. har vi haft svåra ekonomiska tider under senare tid i vårt land och tvingats spara på olika viktiga områden som t.ex. skola, vård och omsorg. Då har självklart nedskärningar också fått göras på det internationella biståndet.</textBlock>
      <textBlock ix="5">Att vi sedan måste öka biståndet igen när den ekonomiska situationen förbättras känns lika viktigt, även om vi politiker vill gå fram litet olika fort i det arbetet. Men vetskapen om att våra resurser är begränsade, att resurserna måste fördelas rättvist över världen för att värna freden och miljön styr ändå vår starka biståndsvilja, och det gynnar oss alla över jordklotet.</textBlock>
      <textBlock ix="6">Men det finns också andra händelser som påverkar vår biståndsvilja, och det är mottagarländernas egna ageranden, hur de hanterar biståndet, hur de fördelar det och hur de förvaltar det.</textBlock>
      <textBlock ix="7">Jag tar fortfarande Afghanistan som exempel. Under alla de år som afghanerna kämpade mot Sovjetunionens ockupation var vi många som aktivt stödde motståndsrörelsen och frihetskampen. Själv var jag under många år aktiv i Afghanistankommittén. Vi medlemmar i kommittén åkte runt i Sverige och berättade om afghanernas svårigheter under motståndsarbetet, behoven av bistånd till läkarvård, utbildning för flickor och pojkar och även tält och mat på den tiden.</textBlock>
      <textBlock ix="8">Vi stod med bössan i handen och samlade kronor och sedlar för att kunna bistå våra systrar och bröder långt borta. Vi gladdes tillsammans med afghanerna den dag Sovjetunionen lämnade landet, gladdes åt att deras frihetskamp till slut hade lyckats efter år av kämpande och lidande. Vi gladdes åt freden. Det trodde vi att vi kunde.</textBlock>
      <textBlock ix="9">Men det gick tyvärr inte lång tid förrän afghanerna började slåss med varandra i stället, inte lång tid förrän en klan eller en falang ville ta makten över de andra. År av inbördeskrig har nu följt efter befrielsens timma. Många av de hälsokliniker och skolor som vi samlat in pengar till här i Sverige och i andra länder har förstörts av afghanernas egna bombningar och beskjutningar.</textBlock>
      <textBlock ix="10">Sådant agerande från mottagarländerna påverkar självklart vår biståndsvilja, även om vi inser att många enskilda behövande blivit hjälpta under de år som skolorna och hälsoklinikerna fungerade och även om vi inser att majoriteten av befolkningen inte är skuld till förstörelsen utan verkligen behöver vårt stöd i framtiden också.</textBlock>
      <textBlock ix="11">Därtill kommer att det nya väldet, talibanväldet, på det mest fruktansvärda sätt förtryckt kvinnorna i landet. Det är rena rama apartheidsystemet, denna gång riktat mot kvinnor.</textBlock>
      <textBlock ix="12">Jag skall ge några exempel på förtrycket mot kvinnor i Afghanistan under talibanerna:</textBlock>
      <textBlock ix="13">- Kvinnor får inte gå ut utan slöja som täcker hela kroppen.</textBlock>
      <textBlock ix="14">- Trots att kvinnan har slöja får hon inte röra sig på gatorna utan att vara i sällskap med en man. Och kvinnan måste bevisa att mannen antingen är hennes man, bror eller far.</textBlock>
      <textBlock ix="15">- Kvinnor får inte tala så att någon man utanför familjen hör. De får inte en gång ha skor som låter när de går.</textBlock>
      <textBlock ix="16">Man tror knappt sina öron när man hör talas om dessa regler. Man undrar: Är det här medeltiden, häxprocesser? Eller vad är det som pågår?</textBlock>
      <textBlock ix="17">Vidare får flickor och kvinnor inte studera eller yrkesarbeta under talibanernas styre. Kvinnor lämnas hellre att dö än tillåts att behandlas av en manlig läkare.</textBlock>
      <textBlock ix="18">Vad som händer i Afghanistan i dag är ett flagrant brott mot deklarationen om de mänskliga rättigheterna. Afghanistan är det enda landet i världen där segregation mellan könen påbjuds. Dessa regler har absolut inget med religion, tradition eller kultur att göra.</textBlock>
      <textBlock ix="19">Islam säger inget om att förbjuda kvinnor att studera eller arbeta. Detta är fullkomligt absurt och oacceptabelt. Omvärlden måste reagera kraftfullt och på olika sätt och vägar visa att en sådan behandling av flickor och kvinnor inte tolereras.</textBlock>
      <textBlock ix="20">Afghanistan måste sättas under stenhård ekonomisk och politisk press. Talibanernas regim bör inte erkännas av något land inom FN. Företag bör inte handla med landet. Nu gäller det att bojkotta talibanregimen liksom vi gjorde med den tidigare apartheidregimen i Sydafrika. Vi är flera kvinnoorganisationer runt om i Europa och världen som driver dessa krav, och de skall belysas extra inför den internationella kvinnodagen den 8 mars. Jag hoppas verkligen att den svenska regeringen och socialdemokraterna ställer sig bakom de här kraven.</textBlock>
      <textBlock ix="21">I norra Irak skedde en liknande utveckling vad gäller biståndsinsatserna. Svenska kurdkommittén och andra biståndsorganisationer har varit med om att bygga upp bl.a. skolor och hälsokliniker. Kurderna fick ökat självbestämmande i området. Val hölls till parlamentet. Representanter från olika partier tog plats i demokratins boning. Vad hände sedan? Olika falanger började förstöra och förgöra varandra.</textBlock>
      <textBlock ix="22">Mycket uppbyggt biståndsarbete raserades. När den yttre fienden var marginaliserad började man döda varandra och förstöra skolor och sjukstugor i kampen om makten.</textBlock>
      <textBlock ix="23">Vad kan vi lära av dessa händelser? Skall vi minska på bistånds- och utvecklingsarbetet? Skall vi i huvudsak ägna oss åt katastrofbistånd? Jag tycker dessa tragiska händelser alltmer pekar på betydelsen av demokratibistånd, uppbyggnad av demokratiska institutioner och funktioner. Det handlar om att tränas i den demokratiska processen, lära sig att slåss med ord och inte med vapen, lära sig att visa respekt för varandras olikheter och synpunkter, lära sig att samarbeta. Dessutom tycker jag också att vi kan dra slutsatsen att jämställdhetsaspekterna måste belysas ännu mer i biståndsarbetet. Det gäller att ännu mer lyfta fram kvinnornas betydelse i demokratiarbetet.</textBlock>
      <textBlock ix="24">Fru talman! Till slut vill även jag betona vikten av att västsaharierna nu får ett rejält stöd inför den väntande folkomröstningen i december. Vi är många centerpartister som under väldigt många år helhjärtat ägnat oss åt att stödja och hjälpa västsaharierna i deras kamp för att få bestämma över sin egen framtid.</textBlock>
      <textBlock ix="25">Nu är ett val planerat, vilket är mycket glädjande. Det är också positivt att man i regeringen stöder fredsprocessen med civilpoliser, undersöker möjligheter till insatser på minröjningsområdet och är beredd att bidra med valövervakare.</textBlock>
      <textBlock ix="26">Men enligt min uppfattning behövs ytterligare insatser. Polisario behöver stöd i sitt förberedelsearbete inför valet. Det gäller att västsaharier kan återvända och delta i förberedelsearbetet och i valet. Deras resurser är oerhört små jämfört med Marockos resurser i det här valet. Marocko har alla möjligheter redan i dag att via TV, radio och övriga massmedier informera, påverka, utlova löften och ge resurser för att de valberättigade skall rösta för att Västsahara skall inlemmas med Marocko. Västsaharierna har ju nästan inga sådana resurser alls. Nu hoppas de på att kunna starta radiosändningar från Kanarieöarna. Jag hoppas att vi kan hjälpa till och stödja dem i det arbetet.</textBlock>
      <textBlock ix="27">Självklart är tiden som valobservatörerna får väldigt kort. De skall tillträda två veckor före valet. Jag menar att det är alldeles för kort tid och att Sverige måste arbeta för att förlänga den tiden och för att valobservatörerna får stanna efter valet. Jag hoppas att regeringen agerar för att utöka tiden.</textBlock>
    </textBlock>
  </contentBlock>
  <contentBlock ix="34">
    <textBlock ix="0">
      <textBlock ix="0">Anf.  24  INGER KOCH (m) replik:</textBlock>
      <textBlock ix="1">Fru talman! Jag instämmer i den beskrivning som</textBlock>
      <textBlock ix="2">Ingbritt Irhammar gav av den svåra situation som råder i Afghanistan för framför allt kvinnor och barn men även för män. Vi skall självfallet fördöma detta.</textBlock>
      <textBlock ix="3">Vi skall inte erkänna den regim som har tagit makten med våld och som så klart bryter mot mänskliga rättigheter på alla plan.</textBlock>
      <textBlock ix="4">Däremot är jag inte alldeles säker på att en bojkott leder precis dit vi vill. Mitt råd är i stället att vi skall stödja de enskilda organisationer som verkar i landet, främst Svenska Afghanistankommittén, i deras hjälparbete för att upprätthålla den utbildning av unga flickor och även pojkar som vi bidrar till. Detta är ett sätt att upplysa unga människor, den kommande generationen, om att man känner solidaritet med dem som lider.</textBlock>
    </textBlock>
  </contentBlock>
  <contentBlock ix="35">
    <textBlock ix="0">
      <textBlock ix="0">Anf.  25  INGBRITT IRHAMMAR (c) replik:</textBlock>
      <textBlock ix="1">Fru talman! Till Inger Koch vill jag säga att jag tycker att det är talibanregimen vi skall bojkotta. Det är möjligt att nå fram med stöd till utbildning för både flickor och pojkar. Jag tycker att vi skall fortsätta det arbetet. Men när flickor bojkottas och inte får gå till skolan skall vi tydligt markera avståndstagande till en sådan inställning från regimens sida. Det är min uppfattning.</textBlock>
    </textBlock>
  </contentBlock>
  <contentBlock ix="36">
    <textBlock ix="0">
      <textBlock ix="0">Anf.  26  INGER KOCH (m) replik:</textBlock>
      <textBlock ix="1">Fru talman! Jag är glad över Ingbritt Irhammars sista inlägg. Det är självklart att vi inte kan acceptera talibanerna, men det är bra att vi är överens om att vi skall fortsätta att verka inom Afghanistan.</textBlock>
    </textBlock>
  </contentBlock>
  <contentBlock ix="37">
    <textBlock ix="0">
      <textBlock ix="0">Anf.  27  LENNART ROHDIN (fp):</textBlock>
      <textBlock ix="1">Fru talman! "Det finns inga bevis för att regeringen i Algeriet ligger bakom eller initierar våldsdåden."</textBlock>
      <textBlock ix="2">Orden är biträdande utrikesminister Pierre Schoris.</textBlock>
      <textBlock ix="3">De uttalades för två veckor sedan när Olof Palmepriset gavs till Salima Ghezali, chefredaktör för en algerisk veckotidning som inte längre får ges ut. I</textBlock>
      <textBlock ix="4">välgörande kontrast till Pierre Schori förklarade Ghezali: "Om man inte fördömer både terrorismen och den statsstyrda terrorismen så blir det i praktiken ett stöd till regimen."</textBlock>
      <textBlock ix="5">Pierre Schori är varken okunnig eller aningslös.</textBlock>
      <textBlock ix="6">Det var ingen olyckshändelse. Syftet är att dra dimridåerna allt tätare kring de ohyggliga massakrer som sedan statskuppen i januari 1992 krävt kanske</textBlock>
      <textBlock ix="7">100 000 människors liv i Algeriet. Det skall urskulda</textBlock>
      <textBlock ix="8">EU:s totala handlingsförlamning inför regimen i Alger och den forna kolonialmaktens ovilja att låta EU</textBlock>
      <textBlock ix="9">handla i enlighet med de ideal som EU brukar uttala sig för.</textBlock>
      <textBlock ix="10">För ett år sedan invaldes Sverige i FN:s säkerhetsråd med ett brett stöd bland FN:s medlemsländer. Det skedde med ett massivt stöd från stater i tredje världen, för att man där minns det stöd som stora delar av det svenska samhället under flera decennier gav kampen mot apartheid liksom det stöd som gavs under kriget i Vietnam, för att Sverige gick i spetsen för den rika världens bistånd och för att Sverige blev en fristad för förföljda människor.</textBlock>
      <textBlock ix="11">Vi kunde känna stolthet, även om socialdemokratin inte varit precis buskablyg i att framställa det här som en rent socialdemokratisk politik. Det var t.ex.</textBlock>
      <textBlock ix="12">liberala ministrar i borgerliga regeringar som i slutet av 70-talet till slut baxade upp det svenska biståndet till den enprocentsnivå som sedan regeringarna Carlsson och Persson raserade. Sverige - oavsett regering</textBlock>
      <textBlock ix="13">- var ett land som talade när andra var tysta  och inte kunde tala. Sverige talade för de små och förtryckta, för grundläggande principer och folkrätt.</textBlock>
      <textBlock ix="14">Fru talman! 90-talet såg det kalla krigets slut, kommunismens sammanbrott samt Europas nya demokratier och såg inte minst de baltiska staternas frihetsdröm gå i uppfyllelse. Också utanför Europa har demokratin stärkt sin ställning. I Ost- och Sydostasien har det senaste halvårets kris avslöjat grundläggande strukturella brister, inte minst på det demokratiska området, i stater som gärna hänvisat till s.k.</textBlock>
      <textBlock ix="15">asiatiska värden för att ursäkta kvardröjande auktoritära styrformer.</textBlock>
      <textBlock ix="16">Det är ingen tillfällighet att den mest genuina och lovande demokratin i regionen - Taiwan - är den av</textBlock>
      <textBlock ix="17">"de nya tigrarna" som klarat sig ojämförligt mest helskinnat igenom krisen. Men EU-staterna ger genom sin förlegade ett-Kina-politik envåldshärskarna i</textBlock>
      <textBlock ix="18">Beijing rätten att tala för kineserna också på Taiwan -</textBlock>
      <textBlock ix="19">i rent handelspolitiskt intresse.</textBlock>
      <textBlock ix="20">Under 90-talet tystnade också Sveriges röst i utrikespolitiken. För dem som tidigt och mest entusiastiskt förespråkade att Sverige skulle ta en fullvärdig plats i det europeiska samarbetets kör var det möjligheten att tillsammans med Europas demokratier och med än större kraft kunna driva principerna om fred, frihet, demokrati och respekt för mänskliga fri- och rättigheter som lockade.</textBlock>
      <textBlock ix="21">I stället har vår röst tystnat. Vi hukar bakom EU:s retorik men faktiska handlingsförlamning - ofta en följd av intressemotsättningar eller rent av postkoloniala särintressen hos vissa EU-stater. Och svensk socialdemokratis fascination inför bokstavskombinationer som kränger vapen tycks lika stor som den retoriska våndan inför dem som står för demokratiernas solidariska försvar.</textBlock>
      <textBlock ix="22">Medlemskapsförhandlingarna med EU förklarar säkert Sveriges oförmåga att tala ut om det fruktansvärda folkmordet i Bosnien, men det kan aldrig vara någon ursäkt. Motsättningarna mellan Storbritannien,</textBlock>
      <textBlock ix="23">Frankrike och Tyskland fick Sverige att huka inför det som uttalades vid Auschwitz portar: Aldrig mer! Men tystnaden upphörde inte med vårt inträde i EU. När den ende svenske politikern av internationellt format fick EU:s uppdrag i Bosnien var det ett välkommet alibi för regeringens fortsatta hukande bakom EU:s minsta gemensamma nämnare.</textBlock>
      <textBlock ix="24">Under hela kriget i Bosnien har det legat i såväl de lokala krigsherrarnas som de europeiska regeringarnas intresse att framställa skeendet som så barbariskt och så obegripligt att det ursäktar den internationella passiviteten - för att inte europeiska staters egna särintressen skall hindras av en gemensam EU-</textBlock>
      <textBlock ix="25">hållning till försvar för folkrätt och internationella principer.</textBlock>
      <textBlock ix="26">På samma sätt som i Bosnien framställdes de upprepade massakrerna och folkmorden i Rwanda, Burundi och det nya Kongo som bestialiska och obegripliga stammotsättningar - något som omvärlden inte kunde göra något åt eller ens hade med att göra.</textBlock>
      <textBlock ix="27">Men precis som i det forna Jugoslavien fanns och finns starka intressen i forna europeiska kolonialmakter också i länderna vid de stora sjöarna i Afrika.</textBlock>
      <textBlock ix="28">Nyligen avslöjade den ansedda franska dagstidningen Le Figaro hur Frankrike under president Mitterand aktivt understödde hutumilisens massakrer så sent som 1994. Upprördheten i Frankrike och Belgien inför Mobutus fall var vida större än upprördheten över de hundratusentals som slaktats i Rwanda och</textBlock>
      <textBlock ix="29">Burundi.</textBlock>
      <textBlock ix="30">Och på samma sätt, fru talman, är det också i Algeriet. Alltsedan självständigheten 1962 har landet styrts i symbios mellan armén och enpartistaten. Det algeriska samhällets ekonomiska och sociala kollaps under 80-talet tvingade FLN till reträtt och öppnade för en demokratisering. När det islamistiska FIS såg ut att gå emot en storseger i de första demokratiska parlamentsvalen slog armén till. Den andra valomgången ställdes in, presidenten avsattes, generalerna tog makten och islamisterna drevs under jorden. De gångna sex åren har präglats av en alltmer eskalerande spiral av massakrer på civilbefolkningen.</textBlock>
      <textBlock ix="31">Algeriet styrs av en ekonomisk och politisk nomenklatura med centrum i armén och med starka ekonomiska och historiska band till den forna kolonialmakten. I Frankrike finns starka ekonomiska intressen i att den nuvarande makteliten i Algeriet sitter kvar. Det algeriska frihetskriget utgör fortfarande ett trauma i fransk nutidshistoria. Såväl makthavarna i</textBlock>
      <textBlock ix="32">Alger som franska intressen ser gärna att maktkampen i Algeriet framställs i termer av hotande islamisk fundamentalism, extremism och terrorism, vilket gör andra europeiska stater mindre benägna att höja rösten.</textBlock>
      <textBlock ix="33">Till detta kommer att så många västeuropeiska politiker och regeringar paralyseras av skräckbilderna av en invasion av flyktingar från Nordafrika. Det skrämmer EU:s regeringar vida mer än 100 000 massakrerade algerier. Ett tusental kurdiska flyktingar som nådde Italien i juldagarna gav de europeiska regeringarna full panik.</textBlock>
      <textBlock ix="34">Rekordsnabbt enades EU:s regeringar om att tvinga fram skärpt gränskontroll, sanktioner för flygbolag, skärpta bestämmelser för ombordstigning på fartyg, ökade insatser för att spåra och straffa människosmugglare och en skärpt viseringspolitik. Sveriges utrikesminister uttalade: "Nu har vi fått en handlingsplan precis som vi önskar. Vi har fått en EU-</textBlock>
      <textBlock ix="35">politik som är väldigt nära den svenska."</textBlock>
      <textBlock ix="36">Jo, det är en politik väl i linje med den flyktingpolitik som bär vår biträdande utrikesministers signum. Pierre Schori säger att vi saknar bevis för militärens ansvar för våldet i Algeriet. Vilka bevis krävs?</textBlock>
      <textBlock ix="37">Och mot vem har vi hållbara bevis för terrorism?</textBlock>
      <textBlock ix="38">Skall vi fortsätta att huka bakom EU:s handlingsförlamning och tystnad? Det som skett i det forna Jugoslavien, vid de stora sjöarna i Afrika och i Algeriet är inte obegripligt men väl oacceptabelt. Lika oacceptabel är tystnaden inför dessa övergrepp.</textBlock>
    </textBlock>
  </contentBlock>
  <contentBlock ix="38">
    <textBlock ix="0">
      <textBlock ix="0">Anf.  28  Utrikesminister LENA HJELM-</textBlock>
      <textBlock ix="1">WALLÉN (s):</textBlock>
      <textBlock ix="2">Fru talman! Jag uppskattar mycket Lennart</textBlock>
      <textBlock ix="3">Rohdins engagemang i viktiga frågor om mänskliga rättigheter, men han kan inte få stå oemotsagd när han ger intryck av att det bara är han som är engagerad.</textBlock>
      <textBlock ix="4">Det hemska som händer i Algeriet har naturligtvis också jag som utrikesminister fördömt. Jag har inte bara fördömt terroristerna, vilka de än är, utan också sagt att regeringen har en skyldighet att skydda sin befolkning. Det sker inte i dag, och därmed har vi uttalat kritik mot den algeriska regeringen.</textBlock>
      <textBlock ix="5">Jag har sagt att rättssamhället borde återupprättas i</textBlock>
      <textBlock ix="6">Algeriet, så att man faktiskt lagför terroristerna. Jag menar att det vore naturligt att ett land som är så utsatt för terrorism skall ta hjälp av omvärldens engagemang och släppa in FN-rapportörer och andra som vill vara med om att underlätta hanteringen av situationen. När de är så återhållsamma som de är ifrån algerisk sida vad gäller det internationella engagemanget i de här frågorna så är det minsta de kan göra att ordna en kraftsamling mot våldet i Algeriet.</textBlock>
    </textBlock>
  </contentBlock>
  <contentBlock ix="39">
    <textBlock ix="0">
      <textBlock ix="0">Anf.  29  LENNART ROHDIN (fp) replik:</textBlock>
      <textBlock ix="1">Fru talman! Uppenbarligen har det diplomatiska språket från den svenska regeringen och omvärlden inte hindrat att våldsspiralen trappats upp. De frågor jag ställer gäller inte bara vad vi allmänt tycker om våld. De frågor som måste besvaras är: Fördömer regeringen statskuppen i januari 1992? Fördömer regeringen annuleringen av de första demokratiska valen 1992?</textBlock>
      <textBlock ix="2">Vilka signaler tror utrikesministern att omvärldens tystnad gav till dem som röstade på FIS när de första demokratiska valen annulerades? Vilka signaler gav omvärldens tystnad makthavarna i Alger när de annulerade de första demokratiska valen? Anser regeringen att den algeriska regimen har ett huvudansvar för sex års alltmer fruktansvärda massakrer på civilbefolkningen?</textBlock>
    </textBlock>
  </contentBlock>
  <contentBlock ix="40">
    <textBlock ix="0">
      <textBlock ix="0">Anf.  30  Utrikesminister LENA HJELM-</textBlock>
      <textBlock ix="1">WALLÉN (s):</textBlock>
      <textBlock ix="2">Fru talman! När Lennart Rohdin går tillbaka till militärkuppen och annuleringen av valen och frågar vad denna regering tycker tror jag att han har närmare till en annan regering, nämligen den borgerliga regering som då satt vid makten och som borde ha reagerat vid det tillfället.</textBlock>
      <textBlock ix="3">Det är förvisso så att massakrerna fortsätter. Men man kan inte säga på det viset, Lennart Rohdin, att de fortsätter trots att vi gör uttalanden i Sverige. Tänk om det vore så enkelt att förändra världen att ett uttalande från en svensk utrikesminister skulle sätta stopp för all terrorism.</textBlock>
      <textBlock ix="4">Vi fördömer all terrorism varifrån den än kommer och vilka som än utför den. Men man måste också i sammanhanget förstå bakgrunder och gå djupare, och det är vad vi försöker att göra.</textBlock>
    </textBlock>
  </contentBlock>
  <contentBlock ix="41">
    <textBlock ix="0">
      <textBlock ix="0">Anf.  31  LENNART ROHDIN (fp) replik:</textBlock>
      <textBlock ix="1">Fru talman! Utrikesministern måste vara klar över att när massakrerna och terrorn fortsätter och eskalerar visar alla undersökningar och allt som framförts att den algeriska regimen varken har förmågan eller viljan att ingripa och skydda människor. Dessutom vägrar man, när man själv saknar förmågan, att låta omvärlden med oberoende undersökningar komma till hjälp för att klargöra vad som har hänt.</textBlock>
      <textBlock ix="2">Utrikesministern efterlyste en manifestation. I</textBlock>
      <textBlock ix="3">morgon äger en stor manifestation rum i Alger organiserad av oppositionen där. Den ställer framför allt krav på att få ett stopp på den statsstyrda terrorismen och ett klargörande med internationell hjälp av var ansvaret för denna ligger.</textBlock>
    </textBlock>
  </contentBlock>
  <contentBlock ix="42">
    <textBlock ix="0">
      <textBlock ix="0">Anf.  32  EVA GOËS (mp):</textBlock>
      <textBlock ix="1">Fru talman! Ingbritt Irhammar talade så vackert om kvinnor, och jag tänker fortsätta på det temat. Jag tänker tala om mänskliga rättigheter, och dit hör också respekt för kvinnor runtom i världen.</textBlock>
      <textBlock ix="2">För ett år sedan stod jag här i kammaren och hade nyss kommit hem från Östtimor. Jag tänker fortsätta att tala om Östtimor. Våldshandlingarna har trappats upp där, och våldet har blivit ännu värre.</textBlock>
      <textBlock ix="3">Mina teman i dag är mänskliga rättigheter och flyktingpolitik. Tyvärr är Ragnhild Pohanka sjukskriven i en månad och kan därför inte tala om flyktingpolitik. Annars hade hon talat om det.</textBlock>
      <textBlock ix="4">Jag håller i min hand en rapport som är alldeles färsk. Den är daterad den 7 november 1997 och handlar just om våld mot kvinnor i Östtimor. Som</textBlock>
      <textBlock ix="5">Eva Zetterberg förut sade har jubileumsåret för FN:s förklaring av de mänskliga rättigheterna inletts. Det inleddes den 10 december 1997. Därför vill jag särskilt ta upp detta.</textBlock>
      <textBlock ix="6">Jag har valt att koncentrera mig på Östtimor eftersom det därifrån läcker ut så litet information. Men det som kvinnor där utsätts för kunde lika gärna ha skett i Kosova, Rwanda, Burundi eller någon annanstans där makten innehas av militärer och där diktatur råder.</textBlock>
      <textBlock ix="7">Det andra temat, om flyktingpolitiken, gäller dem som har drabbats av förtryck, våld, tortyr och förföljelse och som sökt sin tillflykt till vårt land men som hotas att skickas tillbaka efter fem, sex eller sju år.</textBlock>
      <textBlock ix="8">Fru talman! Den här rapporten kommer från en organisation som heter ETHRC, East Timor Human</textBlock>
      <textBlock ix="9">Rights Center. Författaren är dr George Aditjondro från Newcastle University i Australien. Den är skriven för att läggas fram i mars 1998 för FN:s kommission för mänskliga rättigheter. Den är speciellt dedicerad till Odilia Victor från Östtimor, som dog i barnsäng i augusti 1997. Odilia har vittnat om sina väninnor och släktingar och hur de har utsatts för våldtäkt, hot och sextrakasserier - våld utfört av staten iklädd militär uniform mot kvinnor i Östtimor.</textBlock>
      <textBlock ix="10">Rapporten är givetvis inte heltäckande. Hur skulle</textBlock>
      <textBlock ix="11">22 års folkmord och grymma överträdelser mot civilbefolkningen kunna rapporteras på 15 sidor? Den är ett försök att bevisa hur militären använt strukturellt våld, våld mot kvinnor, för att tysta folket. Man har använt sig av söndra och härska för att splittra familjers motstånd och så split även mellan kvinnor som utsatts för våldtäkt, blivit local wives, sexslavar och dem sluppit undan.</textBlock>
      <textBlock ix="12">En del tycker att kvinnor som utnyttjats sålt sig för förmåner i form av konserver och mat. Att de är offer och satts på bar backe, ofta med ett barn avlat vid våldtäkten, utan chans att försörja sig och hamnat i en ond cirkel är inte lätt att förstå eller acceptera.</textBlock>
      <textBlock ix="13">Våldtäkt, sexuellt förtryck, misshandel, sextrakasserier och förföljelse, tvångsgifte, local wives, kvinnor som sexslavar eller comfort women, prostitution och familjeplanering genom tvångssterilisering finns återgivet i rapporten från denna organisation för mänskliga rättigheter.</textBlock>
      <textBlock ix="14">Den beskriver bara en bråkdel av de verkliga fallen. De kvinnor som utsatts för övergrepp och våldtäkt vill inte rapportera på grund av skamkänslor, eller så finns det ingen kanal att förmedla det via. Hur skulle det gå till? I Östtimor kommer inga organisationer för mänskliga rättigheter in. Journalister är inte välkomna, osv. Själv wallraffade jag mig in som turist och åkte inte som politiker för att få se med mina egna ögon hur det stod till.</textBlock>
      <textBlock ix="15">De vittnesmål som återges har ofta skett när kvinnorna öppnat sig för präster och nunnor eller när de som asylsökande har kommit till Australien och fått kontakt med Amnestys advokat. Först då vågar de tala ut.</textBlock>
      <textBlock ix="16">Fru talman! Indonesien undertecknade 1994</textBlock>
      <textBlock ix="17">CEDAW, Convention on Elimination of All forms of</textBlock>
      <textBlock ix="18">Discrimination Against Women. Indonesien spelade också en framträdande roll inför Beijingkonferensen</textBlock>
      <textBlock ix="19">1995, där man än en gång underströk att CEDAW var avgörande. Ändå är våldtäkt det vanligaste tortyrredskapet mot östtimoresiska kvinnor. Våldet är inte bara en fråga om sex utan ett vapen för de ockuperande trupperna för att underkuva den lokala befolkningen.</textBlock>
      <textBlock ix="20">Det är också ett vapen för att förstöra oppositionens kultur och befläcka, smutsa ned, folket.</textBlock>
      <textBlock ix="21">Rapporten beskriver hur militären bevakar småflickor på väg till skolan, hur militärer följer efter dem hem och tar för sig av flickorna. För att undvika militärerna har flickorna börjat klä sig som pojkar. De klipper håret, går okammade, är smutsiga, ser oaptitliga ut och går barfota.</textBlock>
      <textBlock ix="22">För att skrämma till tystnad utförs våldtäkter inför make och barn eller på gravida kvinnor.</textBlock>
      <textBlock ix="23">Maria, 25 år, försökte dölja sitt ofödda barn under sin t-shirt. Hon var sex månader på väg. En soldat tog sig in i huset och våldtog henne under hot. Han hade en pistol. Jag var livrädd, berättade hon gråtande.</textBlock>
      <textBlock ix="24">Isabella, 29 år, fick två barn med soldater efter våldtäkter. Barnen är två respektive sju år gamla.</textBlock>
      <textBlock ix="25">Flickorna har indonesiska namn som ett bittert minne av papporna. Isabella berättar att hon är totalt utelämnad. Hennes föräldrar är döda. Hon bor med sin yngre syster, och en av hennes bröder är dödad.</textBlock>
      <textBlock ix="26">Odilia berättar: Min nevös fru var en vacker flicka, gravid med sitt första barn och skulle snart föda. Mannen gick till arbetet, och hon var ensam hemma då en soldat bröt sig in i huset och våldtog henne. Barnet dog. Vi blev chockade. I vårt land respekterar vi en gravid kvinna. Inte ens maken rör henne när hon är gravid av hänsyn till barnet.</textBlock>
      <textBlock ix="27">Fru talman! Så här fortsätter rapporten med den ena hemska historien efter den andra. Flickor 13, 14,</textBlock>
      <textBlock ix="28">15 år gamla våldtas. Makar till motståndsmän hotas och tvingas bli sexslavar för att inte maken skall dödas eller för att de inte skall gå på äldsta dottern eller en ännu yngre dotter.</textBlock>
      <textBlock ix="29">Vad har Sverige gjort? Våldet har snarare trappats upp det senaste året efter det att biskop Belo och José</textBlock>
      <textBlock ix="30">Ramos Horta fick Nobels fredspris.</textBlock>
      <textBlock ix="31">Sverige har hela detta år i FN:s säkerhetsråd, också som ordförande, haft chansen att lyfta fram Östtimorfrågan. Sverige har kunnat agera via EU tillsammans med Portugal och Irland, som är särskilt engagerade för Östtimors sak. I stället har internationella krafter lagts på att rädda president Suhartos ansikte genom understöd till honom och hans familj för att lösa den ekonomiska krisen i Indonesien. Borde inte pengarna har gått till folkliga organisationer, för folkets bästa?</textBlock>
      <textBlock ix="32">Jag vill fråga utrikesministern när regeringen skall agera kraftfullt för att garantera det östtimoresiska folkets säkerhet genom permanent närvaro av FN i</textBlock>
      <textBlock ix="33">Östtimor och för att uppfylla kraven på en folkomröstning om Östtimors självbestämmande. När skall man lyfta fram frågan om våld mot kvinnor och andra brott mot de mänskliga rättigheterna i Östtimor? När skall man stödja internationell civil fredsbevakning av enskilda organisationer i Östtimor och se till så att dessa får fritt tillträde till Östtimor?</textBlock>
      <textBlock ix="34">Fru talman! Jag skall göra en travestering av I</textBlock>
      <textBlock ix="35">väntan på Godot. Min rubrik är: Fly för livet eller I</textBlock>
      <textBlock ix="36">väntan på vad då.</textBlock>
      <textBlock ix="37">Sveriges regering har satsat 15 miljoner kronor på att upplysa svenska folket om att Förintelsen under andra världskriget verkligen har ägt rum. Att liknande mänskliga grymheter kan hända igen har visat sig i forna Jugoslavien, Bosnien m.fl. Det är viktigt att ta avstånd från andra nationers inhumanism under historisk tid och i vår egen samtid, men än viktigare är det att inte ignorera inhumanismen då den visar sig på vår egen bakgård.</textBlock>
      <textBlock ix="38">Tyvärr påvisar situationen för asylsökande människor från Förbundsrepubliken Jugoslavien som har vistats i Sverige i tre år eller längre och som har lagakraftvunna beslut om avvisning att den svenska regeringens humanistiska intresse inte riktigt når in i vår egen samtid.</textBlock>
      <textBlock ix="39">Den 16 januari 1998 undertecknades återtagandeavtalet mellan Sverige och Förbundsrepubliken Jugoslavien. Nu återstår att avtalet skall godkännas av</textBlock>
      <textBlock ix="40">Förbundsrepubliken Jugoslaviens parlament.</textBlock>
      <textBlock ix="41">I Sverige finns i dag 1 700 människor från forna</textBlock>
      <textBlock ix="42">Jugoslavien som hotas av avvisning, och därtill 2 000</textBlock>
      <textBlock ix="43">övriga. Jag vill fråga utrikesministern varför Sveriges regering inte utställer en förordning som beviljar asylsökande människor från Förbundsrepubliken</textBlock>
      <textBlock ix="44">Jugoslavien, som ofrivilligt har tvingats att vänta oacceptabelt länge i Sverige på att avvisas till förbundsrepubliken, uppehållstillstånd i Sverige.</textBlock>
    </textBlock>
  </contentBlock>
  <contentBlock ix="43">
    <textBlock ix="0">
      <textBlock ix="0">Anf.  33  VIOLA FURUBJELKE (s):</textBlock>
      <textBlock ix="1">Fru talman! Genom en målmedveten och aktiv utrikes- och säkerhetspolitik försöker vi påverka utvecklingen i världen i riktning mot fred, rättvisa, demokrati och respekt för mänskliga rättigheter för oss själva och för världen i övrigt.</textBlock>
      <textBlock ix="2">Ibland har vi i riksdagens olika partier olika uppfattningar om hur vi skall gå till väga, men nästan aldrig om vad vi vill uppnå.</textBlock>
      <textBlock ix="3">Historiska tillbakablickar har varit mycket vanliga i den utrikespolitiska debatten i dag. Kanske har den berömvärda insatsen för att få oss att minnas och sprida kunskap och information om de ohyggligheter som begicks mot det judiska folket under andra världskriget varit en inspirationskälla. Det kanske blir något slags undermedveten reflex, därför att vi tycker att händelseförloppet går väldigt snabbt. Vi behöver kanske titta tillbaka för att se en kontinuitet och förstå vad som verkligen hände, för att sedan kunna gå vidare.</textBlock>
      <textBlock ix="4">Vi har ett årtionde bakom oss som rymmer större förändringar än vad någon hade kunnat förutspå. För bara tio år sedan, 1988, var Tyskland fortfarande delat. Omfattande strejker hade börjat bryta ut i Polen. Nelson Mandela satt fortfarande fängslad på</textBlock>
      <textBlock ix="5">Robben Island medan apartheidpolitiken slet sönder</textBlock>
      <textBlock ix="6">Sydafrika. Det var efter Olof Palme, men det var före barnkonventionen och kommunismens kollaps i Europa.</textBlock>
      <textBlock ix="7">År 1988 var det år då det kalla kriget började dö ut och det blev möjligt att sluta fred i konflikter som pågått i decennier.</textBlock>
      <textBlock ix="8">Efter sex års utdragna förhandlingar undertecknades i april 1988 avtal om fred i Afghanistan, och</textBlock>
      <textBlock ix="9">Sovjet började sitt återtåg. Med facit i hand kan man konstatera att det var fel att inte ta med Mujaheddin i fredsförhandlingarna. Ockupationen följdes av ett inbördeskrig som banade väg för talibanernas maktövertagande och fundamentalistiska terror.</textBlock>
      <textBlock ix="10">Vi vet att landet nyligen har drabbats av en fruktansvärd jordbävning, men det märkliga är att vi inte har sett några bilder från denna jordbävning. Medierna har inte förmedlat någonting. Den självvalda isolering som regeringen har försatt landet i är sannolikt förödande för hjälpinsatsernas storlek.</textBlock>
      <textBlock ix="11">År 1988 togs också betydelsefulla steg mot fred i</textBlock>
      <textBlock ix="12">Centralamerika. Den 20 augusti samma år proklamerades vapenvila mellan Iran och Irak. I augusti 1988, vidare, antogs den fredsplan för Västra Sahara som har nämnts här i dag. Västra Sahara skall senare i år förhoppningsvis nå framgångsrika resultat i folkomröstningen.</textBlock>
      <textBlock ix="13">Den 22 december undertecknades det avtal som några månader senare skulle ge Namibia frihet. Efter åtta månader av hårt arbete som FN:s Namibiakommissarie omkom vår vän och landsman Bernt Carlsson i flygplanssprängningen över Lockerbie när han var på väg till undertecknandet av just detta avtal i</textBlock>
      <textBlock ix="14">New York.</textBlock>
      <textBlock ix="15">Detta och väldigt mycket mer hände 1988. I alla de fredsuppgörelser som jag har nämnt var FN aktivt.</textBlock>
      <textBlock ix="16">FN:s fredsbevarande trupper belönades det året med</textBlock>
      <textBlock ix="17">Nobels fredspris.</textBlock>
      <textBlock ix="18">Vi kan känna stolthet över att svenska insatser medverkade till denna utveckling. Det var bl.a. vårt agerande under denna period som grundlade det förtroende som visades Sverige när vi invaldes i säkerhetsrådet 1996.</textBlock>
      <textBlock ix="19">Tio år, fru talman, är ingen lång tid. Ändå har genomgripande förändringar skett. Det är förändringar som väsentligt har förändrat förutsättningarna för vår utrikes- och säkerhetspolitik. Mest genomgripande är nog förändringarna på det säkerhetspolitiska området.</textBlock>
      <textBlock ix="20">Jag menar att vi i Sverige, trots den kritik som ibland riktas mot regeringen i denna kammare, på ett konstruktivt och flexibelt sätt har anpassat vår säkerhetspolitik till de nya förutsättningar som råder. Vi kan fortfarande, med samma mål för ögonen, arbeta för fred och säkerhet här hemma och ute i världen.</textBlock>
      <textBlock ix="21">EU-medlemskapet är den största enskilda händelse av betydelse för säkerheten.</textBlock>
      <textBlock ix="22">Fru talman! Fortfarande med avstamp i 1988 års utrikespolitiska debatt vill jag ta upp två frågor, där några avgörande framsteg tyvärr inte kan märkas trots stora ansträngningar. Flera har också uttryckt sin oro och sina bekymmer över just dessa frågor. Det skall inte hindra mig. Jag tycker att det är viktigt att det finns stor samstämmighet om var tyngdpunkten bör ligga i våra framtida ansträngningar.</textBlock>
      <textBlock ix="23">Först vill jag ta upp situationen i Mellanöstern.</textBlock>
      <textBlock ix="24">År 1988 hade intifadan precis börjat. Arafat skulle tala i generalförsamlingen den hösten. Genom en tvist med USA fick han inte visum och blev inte insläppt, så generalförsamlingen flyttade sin debatt till Genève.</textBlock>
      <textBlock ix="25">Det var ett oerhört viktigt tal som Arafat höll. I talet erkände han staten Israel, och han fördömde all terrorism. Det blev början på en fredsprocess.</textBlock>
      <textBlock ix="26">Dåvarande utrikesministern Sten Andersson bedrev en skytteldiplomati som så småningom resulterade i att USA inledde en dialog med PLO. Madridmötet några år efteråt och Osloöverenskommelsen 1993</textBlock>
      <textBlock ix="27">väckte stora förväntningar på den fortsatta fredsprocessen.</textBlock>
      <textBlock ix="28">Men förväntningarna kom på skam. Dödsskjutningen av premiärminister Rabin var också ett skott mot fredsprocessen.</textBlock>
      <textBlock ix="29">Ingrid Näslund talar om "fredsprocessen i Israel".</textBlock>
      <textBlock ix="30">Jag skulle vilja påminna om att det är en fredsprocess mellan många parter i Mellanöstern men att det vi främst talar om kanske är fredsprocessen mellan Israel och Palestina. Jag skulle vilja fråga: Existerar Palestina som en tänkbar statsbildning för Ingrid Näslund?</textBlock>
      <textBlock ix="31">Fru talman! Israels bosättningspolitik och ovilja att dra sig tillbaka från de ockuperade områdena innebar ett allvarligt hot mot fredsprocessen och ett brott mot folkrätten. Israels folk firar i år sitt 50-</textBlock>
      <textBlock ix="32">årsjubileum som stat. Vi delar naturligtvis deras glädje, och vi vill försvara deras rätt att leva i fred inom säkra och erkända gränser. Men det palestinska folket har samma rätt. Israel måste uppfylla Osloavtalets grundläggande innebörd om land för fred och utan dröjsmål dra sig tillbaka från de ockuperade områdena. Fredsprocessen måste åter ta sin utgångspunkt i resolutionerna 242 och 338, och en tvåstadslösning med ett israeliskt tillbakadragande till 1967</textBlock>
      <textBlock ix="33">års gränser måste vara den slutliga lösningen. Palestinierna måste samtidigt bringas att upphöra med allt slags terror. Terrorism kan aldrig tolereras. Det förstör själva förutsättningarna för fred.</textBlock>
      <textBlock ix="34">Vi socialdemokrater har alltid haft sådana relationer med arbetarpartiet i Israel att det har tålt hårda diskussioner i Palestinafrågan. Jag vill fråga moderaterna: Hur ser era relationer till högern i Israel ut?</textBlock>
      <textBlock ix="35">Kan ni genom påtryckningar försöka påverka Netanyahu att agera i enlighet med de ingångna fredsavtalen? Har några sådana ansträngningar gjorts? Finns de med i er international?</textBlock>
      <textBlock ix="36">Fru talman! Låt mig avslutningsvis instämma i vad som har sagts om dödsstraffet och en intensifierad kamp mot detta. Jag gläder mig också åt att regeringen står bakom den kampen. Hans Göran Franck, en kollega till oss, talade enträget och envist om kampen mot dödsstraffet i den här kammaren. För precis tio år sedan drog han i den utrikespolitiska debatten en parallell till fallet Karla Faye Tucker. Tyvärr har ingenting hänt på det området. Låt oss i utrikesdebatten år 2008 få höra att konfliktförebyggande arbete i</textBlock>
      <textBlock ix="37">FN:s regi når resultat, att dödsstraffet är avskaffat och att det råder fred i Mellanöstern!</textBlock>
    </textBlock>
  </contentBlock>
  <contentBlock ix="44">
    <textBlock ix="0">
      <textBlock ix="0">Anf.  34  EVA GOËS (mp) replik:</textBlock>
      <textBlock ix="1">Fru talman! Jag hann inte vidareutveckla det jag sade om demokratin inom vårt land. Vi har här 1 700</textBlock>
      <textBlock ix="2">långväntande människor från det forna Jugoslavien, som inte vet om de skall bli hemskickade eller inte.</textBlock>
      <textBlock ix="3">Det är extra viktigt att Sveriges regering i sitt handlande lever upp till Sveriges rykte som ett demokratiskt och humanitärt rättsland för att det svenska samhällets generella åsiktsströmningar skall gå i positiv riktning. Utan ett humant handlande bakom regeringens humana ord blir orden endast tomt prat, och upplysningen om Förintelsen och insatserna för att motverka främlingsfientlighet och rasism blir endast ett spel för gallerierna.</textBlock>
      <textBlock ix="4">Jag frågar mig därför: Skall man skicka tillbaka människor till ett ursprungsland som har förändrats, där de kommer att leva som flyktingar i sitt eget land?</textBlock>
      <textBlock ix="5">Är det humanitärt? Eller skall man ta hänsyn till att det i dagsläget har begåtts ett folkmord? Vi behöver inte tala om något som har skett för 50 år sedan; detta har pågått nu. Vad anser Viola Furubjelke att man skall göra med dessa människor, som vi har i vårt eget s.k. demokratiska land?</textBlock>
    </textBlock>
  </contentBlock>
  <contentBlock ix="45">
    <textBlock ix="0">
      <textBlock ix="0">Anf.  35  VIOLA FURUBJELKE (s) replik:</textBlock>
      <textBlock ix="1">Fru talman! Varje land har enligt folkrätten en skyldighet att ta tillbaka sina flyktingar om förutsättningarna är sådana att fred råder, en fredsuppgörelse finns och en regering finns i landet. Vi arbetar naturligtvis med de här regeringarna, för att de skall säkra flyktingarnas liv när dessa kommer tillbaka. Vi vet att det inte alltid blir fallet.</textBlock>
      <textBlock ix="2">Jag anser att det i flyktingfrågor är omöjligt att uttala sig generellt. Det är omöjligt att, som Eva Goës gjorde i sitt inledningsanförande, säga att en hel grupp människor skall få stanna. Varje ärende kräver en enskild bedömning. Jag menar att vi har en generös flyktingpolitik, även om misstag naturligtvis också görs inom den ramen.</textBlock>
    </textBlock>
  </contentBlock>
  <contentBlock ix="46">
    <textBlock ix="0">
      <textBlock ix="0">Anf.  36  EVA GOËS (mp) replik:</textBlock>
      <textBlock ix="1">Fru talman! Vi vet att praxis inte har ändrats i Utlänningsnämnden. Jag vill referera vad en advokat som ingick i en delegation från Svenska kyrkan och som var nere i Kosova sade. Han har vittnat om följande:</textBlock>
      <textBlock ix="2">Samtliga sju familjer som jag besökt har under det senaste året utsatts för någon form av trakasserier. Det har varit godtyckliga husrannsakningar, inställelseorder till polis för att lämna vapen som man inte har och att betala godtyckliga böter. Vid inställelse hos polis finns det en uppenbar risk att bli misshandlad under förhör. Hot av olika slag är vanligt. Tre familjer som jag har besökt som har blivit utvisade från Sverige blev utsatta för långa förhör vid gränsen, slagna, hotade, beslagtagna på saker och pengar. En del av dem fick också sina pass beslagtagna vid gränsen.</textBlock>
      <textBlock ix="3">Då kan man fråga sig: Vad hjälper det att vi ger dessa människor ett startbelopp, ett kontantstöd på</textBlock>
      <textBlock ix="4">30 000 kr per familjer eller 5 000 för en enskild person, om de muddras vid gränsen? Är det humanitärt att de skall behöva leva i ett land som inte känns som deras eget, där deras hus är nedbrända, osv.?</textBlock>
    </textBlock>
  </contentBlock>
  <contentBlock ix="47">
    <textBlock ix="0">
      <textBlock ix="0">Anf.  37  VIOLA FURUBJELKE (s) replik:</textBlock>
      <textBlock ix="1">Fru talman! Eva Goës hänvisar här till ett enskilt ärende, som jag självfallet inte känner till. Det är en väldigt oroande situation i Kosovo, men jag utgår från att regeringen, med utgångspunkt i de riktlinjer som riksdagen har lämnat, bedömer varje ärende på ett så korrekt sätt som bara är möjligt. Det innebär att människor inte skall skickas tillbaka om det råder uppenbar risk att de kommer att bli utsatta för tortyr, övergrepp, risk för sitt liv eller fängslanden. Jag kan inte närmare gå in på det här ärendet, men jag förutsätter att regeringen lever efter de kriterier som riksdagen har beslutat om.</textBlock>
    </textBlock>
  </contentBlock>
  <contentBlock ix="48">
    <textBlock ix="0">
      <textBlock ix="0">Anf.  38  BENGT HURTIG (v) replik:</textBlock>
      <textBlock ix="1">Fru talman! Jag kan i mycket instämma i vad Viola Furubjelke sade, bl.a. att fred och säkerhet naturligtvis är ett övergripande mål för svensk utrikespolitik. Detta står vi alla bakom.</textBlock>
      <textBlock ix="2">Jag har i 20 års tid varit aktiv i det s.k. Nordkalottssamarbetet eller Storkalottssamarbetet, som 1993</textBlock>
      <textBlock ix="3">övergick i det s.k. Barentssamarbetet och som nu sker i mer organiserad form. Jag tror att folken i den norra delen av Sverige ser det här samarbetet som främst ett samarbete mellan folken, mellan länen där uppe och mellan de ingående ländernas regeringar.</textBlock>
      <textBlock ix="4">Vid mötet i Luleå den 20 januari med Barentsrådet var också den vice utrikesministern Strobe Talbott närvarande. Han sade att hans närvaro skulle ses som en demonstation av hur Nato också blickar norrut.</textBlock>
      <textBlock ix="5">Man skulle inte bara ha en geografisk huvudinriktning mot Centraleuropa utan också norrut. Kan Viola Furubjelke tänka sig att vi tillsammans med Finland och</textBlock>
      <textBlock ix="6">Nato genomför militära PFF-övningar i norra delen av</textBlock>
      <textBlock ix="7">Skandinavien utan att Ryssland är inblandat?</textBlock>
    </textBlock>
  </contentBlock>
  <contentBlock ix="49">
    <textBlock ix="0">
      <textBlock ix="0">Anf.  39  ANDRE VICE TALMANNEN:</textBlock>
      <textBlock ix="1">Jag måste påminna ledamöterna om att repliktiden nu faktiskt är en minut.</textBlock>
    </textBlock>
  </contentBlock>
  <contentBlock ix="50">
    <textBlock ix="0">
      <textBlock ix="0">Anf.  40  VIOLA FURUBJELKE (s) replik:</textBlock>
      <textBlock ix="1">Fru talman! Det är naturligtvis en strävan att</textBlock>
      <textBlock ix="2">Ryssland skall delta i de här övningarna så långt det är möjligt. Det är i och för sig en hypotetisk fråga som ställs, huruvida vi skulle kunna delta eller inte om</textBlock>
      <textBlock ix="3">Ryssland inte var med. Vad jag kan säga är att vi inte skulle spara några ansträngningar för att få Ryssland att medverka.</textBlock>
    </textBlock>
  </contentBlock>
  <contentBlock ix="51">
    <textBlock ix="0">
      <textBlock ix="0">Anf.  41  BENGT HURTIG (v) replik:</textBlock>
      <textBlock ix="1">Fru talman! Det var inte ett fullständigt svar på frågan. Sådan militär förstärkning som en sådan aktivitet där uppe skulle vara fråga om strider fundamentalt mot de grundläggande principer som har varit vägledande för kalottssamarbetet och också för Barentssamarbetet. Samarbetet skulle just syfta till att vi kunde minska den militära aktivitet som Nato har för sig i norra Norge och som Ryssland har för sig uppe i</textBlock>
      <textBlock ix="2">Murmanskregionen.</textBlock>
    </textBlock>
  </contentBlock>
  <contentBlock ix="52">
    <textBlock ix="0">
      <textBlock ix="0">Anf.  42  VIOLA FURUBJELKE (s) replik:</textBlock>
      <textBlock ix="1">Fru talman! Nej, det var inte ett fullständigt svar på frågan, men förutsättningarna var heller inte fullständigt kända. I en sådan situation föreligger naturligtvis en lång rad omständigheter som måste vägas in. Vad jag vill säga är att Rysslands medverkan är absolut önskvärd och att Sverige inte skulle spara några ansträngningar för att få med Ryssland. Huruvida vi i övrigt skulle kunna delta kan jag inte uttala mig om.</textBlock>
    </textBlock>
  </contentBlock>
  <contentBlock ix="53">
    <textBlock ix="0">
      <textBlock ix="0">Anf.  43  INGRID NÄSLUND (kd) replik:</textBlock>
      <textBlock ix="1">Fru talman! Jag vill gärna svara på Viola Furubjelkes fråga när det gällde Palestina som stat.</textBlock>
      <textBlock ix="2">Fredsprocessen är naturligtvis mellan de självstyrande palestinska områdena och Israel. Men det är ännu inte någon stat. Detta är ett faktum. När vi diskuterar exempelvis Taiwan brukar Viola Furubjelke vara väldigt noga med att tala om att det bara finns ett Kina. Dock måste man sätta ett mycket stort frågetecken för huruvida Taiwan verkligen lyder under Beijing.</textBlock>
    </textBlock>
  </contentBlock>
  <contentBlock ix="54">
    <textBlock ix="0">
      <textBlock ix="0">Anf.  44  VIOLA FURUBJELKE (s) replik:</textBlock>
      <textBlock ix="1">Fru talman! Vad jag ville utröna var om det i Ingrid Näslunds föreställningsvärld existerade två stater sida vid sida, Israel och Palestina, och om det inte är så att fredsprocessen bedrivs mellan den israeliska regeringen och den palestinska myndighetens företrädare, personifierade av deras ordförande Arafat.</textBlock>
      <textBlock ix="2">Jag vill också ta tillfället i akt att rikta ännu en fråga till Ingrid Näslund om den här saken. Anser</textBlock>
      <textBlock ix="3">Ingrid Näslund att bosättningarna på ockuperad mark är folkrättsstridiga?</textBlock>
    </textBlock>
  </contentBlock>
  <contentBlock ix="55">
    <textBlock ix="0">
      <textBlock ix="0">Anf.  45  INGRID NÄSLUND (kd) replik:</textBlock>
      <textBlock ix="1">Fru talman! Jag har redan svarat att jag anser att fredsprocessens förhandlingar bedrivs mellan staten</textBlock>
      <textBlock ix="2">Israel och den palestinska myndighet, som representerar det självstyrande området. Det är fullt klart. Detta är ju ett faktum! På Viola Furubjelke lät det som om det var staten Palestina.</textBlock>
      <textBlock ix="3">Vad som existerar i min föreställningsvärld är egentligen ganska ointressant i jämförelse med vad som existerar i Israels och den palestinska myndighetens föreställningsvärldar. Det är mellan dem fredsprocessen försiggår. Jag missunnar inte palestinierna att få en stat vid sidan av Israel om det är detta de kan komma fram till i en fredsöverenskommelse -</textBlock>
      <textBlock ix="4">ingalunda!</textBlock>
      <textBlock ix="5">När det gäller frågan om bosättningarna har jag redan klart uttryckt att dessa bosättningar visserligen inte ingår i fredsöverenskommelsen, men de är ändå starkt misstroendeskapande.</textBlock>
    </textBlock>
  </contentBlock>
  <contentBlock ix="56">
    <textBlock ix="0">
      <textBlock ix="0">Anf.  46  KARL-GÖRAN BIÖRSMARK (fp)</textBlock>
      <textBlock ix="1">replik:</textBlock>
      <textBlock ix="2">Fru talman! Viola Furubjelke gick också tillbaka litet i tiden för att titta på de erfarenheter vi har, dra de rätta slutsatserna och sedan bygga vidare på dem och handla därefter. Det var ett tema också i mitt inlägg.</textBlock>
      <textBlock ix="3">En av de frågor jag ställde till utrikesministern men inte fick något bra svar på vill jag nu ställa till ordföranden i utrikesutskottet, som tillika är ordförande i Svenska FN-förbundet. Det gäller just det som</textBlock>
      <textBlock ix="4">Carlsson-Ramphal-rapporten tar upp om ändring av stadgan. I FN-stadgan står det i dag att "ingen bestämmelse i denna stadga berättigar Förenta nationerna att ingripa i frågor som väsentligen falla inom vederbörande stats egen behörighet". Det är det som ger svårigheter bl.a. i Algerietfrågan. Men då har man ett förslag. Jag läser direkt ur rapporten: Förenta nationernas stadga bör ändras för att låta säkerhetsrådet bemyndiga agerande i situationer inom länder.</textBlock>
      <textBlock ix="5">Delar Viola Furubjelke uppfattningen att det bör ske?</textBlock>
    </textBlock>
  </contentBlock>
  <contentBlock ix="57">
    <textBlock ix="0">
      <textBlock ix="0">Anf.  47  VIOLA FURUBJELKE (s) replik:</textBlock>
      <textBlock ix="1">Fru talman! Det helt nya konfliktmönster vi ser i dag kräver att FN kan arbeta på ett annorlunda sätt.</textBlock>
      <textBlock ix="2">Jag är däremot inte lika övertygad som Karl-Göran</textBlock>
      <textBlock ix="3">Biörsmark om att ett omedelbart förslag om en stadgeändring skulle kunna vara framgångsrikt. Det är oerhört riskfyllt att lägga fram ett sådant förslag, eftersom det sannolikt inte finns någon motivation från en majoritet av staterna. Det skulle sannolikt inte ens vara genomförbart. Vi kanske skulle komma ut med en mycket svagare stadga.</textBlock>
      <textBlock ix="4">Vad jag i stället vill förorda är att FN, när den politiska viljan finns, i stället försöker att arbeta på ett sådant sätt att man kan lösa även interna konflikter.</textBlock>
      <textBlock ix="5">Sedan kanske FN om ett tiotal år - låt oss säga att vi blickar framåt samma tidsrymd som vi blickade tillbaka - kan kodifiera praxis och föra in i stadgan precis hur man gjorde med fredsbevarande operationer för länge sedan, dvs. ett arbetssätt som redan är etablerat.</textBlock>
    </textBlock>
  </contentBlock>
  <contentBlock ix="58">
    <textBlock ix="0">
      <textBlock ix="0">Anf.  48  KARL-GÖRAN BIÖRSMARK (fp)</textBlock>
      <textBlock ix="1">replik:</textBlock>
      <textBlock ix="2">Fru talman! Det är naturligtvis alltid riskfyllt att agera. Den som står still trampar inte någon på tårna.</textBlock>
      <textBlock ix="3">Men man måste ibland också driva på. Om detta går att genomföra eller inte vet vi inte. Det kan man inte veta förrän man har prövat.</textBlock>
      <textBlock ix="4">Nu säger Viola Furubjelke: Vi får väl se hur det ser ut om tio år. Kanske har vi då etablerat någon form av praxis.</textBlock>
      <textBlock ix="5">Jag menar att Sverige måste vara pådrivande här och aktualisera den här problematiken, dvs. att FN</textBlock>
      <textBlock ix="6">måste kunna höja sin profil och agera även när människor lider på grund av interna konflikter, såsom de gör i många av de länder vi har nämnt här i dag. Dessa länder kan i dag säga: FN får inte gå in, för det är en inre angelägenhet. Vi måste våga ta i den frågan.</textBlock>
      <textBlock ix="7">Vi måste agera. Jag är litet förvånad över att ordföranden i Svenska FN-förbundet inte har högre profil när det gäller att följa Carlsson-Ramphal-rapporten.</textBlock>
    </textBlock>
  </contentBlock>
  <contentBlock ix="59">
    <textBlock ix="0">
      <textBlock ix="0">Anf.  49  VIOLA FURUBJELKE (s) replik:</textBlock>
      <textBlock ix="1">Fru talman! Jag anser att vi har den allra högsta profil. Sverige skall agera kraftfullt för att få FN att agera i interna konflikter. Vad jag säger är att vi inte behöver lägga allt krut på att försöka få det på papperet i dag. Det skulle nämligen sannolikt misslyckas.</textBlock>
      <textBlock ix="2">Däremot skall vårt arbetssätt vara alldeles tydligt: FN</textBlock>
      <textBlock ix="3">skall gå in också i interna konklikter. Men vi måste arbeta med opinionsbildning, med en attitydförändring från medlemsstaterna, så att vi får en acceptans för detta. Annars kan det aldrig bli framgångsrikt.</textBlock>
      <textBlock ix="4">Att öppna stadgan i dag, när FN har 185 medlemmar, skulle vara förödande. Det var svårt för 51 att bli sams om den när den formulerades för mer än 50 år sedan.</textBlock>
    </textBlock>
  </contentBlock>
  <contentBlock ix="60">
    <textBlock ix="0">
      <textBlock ix="0">Anf.  50  INGER KOCH (m) replik:</textBlock>
      <textBlock ix="1">Fru talman! Först, Viola Furubjelke, vill jag göra ett tillrättaläggande när det gäller Afghanistan. Bilder från det jordbävningsdrabbade området i norra Afghanistan visades i TV-sändningarna i går kväll. Det var också en ganska lång intervju med en kvinnlig läkare från Läkare utan gränser, som arbetar där uppe.</textBlock>
      <textBlock ix="2">Dessutom skall vi komma ihåg att talibanerna inte behärskar hela landet. Den norra delen av landet styrs fortfarande av delar av den gamla Rabbaniregeringen.</textBlock>
      <textBlock ix="3">Det är alltså inte så enkelt som det kan verka.</textBlock>
      <textBlock ix="4">Sedan fick jag en direkt fråga som gällde Likud.</textBlock>
      <textBlock ix="5">Nej, Likudpartiet i Israel är inte med i det demokratiska, internationella samarbete där vi moderater är med och där Carl Bildt är ordförande. Lars Hjertén kommer senare i sitt tal att mer kommentera de israelisk-palestinska relationerna.</textBlock>
    </textBlock>
  </contentBlock>
  <contentBlock ix="61">
    <textBlock ix="0">
      <textBlock ix="0">Anf.  51  VIOLA FURUBJELKE (s) replik:</textBlock>
      <textBlock ix="1">Fru talman! Jag hade inte möjlighet att se nyhetssändningarna i går. Men det var väl bra att det så småningom kom ut bilder från Afghanistan. Det är naturligtvis inget som jag har anledning att betvivla.</textBlock>
      <textBlock ix="2">Det var bara en reflexion från min sida att det dröjde väldigt lång tid och att det är ett tecken på den självvalda isolering och den slutenhet som landet har. Men förhoppningsvis kan detta då bidra till en ökad hjälpinsats och bättre biståndsvilja.</textBlock>
    </textBlock>
  </contentBlock>
  <contentBlock ix="62">
    <textBlock ix="0">
      <textBlock ix="0">Anf.  52  INGER KOCH (m) replik:</textBlock>
      <textBlock ix="1">Fru talman! Vi skall akta oss för att dra förhastade slutsatser. Vi skall komma ihåg i vilket område den här jordbävningen ägde rum. Det är ett bergsområde på 2 000-3 000 meters höjd. Det är alldeles hopplöst att komma dit. Det är mycket snö, och vägarna är helt blockerade. Det har tagit tre dagar för det här TV-</textBlock>
      <textBlock ix="2">teamet att ta sig dit, så det är inte så konstigt att nyhetsförmedlingen tar tid.</textBlock>
    </textBlock>
  </contentBlock>
  <contentBlock ix="63">
    <textBlock ix="0">
      <textBlock ix="0">Anf.  53  BERTIL PERSSON (m):</textBlock>
      <textBlock ix="1">Fru talman! Vi lever i en värld i förändring. Trots en del problem är det ändå optimismen som dominerar. Globaliseringen ger u-världen helt nya möjligheter. Vi ser tillväxt i nästan alla regioner. Det är Afrika söder om Sahara som är det stora undantaget. Vi ser hur demokrati och respekt för mänskliga rättigheter ersätter enpartiväldena. Vi ser hur marknadsekonomin ersätter socialistisk planekonomi.</textBlock>
      <textBlock ix="2">Den här förändringen kräver naturligtvis också förändringar i det utvecklingssamarbete som vi har bedrivit. Vi måste dra erfarenheter från de 25 år som vi har hållit på med att bedriva bistånd.</textBlock>
      <textBlock ix="3">Vi har från vår sida gått före på många områden.</textBlock>
      <textBlock ix="4">Vi var först med att kräva fattigdomsutrotningen som det övergripande målet. Vi är nu nära att få detta mål fastställt som det övergripande. Det är vi glada för.</textBlock>
      <textBlock ix="5">Vi har krävt koncentration på Afrika, och vi har krävt större närvaro i Afrika än på Sveavägen.</textBlock>
      <textBlock ix="6">Vi har krävt effektivitetsmål som är mätbara. Man skall kunna mäta vad man gör.</textBlock>
      <textBlock ix="7">Vi har ställt krav på respekt för MR och utveckling mot demokrati för det svenska biståndet och en begränsning av biståndet till de länder där korruptionen är omfattande. Vi föreslår att man i stället skall gå via de frivilliga organisationerna, NGO:erna.</textBlock>
      <textBlock ix="8">Vi har krävt stöd till marknadsekonomins institutioner. Vi har begärt trepartssamarbete. Vi har velat separera östbiståndet och koncentrera det på övergången till marknadsekonomi.</textBlock>
      <textBlock ix="9">Vi ser nu att man från regeringens sida bedriver ett aktivt arbete med en sådan här översyn. Vi har fått en fattigdomsskrivelse, Afrikaskrivelsen är på gång och</textBlock>
      <textBlock ix="10">Asienskrivelsen är på gång. Det är alldeles utmärkt.</textBlock>
      <textBlock ix="11">Jag vill ta upp de här områdena litet ytterligare.</textBlock>
      <textBlock ix="12">När det gäller fattigdomsutrotningen tror jag att det är mycket viktigt att vi fortsätter att aktivt slå vakt om frihandeln. Den kommer att utsättas för hot när</textBlock>
      <textBlock ix="13">Asienkriserna kommer att öka de asiatiska tigrarnas konkurrensmöjligheter på de marknader där även vi är aktiva.</textBlock>
      <textBlock ix="14">Vi kommer att möta dolda handelshinder i form av socialklausuler och miljöklausuler. Jag tror att det är oerhört viktigt att vi går in och försöker rätta till de här problemen med biståndsinsatser i stället för att försöka skydda branscher som har svårigheter här hemma genom den här typen av klausuler. Vi skall komma ihåg att i u-länderna är handeln tio gånger större än det bistånd de får.</textBlock>
      <textBlock ix="15">Ett annat område när det gäller fattigdomsutrotningen är naturligtvis skuldavskrivningarna. Vi har i vår budget föreslagit 803 färska miljoner till just skuldavskrivningar. Vi ser hur kyrkan nu går ut med kampanjen Jubel 2000. Jag tror att det är ett bra sätt att hjälpa nya framstegsvänliga regimer att slippa gamla problem. Däremot får man inte villkorslöst gå in för skuldavskrivningar, därför att korrupta eller utvecklingsfientliga regimer därigenom egentligen bara får nytt låneutrymme.</textBlock>
      <textBlock ix="16">Jag tror att det är viktigt att vi fokuserar på Afrika.</textBlock>
      <textBlock ix="17">Det är här fattigdomen växer, även om man nu kan se att t.ex. födelsetalen successivt minskar. Där tycker vi att det är viktigt att vi byter bistånd mot framsteg. Vi skall, som Inger Koch har talat om, vidhålla och förstärka kraven på en fast utveckling mot respekt för</textBlock>
      <textBlock ix="18">MR och demokrati, mot rättsstaten. Vi skall satsa på utbildning, inte minst av flickorna, vilket kanske är den allra viktigaste biståndsinsats vi kan göra. Vi skall satsa på basal hälsovård, utveckla småföretag och jordbruk och vi skall också titta närmare på hur vi på bästa sätt skall kunna få en bra samverkan med det bistånd som ges från EU och från FN-organen.</textBlock>
      <textBlock ix="19">När vi tittar på Asien ser vi att man för närvarande är inne i en kris. Jag tror att det är viktigt att vi är medvetna om att den krisen är övergående. Vi har haft en liknande kris i Sverige och vi har övervunnit den.</textBlock>
      <textBlock ix="20">Det tog inte särskilt många år.</textBlock>
      <textBlock ix="21">Vad som händer är väldigt mycket att bankerna saneras i Japan. De skall i april ha 8 % eget kapital.</textBlock>
      <textBlock ix="22">Det innebär att de får dra in väldigt mycket av de klena lån de har spridda över hela Sydostasien. Det kommer naturligtvis att leda till att man i de här länderna med sjunkande valuta kommer att kunna erbjuda lägre priser och en stärkt konkurrensförmåga. När krisen är överstånden blir det en stark tillväxt. I de här länderna kommer detta naturligtvis att initialt leda till stora klyftor. Sedan kommer man att få en bred medelklass, och därefter kommer den att kräva bättre fördelningspolitik.</textBlock>
      <textBlock ix="23">I Sydostasien har man en åldrande befolkning. Utvecklingen där kommer att fortsätta, tillväxten att öka, men i långsammare takt ju mer de närmar sig situationen i Västeuropa och västerlandet.</textBlock>
      <textBlock ix="24">I Sydasien har man för närvarande en mycket stor ökning av den unga arbetskraften. Det gör att man kan förutse en snabb utveckling där och en möjlighet att få närmast tigerekonomier även i dessa länder.</textBlock>
      <textBlock ix="25">Totalt kan man räkna med att Asien kommer att få ökad hälsa, ökad livslängd, ökad utbildning, ökade miljösatsningar och så småningom en utveckling mot mer respekt för mänskliga rättigheter och demokrati.</textBlock>
      <textBlock ix="26">Den asiatiska utvecklingsbanken räknar med att år</textBlock>
      <textBlock ix="27">2025 kommer 57 % av världens inkomster att vara lokaliserade till Asien, att man når närmast USA-</textBlock>
      <textBlock ix="28">standard i levnadsvillkoren omkring år 2030 och därmed kan bidra till hela världens utveckling.</textBlock>
      <textBlock ix="29">Med de möjligheterna är det klart att vi i vårt bistånd skall satsa på kunskapsöverföring. Vi skall inte med gåvobistånd försöka att försena övergången till en ny och bättre fördelningspolitik i de här länderna, och vi skall inte stoppa in exportstödet i biståndet.</textBlock>
      <textBlock ix="30">Inget ont om exportstöd, men det skall redovisas på sedvanligt sätt.</textBlock>
      <textBlock ix="31">Den här globaliseringen ställer nya krav på utlandsmyndigheterna. Vi behöver en omvärldsbevakning inte bara åt staten, utan också åt näringslivet. Vi behöver stöd för både svensk export och investeringar i Sverige. Här behöver man se över hur man samverkar med exportråd och Invest in Sweden. Vi behöver också se över samverkan med EU och FN och deras biståndsorgan. Vi behöver en omprövning när det gäller utlandsmyndigheterna.</textBlock>
      <textBlock ix="32">Fru talman! Fattigdomen kan och skall utrotas.</textBlock>
      <textBlock ix="33">Med fattigdomen kommer vi också att utrota det allvarligaste hotet mot fred och miljö i vår värld.</textBlock>
    </textBlock>
  </contentBlock>
  <contentBlock ix="64">
    <textBlock ix="0">
      <textBlock ix="0">Anf.  54  EVA GOËS (mp) replik:</textBlock>
      <textBlock ix="1">Fru talman! Jag tänker vända mig till Bertil Persson angående Indonesien. Suharto är världens tredje rikaste politiska ledare. Hans familj äger en stor del av allting som finns att äga. Det gäller olja, det gäller cementfabriker, ja, vi kan peka på litet av varje.</textBlock>
      <textBlock ix="2">En av ursprungsmodellens hörnstenar var statliga jordreformer som gav stora grupper av människor möjlighet att öka och effektivisera produktionen samt skapa dynamiska hemmamarknader. Så blev det aldrig i Indonesien.</textBlock>
      <textBlock ix="3">Krisen i Indonesien beror inte på för mycket regleringar, utan på för dåliga regleringar och för litet folkligt inflytande. Det är dåliga regleringar som dessutom undermineras och utnyttjas av diverse särintressen, som jag nämnde, inom stat och näringsliv samt internationella storföretag.</textBlock>
      <textBlock ix="4">Då frågar jag: Är det så att moderaterna också tycker att det är viktigare att man stöder folket än att stödja Suhartos regim eller de multinationella företagen? Skulle man dessutom fördöma dem som måste jobba med Nikes skor, kvinnor som jobbar under vidriga förhållanden?</textBlock>
    </textBlock>
  </contentBlock>
  <contentBlock ix="65">
    <textBlock ix="0">
      <textBlock ix="0">Anf.  55  BERTIL PERSSON (m) replik:</textBlock>
      <textBlock ix="1">Fru talman! Något stöd för Suharto föreligger sannerligen inte från vår sida. Det som finns i Indonesien är inte marknadsekonomi. Det faktum att Suharto och hans familj dominerar det ekonomiska livet helt är ju en utveckling som måste fördömas med kraft.</textBlock>
    </textBlock>
  </contentBlock>
  <contentBlock ix="66">
    <textBlock ix="0">
      <textBlock ix="0">Anf.  56  EVA GOËS (mp) replik:</textBlock>
      <textBlock ix="1">Fru talman! Då undrar jag: Hur skall moderaterna på ett kraftfullt sätt fördöma detta? Hur skall man påverka Valutafonden och Världsbanken så att man får en vettig inriktning?</textBlock>
      <textBlock ix="2">Det jag tyckte var sympatiskt var när Bertil Persson nämnde att bistånd skall gå till folkligt stöd. Det är någonting som jag själv har sagt när det gäller</textBlock>
      <textBlock ix="3">Zambia att man inte skall fortsätta att stödja den korrupta regimen där, utan att stödet borde gå till folket direkt.</textBlock>
    </textBlock>
  </contentBlock>
  <contentBlock ix="67">
    <textBlock ix="0">
      <textBlock ix="0">Anf.  57  BERTIL PERSSON (m) replik:</textBlock>
      <textBlock ix="1">Fru talman! Det finns inget stöd från vare sig</textBlock>
      <textBlock ix="2">Världsbanken eller Internationella valutafonden för en fortsatt regim av den utformning som man har i Indonesien. De kräver ju rätt påtagliga förändringar i de ekonomiska strukturerna. Det är nödvändigt om man skall få en bra utveckling i det här landet. Det är för korrupt i dag.</textBlock>
    </textBlock>
  </contentBlock>
  <contentBlock ix="68">
    <textBlock ix="0">
      <textBlock ix="0">Anf.  58  URBAN AHLIN (s) replik:</textBlock>
      <textBlock ix="1">Fru talman! Jag har vid ett flertal tillfällen under mandatperioden haft äran att få debattera med Bertil</textBlock>
      <textBlock ix="2">Persson. Bertil Persson har vid mängder av tillfällen alltid framhävt den sydostasiatiska ekonomins tillgodogöranden. Han har sjungit hela lovsången om detta.</textBlock>
      <textBlock ix="3">I dag har Bertil Persson varit hovsam om ekonomin i Sydostasien. Jag hörde honom säga sociala klyftor. Jag hörde honom säga behovet av fördelningspolitik. Göran Lennmarker nämnde tidigare behovet av demokrati och att komma undan sammankopplingen stat och kapital. Jag är litet nyfiken på detta.</textBlock>
      <textBlock ix="4">Medger Bertil Persson att det finns brister i den sydostasiatiska ekonomin som faktiskt behöver komma till rätta? Som Eva Goës har sagt skall det ske med ett mer demokratiskt styrelseskick och där också marknadsekonomins funktionssätt behöver förbättras.</textBlock>
      <textBlock ix="5">Stat och kapital skall inte vara sammankopplat. Medger i dag Bertil Persson detta?</textBlock>
    </textBlock>
  </contentBlock>
  <contentBlock ix="69">
    <textBlock ix="0">
      <textBlock ix="0">Anf.  59  BERTIL PERSSON (m) replik:</textBlock>
      <textBlock ix="1">Fru talman! Vi har aldrig från vår sida sagt att marknadsekonomin inte behöver ske inom de ramar som fastställs av staten. Regelverket måste ligga hos staten. Men begränsningarna får inte vara alltför hårda, av det skälet att man då hämmar mycket av dynamiken i marknadsekonomin. Men det måste alltid vara inom ett ramverk.</textBlock>
      <textBlock ix="2">Jag vill med kraft understryka att vi har talat om demokrati och respekt för mänskliga rättigheter. Varenda debatt har vi talat om betydelsen av att i länder i utveckling är demokrati, mänskliga rättigheter och rättssamhälle grunden för all form av utveckling.</textBlock>
    </textBlock>
  </contentBlock>
  <contentBlock ix="70">
    <textBlock ix="0">
      <textBlock ix="0">Anf.  60  URBAN AHLIN (s) replik:</textBlock>
      <textBlock ix="1">Fru talman! Det är glädjande att höra Bertil Persson säga att marknadsekonomin måste fungera inom ett ramverk som är fastställt av staten. Det är det vi alltid har hävdat och det jag har hävdat i tidigare debatter med honom. Men då har jag framställts som en motsträvig person till den fantastiska framgångsmedicin som den sydostasiatiska ekonomin har varit.</textBlock>
      <textBlock ix="2">Jag gläds över att Bertil Persson i dag talar om behovet av demokrati och mänskliga rättigheter och att staten fastställer ramar för hur ekonomin skall se ut. Det är ett gott steg på vägen.</textBlock>
    </textBlock>
  </contentBlock>
  <contentBlock ix="71">
    <textBlock ix="0">
      <textBlock ix="0">Anf.  61  BERTIL PERSSON (m) replik:</textBlock>
      <textBlock ix="1">Fru talman! Jag skulle vilja höra Urban Ahlin tala om när jag inte har talat om behovet av respekt för mänskliga rättigheter och demokrati i den tillväxande delen av världen. Det lär vara svårt att hitta någon sådan situation.</textBlock>
      <textBlock ix="2">Det är bra för hela världen att det går bra för en lång rad länder. Det har varit en kris i Sverige. Det har varit en kris i Sydostasien. Det är bra att Sverige hämtar sig. Det är bra att Sydostasien hämtar sig.</textBlock>
    </textBlock>
  </contentBlock>
  <contentBlock ix="72">
    <textBlock ix="0">
      <textBlock ix="0">Anf.  62  MARIANNE ANDERSSON (c):</textBlock>
      <textBlock ix="1">Fru talman! Jag skall ta upp några frågor som jag tycker att utrikesministern gick snabbt förbi eller marginellt berörde i deklarationen.</textBlock>
      <textBlock ix="2">Först och främst är det Turkiet. För några veckor sedan var det en delegation från riksdagen som besökte Turkiet för att granska situationen när det gäller mänskliga rättigheter. Det var ingen särskilt uppmuntrande resa. Visserligen medgav ledande politiker att det finns problem när det gäller mänskliga rättigheter.</textBlock>
      <textBlock ix="3">Det är i sig ett framsteg. Men så fort frågan kom in på undantagstillståndet i sydöstra Turkiet var det tvärstopp. Det fanns ingen som helst vilja att konstruktivt försöka lösa konflikten på fredlig väg med hjälp av förhandlingar.</textBlock>
      <textBlock ix="4">Vi besökte bl.a. Diyarbakir i sydöstra Turkiet. Vi kunde där konstatera att förhållandena är mycket svåra. Fattigdom, sjukdomar, brist på det mesta, rättssäkerhet existerar inte, fängslanden och tortyr. Vi fick inte tillträde till något fängelse, men vittnesmålen om förhållandena där var förfärande. Tortyr används allmänt.</textBlock>
      <textBlock ix="5">De läkare och advokater vi träffade vittnade om sina svårigheter att arbeta. Läkarna betraktas som motståndare om de behandlar människor som misstänks ha någon anknytning till PKK. Det misstänks de flesta för i det området. Därför har det hittills varit omöjligt att upprätta ett rehabiliteringscenter för tortyrskadade i området eftersom det har varit omöjligt att rekrytera läkare - förståeligt nog. Ett antal läkare har fängslats och ett antal har mördats under senare tid.</textBlock>
      <textBlock ix="6">Nu skall man ändå försöka upprätta ett rehabiliteringscenter och rekrytera läkare från övriga landet att tjänstgöra under en kort tid - i förhoppningen att de inte skall hinna råka illa ut.</textBlock>
      <textBlock ix="7">Jag skulle kunna fortsätta med uppräkningen av förhållandena länge. Men jag tror att regeringen är ganska medveten om situationen. Utrikesministern sade att regeringen vill utveckla relationerna till Turkiet, bl.a. därför att landet vill komma med i EU. Jag håller med om att det är viktigt att utveckla relationerna. Utrikesministern sade också att vi förväntar oss förbättringar vad gäller respekt för mänskliga rättigheter, demokrati och minoritetsskydd. Då är det viktigt att tydligt kräva att även situationen i sydöstra Turkiet måste lösas.</textBlock>
      <textBlock ix="8">Vi upplevde när vi talade med politiker i Turkiet att när man där talar om mänskliga rättigheter gäller de inte för sydöstra Turkiet utan endast resten av landet. Förbättringarna måste göras i hela landet. Det blev alltmer uppenbart för oss att demokratin i landet är mycket bräcklig. Det visste vi i och för sig innan. I</textBlock>
      <textBlock ix="9">själva verket är det militären som styr oavsett vilken regering som sitter vid makten. Militären har naturligtvis behov av fiender för att upprätthålla och legitimera makten. Därför är de inte intresserade av en fredlig lösning av konflikten. Därför är jag i dagsläget pessimistisk när det gäller att uppnå förbättringar inom en snar framtid.</textBlock>
      <textBlock ix="10">Jag menar att Sverige måste arbeta direkt mot</textBlock>
      <textBlock ix="11">Turkiet, men också mycket kraftfullt i EU för att åstadkomma en gemensam europeisk strategi för mänskliga rättigheter och demokrati i Turkiet. Det är viktigt att vi samarbetar om dessa frågor och verkligen är tydliga med vad vi menar.</textBlock>
      <textBlock ix="12">Så tänkte jag ta upp ett annat krisområde som utrikesministern bara snuddade vid. Hon nämnde ordet</textBlock>
      <textBlock ix="13">Balkan. Frågan om Kosova har tagits upp tidigare i debatten, och det tänkte jag tala om.</textBlock>
      <textBlock ix="14">Situationen i Kosova förvärrades under förra året.</textBlock>
      <textBlock ix="15">Det har fortsatt även i år. Rapporterna om övergrepp och mord, attacker mot civila, tårgas och arresteringar kommer ständigt. Vi minns säkert alla studentdemonstrationerna förra året.</textBlock>
      <textBlock ix="16">Frågan har varit uppe i en mängd internationella forum i år, t.ex. Europarådet och i USA. Kraven är likartade. Situationen i Kosova måste lösas innan sanktionerna mot Serbien lyfts och innan Serbien kan få plats i de internationella samfunden. Mänskliga rättigheter för befolkningen i Kosova måste upprättas till en internationellt godtagbar nivå. Man måste i</textBlock>
      <textBlock ix="17">Kosova själv få bestämma sin politiska framtid.</textBlock>
      <textBlock ix="18">Konflikten kan lösas bara med fredliga medel, inte med våld. Valen som planeras i maj måste kunna genomföras utan inblandning av Belgrads myndigheter, och valresultatet måste respekteras. Internationella observatörer måste kunna verka i Kosova, liksom valobservatörer under valet. De människor som förlorat sina arbeten av etiska skäl måste återfå dem. Överenskommelser om utbildning i Kosova måste implementeras. Alla invånare måste kunna få utbildning på sitt eget språk. Studenterna måste få återgå till universiteten.</textBlock>
      <textBlock ix="19">Jag vet att regeringen inte har någon annan uppfattning av situationen i Kosova. Men jag menar att det är viktigt att lyfta fram denna oroshärd i Europa som återigen riskerar att blossa upp på allvar.</textBlock>
      <textBlock ix="20">Sverige måste agera med all kraft i FN:s säkerhetsråd och i EU för att försöka åstadkomma en förändring. Under tiden kan vi inte skicka tillbaka människor till Kosova. Den 16 januari slöts ett återtagandeavtal som öppnar för tillbakavisningar av albanska flyktingar till Kosova. Det är i sig viktigt att Sverige agerar för att fastslå principen om varje människas rätt att återvända till sitt hemland. Men i fallet Kosova är det känt att flyktingar som återvänder dit blir utsatta för polisiära trakasserier, rånas, misshandlas och fängslas.</textBlock>
      <textBlock ix="21">Jag vill, liksom Eva Goës gjorde tidigare, vädja till regeringen att inte använda sig av möjligheten att under nuvarande förhållanden återsända albaner till</textBlock>
      <textBlock ix="22">Kosova.</textBlock>
    </textBlock>
  </contentBlock>
  <contentBlock ix="73">
    <textBlock ix="0">
      <textBlock ix="0">Anf.  63  CARINA HÄGG (s) replik:</textBlock>
      <textBlock ix="1">Fru talman! Det var en skrämmande bild av läget i</textBlock>
      <textBlock ix="2">Turkiet som vi här fick rapporterad. Den ger ytterligare farhågor för framtiden. Jag skulle vilja fråga om</textBlock>
      <textBlock ix="3">Mariannes bild är att Turkiet går mot en utveckling i samma riktning som Algeriet, dvs. att man trycker tillbaka de politiska opinionerna och då  får strömningar som tar sig andra än demokratiska uttryck.</textBlock>
    </textBlock>
  </contentBlock>
  <contentBlock ix="74">
    <textBlock ix="0">
      <textBlock ix="0">Anf.  64  MARIANNE ANDERSSON (c) replik:</textBlock>
      <textBlock ix="1">Fru talman! Det är en intressant fråga som Carina</textBlock>
      <textBlock ix="2">Hägg ställer. Vi diskuterade också frågan.</textBlock>
      <textBlock ix="3">Det muslimska partiet Refah har ju förbjudits. Det skedde dessutom under de dagar då vi besökte Turkiet. Det är inte det första parti som har förbjudits.</textBlock>
      <textBlock ix="4">Enligt den turkiska konstitutionen kan man förbjuda partier, men naturligtvis är det ur demokratisk synpunkt förfärande att så sker.</textBlock>
      <textBlock ix="5">Min allmänna uppfattning är att demokratin är oerhört bräcklig. Vilken utveckling som kommer att ske är väldigt svårt att säga. Jag hoppas på att militärens makt urholkas, så att demokratiska krafter kan få större inflytande.</textBlock>
      <textBlock ix="6">Det pågår ju en mer öppen debatt i massmedierna nu än vad det gjorde tidigare, och det kan ju ses som en förhoppning. Just konflikten mellan militären och demokratin är ju oerhört allvarlig, men den kanske inte har uppmärksammats så mycket.</textBlock>
    </textBlock>
  </contentBlock>
  <contentBlock ix="75">
    <textBlock ix="0">
      <textBlock ix="0">Anf.  65  BENGT HURTIG (v):</textBlock>
      <textBlock ix="1">Fru talman! Erfarenheten har lärt oss att i den typ av öppen, oreglerad marknadsekonomi som nu utvecklas över hela världen får vi inte bara tillväxt utan oundvikligen också fördjupade klassklyftor och regionala klyftor. Hela regioner slås ut, vilket leder till folkomflyttningar och krav på regionalpolitik och strukturpolitik. I värsta fall leder det  också till etniska konflikter.</textBlock>
      <textBlock ix="2">Andelen fattiga är större än någonsin i världen och klyftorna fördjupas. Den rikaste femtedelen av jordens befolkning har ungefär 80 % av världens inkomster, medan den fattigaste femtedelen förfogar över ungefär 1 % av inkomsterna. Jag och Vänsterpartiet menar att på lång sikt är detta ett av de större hoten mot den globala säkerheten.</textBlock>
      <textBlock ix="3">En grundförutsättning för att de som håller på att slås ut och bli underordnade i denna process är rätten att organisera sig fackligt och politiskt. En annan förutsättning är givetvis yttrande- och tryckfrihet, strejkrätt, demonstrationsrätt, rätt att delta i allmänna val osv. Vi vet att bristen på dessa grundläggande mänskliga och politiska rättigheter är omfattande i många länder. De demokratiska institutionerna måste försvaras och stärkas. Folkvalda parlament måste skaffa sig verklig makt över samhällsutvecklingen. Vi är numera i alla partier överens om att folkstyret förutsätter mänskliga rättigheter och respekt för dessa rättigheter.</textBlock>
      <textBlock ix="4">Jag tycker att många anföranden här i dag och det praktiska samarbete som vi har haft i riksdagen mellan alla partier de senaste åren är bra när det gäller mr-området. Från höger till vänster kan vi resa krav på regimer i andra länder och kräva respekt för mänskliga rättigheter.</textBlock>
      <textBlock ix="5">Ett land som särskilt bekymrar oss är det som</textBlock>
      <textBlock ix="6">Marianne Andersson var inne på nyss, nämligen Turkiet. Utrikesministern sade i sitt anförande att hon förväntar sig förbättringar vad gäller respekten för mänskliga rättigheter, demokrati och minoritetsskydd.</textBlock>
      <textBlock ix="7">Det är givetvis bra med förbättringar, men villkoret för medlemskap måste ändå vara att man fullt ut respekterar politikområdena mänskliga rättigheter, demokrati och minoritetsskydd. Det kan inte finnas några kompromisser för Turkiet eller för något av medlemsländerna.</textBlock>
      <textBlock ix="8">Jag skall ta ett exempel som blixtbelyser de politiska villkoren i Turkiet. I början av november 1996</textBlock>
      <textBlock ix="9">inträffade en svår bilolycka, som har kommit att spela en stor roll i den inrikespolitiska debatten. I bilen satt en ledande parlamentsledamot som tillhörde Tansu</textBlock>
      <textBlock ix="10">Çillers parti, en inrikesministern närstående man som var rektor för Istanbuls polisskola, en känd av Interpol efterlyst mördare och en skönhetsdrottning. Statliga utredningar har nu visat att det förekommit omfattande samarbete mellan politiker, polis och maffia, som många tidigare påstått var en verklighet. Nu har en statlig utredning i Turkiet visat att detta också sker.</textBlock>
      <textBlock ix="11">I går fick vi meddelande om att en del av de här människorna kommer att ställas inför rätta.</textBlock>
      <textBlock ix="12">Utrikesministerns anförande präglades för övrigt av ett, tycker jag, tämligen EU-centrerat synsätt. När det gäller formuleringarna om EMI speglades varken opinionen i Sverige eller i övriga Europa. I måndags publicerade Financial Times ett upprop från 155 ekonomiprofessorer i Tyskland, som reste ett krav på att övergången till det tredje steget i EMU-processen, dvs. valutaunionen, skulle skjutas upp, åtminstone några år. Sju av professorerna är ekonomiska rådgivare till den tyska regeringen.</textBlock>
      <textBlock ix="13">Jag skulle vilja veta hur det svenska regeringspartiet ser på dessa krav. Kraven tycks ju ligga ganska nära den svenska hållningen, att inte ta ställning nu.</textBlock>
      <textBlock ix="14">Ett uppskov med valutaunionen skulle kunna öppna möjligheter att omförhandla hela upplägget, så att valutaunionen blev mer en möjlighet och inte ett hinder i kampen mot arbetslösheten.</textBlock>
      <textBlock ix="15">Den tyska författningsdomstolen har ännu inte avgjort frågan om ett tyskt deltagande i valutaunionen är förenligt med grundlagen. Också denna process kan ju leda till att Tysklands deltagande kommer att försenas. Jag tror att den djupare analys av EMU som de tyska professorerna efterlyser och den oro de känner delas av många bland allmänheten i Europa.</textBlock>
      <textBlock ix="16">Ett brittiskt opinionsinstitut har genomfört en undersökning om hur Europamedborgarna ser på valutaunionen. Det visade sig att bara 9 % av opinionen anser att detta är en prioriterad fråga. Förtroendet för unionens verksamhet är enligt opinionsinstitutets rapport också sjunkande därför att de tillfrågade anser att man inte ägnar sig åt de väsentliga frågorna, och bland de väsentligaste frågorna anses ju naturligtvis kampen mot arbetslösheten vara.</textBlock>
    </textBlock>
  </contentBlock>
  <contentBlock ix="76">
    <textBlock ix="0">
      <textBlock ix="0">Anf.  66  CARINA HÄGG (s):</textBlock>
      <textBlock ix="1">Fru talman! Jag vill inleda med att säga att min bestämda uppfattning är att det arbete som sker inom ramen för Barcelonaprocessen, och som i dag omfattar alla medelhavsländer utom Libyen, är en utmärkt förtroendeskapande och ytterst en fredsskapande insats. Det är ett medel för att knyta samman EU och de södra medelhavsländerna genom frihandel, säkerhetspolitiskt samarbete och samverkan samt utbyte på de kulturella, sociala och teknologiska områdena, inte minst genom kontakter mellan de civila samhällena.</textBlock>
      <textBlock ix="2">Man får inte fokusera på vilken hastighet Barcelonaprocessen framskrider med. Medelhavet får inte utvecklas till en vallgrav mellan människor. Därför är det processen i sig som är viktigast.</textBlock>
      <textBlock ix="3">Jag kommer av tidsbrist inte att beröra alla nordafrikanska länder, men det går inte att tala om Afrika i kammaren i dag utan att beröra detta land som så starkt gett oss känslan av vanmakt. Vi har sett hur ondskan sticker upp sitt anonyma ansikte i Algeriet.</textBlock>
      <textBlock ix="4">Vi har sett hur barn och kvinnor dödats, hur hela familjer utplånats, människor lemlästats och fått sina halsar avskurna i deras egna hem. Men vi ser inga gripna, inga rättegångar, inga som ställs till ansvar, utan man möts bara av olika gruppers olika beskyllningar mot varandra.</textBlock>
      <textBlock ix="5">Svårigheterna för utländska medborgare att resa och göra reportage i Algeriet bidrar till bilden av att locket har lagts på, och vi undrar: Av vem och varför?</textBlock>
      <textBlock ix="6">Det är inget orimligt krav som ställs på att regeringen i Algeriet borde bidra med en större öppenhet. När det förefaller svårt att få acceptans för en internationell undersökningskommission ligger initiativet till en nationell kommission tungt på den algeriska regeringens eget bord. Men den fråga alltfler ställer sig är om regeringen i Algeriet vill bidra till att locket lyfts av.</textBlock>
      <textBlock ix="7">I denna fördunklade situation är också de algeriska journalisterna en viktig kugge. Alltför många av dem har sett bevis på vilken personlig fara som är förknippad med öppenhet. Men trots de begränsningar som situationen sätter, fortsätter journalister modigt att försöka upplysa omvärlden om terrorn i Algeriet.</textBlock>
      <textBlock ix="8">Därför var det glädjande för mig att kunna närvara vid</textBlock>
      <textBlock ix="9">Palmeprisets utdelande nyligen här i Stockholm.</textBlock>
      <textBlock ix="10">Pristagaren var Salima Ghezali, en kvinnlig journalist som talade engagerat om situationen i sitt hemland, om det besinningslösa våldet.</textBlock>
      <textBlock ix="11">Fru talman! Sverige har alltid hävdat betydelsen av dialog. Därför ser jag positivt på besöksutbyte på olika politiska nivåer. Det gäller EU-trojkan, EU-</textBlock>
      <textBlock ix="12">parlamentariker, kabinettssekreterare Jan Eliasson osv. Men det gäller också besöksutbyte mellan frivilligorganisationer. Lisbeth Palme reser på inbjudan av</textBlock>
      <textBlock ix="13">Foundation Boudiaf snart ned till Algeriet för att delta i ett seminarium kring ett angeläget tema; de krigsdrabbade barnen. Här är det fråga om en konflikt där vi verkligen ser prov på att oskyldiga barn gått ett grymt öde till möte.</textBlock>
      <textBlock ix="14">I dagarna har också f.d. premiärminister Brahimi, som lever i exil i England, besökt Sverige och givit oss en skrämmande bild av vad som sker i Algeriet.</textBlock>
      <textBlock ix="15">Men Brahimi sade också: "Vi algerier har alltid sett de nordiska länderna som ett ljus. De hade inga kolonier och agerar för de mänskliga rättigheterna. Sverige kan spela en roll inom EU genom att motverka</textBlock>
      <textBlock ix="16">Frankrikes passivitet och kräva en internationell utredning av massakrerna i Algeriet."</textBlock>
      <textBlock ix="17">Vi tar till oss Brahimis ord, men det är ord som också förpliktigar. Här kan hela det svenska samhället spela en roll. Genom samarbete och besöksutbyte kan vi visa vår solidaritet med det algeriska folket samtidigt som regeringen fortsätter med politiska påtryckningar för att få slut på våldet. Vi ser nu att en av förutsättningarna, kunskapsuppbyggande i fråga om</textBlock>
      <textBlock ix="18">Algeriet, åter växer i Sverige.</textBlock>
      <textBlock ix="19">Fru talman! I deklarationen tog utrikesminister</textBlock>
      <textBlock ix="20">Lena Hjelm-Wallén upp Västsahara. Då berörde hon bl.a. att regeringen undersöker möjligheten till insatser på minröjningsområdet. Urban Ahlin skall tala ytterligare för oss om Västsahara. Jag tillhör också dem som har glatts väldigt mycket åt, och jobbat för, minförbudet.</textBlock>
      <textBlock ix="21">Den 1 juli 1997 startade totalförsvarets ammunitions- och minröjningscentrum sin verksamhet i Eksjö. Tanken är att all svensk kompetens inom minröjning, såväl humanitär som militär, skall samlas under ett tak. Vid centrumet bedrivs utbildning för Försvarsmakten, men också för andra myndigheter. Även utländska organisationer skall kunna utnyttja den kompetens och kunskap som samlas i Eksjö, som också skall utgöra bas för forskning och utveckling inom området. Att regeringen inrättade ett minröjningscentrum var ett mycket framsynt beslut. Att man dessutom valde Eksjö som lokaliseringsort gjorde inte beslutet mindre klokt.</textBlock>
      <textBlock ix="22">Som motionären bakom minröjningscentrumet, och som länsbo, är det nu glädjande för mig att se med vilket ansvar man i Eksjö förbereder sig för uppgiften i Västsahara. Den globalisering som vi i dag så ofta talar om, och som vi ofta har svårt att gripa, blir här tydlig. En bit av förutsättningarna för ett framtida normalt vardagsliv för västsaharierna ligger i småländska Eksjö.</textBlock>
      <textBlock ix="23">Fru talman! Jag skall citera fredspristagaren Desmond Tutu: "Statschefer och andra som styr i den rika världen borde söka inspiration i Bibeln. I tredje moseboken beskrivs jubelprincipen, som inebär att man vart femtionde år börjar om på nytt. Alla skulder som inte är betalda avskrivs, och de som är slavar släpps och blir fria. Detta är en chans till förnyelse för alla människor."</textBlock>
      <textBlock ix="24">Jubel 2000 är den svenska delen av den internationella kampanjen Jubilee 2000. Bakom kampanjen, som har siktet inställt på tusenårsskiftet, står kyrkor, fackföreningar, biståndsorganisationer och solidaritetsrörelser. Man ser tusenårsskiftet som en bra tidpunkt för att göra något åt skuldkrisen och de orättvisa relationerna mellan jordens fattiga och rika länder.</textBlock>
      <textBlock ix="25">Den svenska regeringen har på ett realistiskt sätt redan tagit sig an den angelägna frågan om skulderna och de fattigaste länderna, de som inte förmår att betala.</textBlock>
      <textBlock ix="26">Man ser att både låntagare och långivare har ett ansvar för att lösa skuldkrisen. Moçambique hade t.ex. i höstas en skuldbörda på sex miljarder dollar.</textBlock>
      <textBlock ix="27">Priset för det krig de tvingades in i var högt - inte bara i mänskligt lidande utan också i dollar. Men vem är moraliskt ansvarig för skulden? Ja, vem granskar moralen hos dem som orsakade Moçambiques skuld?</textBlock>
      <textBlock ix="28">Det gäller t.ex. de vita regimerna i Sydrhodesia och</textBlock>
      <textBlock ix="29">Sydafrika. Vi i Sverige har tagit på oss en del, och efterskänkt 32 miljoner kronor av Moçambiques skuld till oss.</textBlock>
      <textBlock ix="30">Startskottet har nu gått för kampanjen. Risken att</textBlock>
      <textBlock ix="31">Jubel 2000 hamnar i skuggan av Asienkrisen är dock uppenbar. Men den delen behandlade jag redan i förra veckan från kammarens talarstol. Jag skall därför inte upprepa mig.</textBlock>
      <textBlock ix="32">Fru talman! När Mobutus tid i Zaire gick mot sitt slut, tog jag upp frågan om återbetalningskrav. Jag vidhåller att Sverige på allvar borde ta upp krav på återbetalning av lån som inte använts till det de var avsedda för. Den flathet som omvärlden uppvisar, underlättade för Mobutu att fylla de egna fickorna, skinna sitt folk samt lämna notan efter sig. Det är enligt mitt sätt att se helt oacceptabelt.</textBlock>
      <textBlock ix="33">Yusuf Hassan, informationschef för FN:s flyktingkommissariat i södra Afrika och mångårig Afrikakorrespondent, sade: Vilken väg det nya Kongo än väljer, så är lärdomen för Afrika att de västerländska länderna bara stöder den typ av demokrati som de själva vill att Afrika skall ha; en som måste underordna sig deras strategiska intressen. Yusuf Hassan sade vidare: Samtidigt fortsätter det afrikanska folket sitt sökande efter demokrati. De drivs av en stark längan att få bestämma sitt eget öde och befria sig från lokala diktatorers bojor och utländska eller internationella finansbyråkrater.</textBlock>
      <textBlock ix="34">När det från västvärlden krävdes snabba beslut om fria val efter Kinshasas fall, sade Tanzanias förre president Julius Nyerere: Året är 1997 - inte 1897.</textBlock>
      <textBlock ix="35">Det är en personlig utmaning för varje afrikan att höra utomstående ta sig friheten att försöka lära oss sköta våra egna affärer på detta stadium i vår historia.</textBlock>
      <textBlock ix="36">Sydafrikas Nelson Mandela har också gjort ett uttalande i samma riktning.</textBlock>
      <textBlock ix="37">Fru talman! Jag tycker att det är väldigt angeläget att vi tar itu med världens skuldtyngda länder och de kriser detta medför. Men det är också viktigt att vi, när vi har möjlighet att återkräva skulder, ser att ansvaret för de här skulderna inte enbart ligger på de folk som i dag tyngs av skuldkriserna.</textBlock>
    </textBlock>
  </contentBlock>
  <contentBlock ix="77">
    <textBlock ix="0">
      <textBlock ix="0">Anf.  67  LARS HJERTÉN (m):</textBlock>
      <textBlock ix="1">Fru talman! När man kommer långt ned på talarlistan, märker man att de flesta av ämnena redan är behandlade på ett eller annat sätt.</textBlock>
      <textBlock ix="2">I slutet av oktober förra året började åter Saddam</textBlock>
      <textBlock ix="3">Hussein att ställa krav på FN:s vapeninspektörer.</textBlock>
      <textBlock ix="4">Flera sammankomster hölls i säkerhetsrådet, som enades om att inte ge vika för påtryckningar utan fortsätta med vapeninspektionerna. Nu är situationen ännu mer akut och farlig, även om president Jeltsins tal om risken för ett världskrig får tas med en stor nypa salt.</textBlock>
      <textBlock ix="5">I säkerhetsrådet, där ju Sverige inlett sitt sista av två år, meddelade chefen för vapeninspektörerna,</textBlock>
      <textBlock ix="6">Richard Butler, han som efterträdde Rolf Ekéus, att</textBlock>
      <textBlock ix="7">Irak fortfarande undanhåller mycket viktig information. Det gäller de tre vapengrupper, missiler, kemiska vapen och biologiska vapen, som säkerhetsrådet förbjöd Irak att inneha efter Gulfkriget 1991.</textBlock>
      <textBlock ix="8">Väldigt många av de här stridsmedlen, ett stort antal av dem, är oredovisade. Irak sätter hela tiden käppar i hjulet för inspektörerna. Man kan alltså säga att en förutsättningslös inspektion inte har kunnat ske på mycket länge.</textBlock>
      <textBlock ix="9">Det är i ett sådant sammanhang som beslutskraften i hela FN-organisationen prövas. Å ena sidan finns det de som vill fortsätta med en diplomatisk vända en gång till för att övertala Saddam Hussein att samarbeta med FN. Å andra sidan finns det de som säger att en militär aktion kan komma inom kort. USA står för den senare uppfattningen, Ryssland för den tidigare.</textBlock>
      <textBlock ix="10">Båda är ständiga medlemmar i FN:s säkerhetsråd.</textBlock>
      <textBlock ix="11">I regeringsdeklarationen tas frågan upp. Utrikesministern konstaterar att regeringen värnar om ett fast och enigt FN-agerande i Irak och om att säkerhetsrådets resolutioner skall respekteras och Iraks massförstörelsevapen elimineras. Men nu är det ju så att Irak och Saddam Hussein inte följer de här resolutionerna.</textBlock>
      <textBlock ix="12">Då måste FN bestämma sig för en reaktion. Problemet är att man har prövat diplomati, men det har hittills visat sig föga framgångsrikt.</textBlock>
      <textBlock ix="13">Ett misslyckande från FN:s sida i en konflikt skadar hela organisationen, och vi har ju sett exempel på detta i Afrika, Somalia, krisen kring de stora sjöarna och i Europa i f.d. Jugoslavien. Gulfkriget var ju en framgång på det sättet att Irak tvingades utrymma</textBlock>
      <textBlock ix="14">Kuwait. Men problemet med förbjudna stridsmedel finns kvar. Jag tror att det är väldigt viktigt att FN</textBlock>
      <textBlock ix="15">visar beslutsamhet, att man verkligen kräver respekt för fattade beslut och att säkerhetsrådet uppträder enigt. Det räcker då inte med att stapla den ena resolutionen på den andra.</textBlock>
      <textBlock ix="16">För några år sedan firades FN:s 50-årsjubileum, och i år är det 50 år sedan det den allmänna förklaringen om de mänskliga rättigheterna antogs. Men viktigare än jubileer är att FN får den beslutskraft som medlemsstaterna har rätt att kräva. Därför är den reformprocess som nu pågår under generalsekreterarens ledning väldigt viktig. Den kan leda till en bantad men vassare organisation som kan fatta nödvändiga beslut även om de kan vara obekväma för vissa FN-</textBlock>
      <textBlock ix="17">medlemmar. Ingen har ju i längden någon glädje av sammanträden och byråkrati om de viktigaste besluten ändå får vänta. En samordning mellan FN-organ i</textBlock>
      <textBlock ix="18">New York och i andra storstäder där sådana finns är nödvändig men kanske allra viktigast ute på fältet.</textBlock>
      <textBlock ix="19">Organisatoriskt måste det viktigaste organet, säkerhetsrådet, anpassas till en ny tid. I dag speglar ju i varje fall sammansättningen av de permanenta medlemmarna andra världskriget och andra världskrigets slut. Latinamerika och Afrika finns inte med, och</textBlock>
      <textBlock ix="20">Kina är den enda asiatiska medlemmen. Det gäller att man tar itu med de här frågorna.</textBlock>
      <textBlock ix="21">50-årsminnet av förklaringen om de mänskliga rättigheterna är för den skull inte utan betydelse. Den kan ju resultera i att frågorna om demokrati och mänskliga rättigheter lyfts fram än en gång som själva grunden för världssamfundets arbete.</textBlock>
      <textBlock ix="22">Fru talman! Jag skall ta upp ytterligare ett område, nämligen Mellanöstern. Man kan säga att den senaste fredsprocesen inleddes vid Madridkonferensen 1991.</textBlock>
      <textBlock ix="23">Den ledde inte till någon omedelbar framgång, men man lyckades i alla fall uppnå ett ömsesidigt erkännande, och parterna inledde direkta förhandlingar,</textBlock>
      <textBlock ix="24">Osloförhandlingarna, mellan Israel och Palestina. Det skedde också vissa andra framsteg i området utanför just de palestinska områdena. Fredsavtal tecknades mellan Israel och Jordanien 1994 på samma sätt som mellan Israel och Egypten 15 år tidigare.</textBlock>
      <textBlock ix="25">Osloprocessen ledde till en början till påtagliga framgångar. Den 28 september 1995 tecknades ett interimsavtal som utökade den palestinska självständigheten i alla större städer på Västbanken, och de första demokratiska palestinska valen ägde rum den</textBlock>
      <textBlock ix="26">20 januari 1996, då man valde ett råd och en president. Förhoppningen var att man sedan skulle gå vidare till ett centralt fredsavtal mellan Israel och</textBlock>
      <textBlock ix="27">PLO. Man skulle då ta upp de stora och svåra frågorna - Jerusalems ställning, flyktingarna, bosättningarna, säkerheten, gränserna, förbindelserna och samarbetet med övriga grannar liksom andra frågor av gemensamt intresse. En självklarhet är att Israels rätt till säkra och erkända gränser garanteras liksom att man gemensamt bekämpar terrorismen.</textBlock>
      <textBlock ix="28">Vem skall man då samarbeta med i Israel? Viola</textBlock>
      <textBlock ix="29">Furubjelke frågade oss moderater om detta. Jag har rest ganska många gånger i området, och jag har haft mest utbyte vid samtal med olika MR-grupper, både palestinska och israeliska. Problemet när det gäller t.ex. bostadspolitiken är ju att skillnaden i åsikter mellan de två stora partierna Arbetarpartiet och Likud är mycket liten. Nu händer just ingenting.</textBlock>
      <textBlock ix="30">Jag skall begränsa mig till EU:s engagemang i frågan. Det är i dag ganska omfattande, och här har</textBlock>
      <textBlock ix="31">Sverige en reell chans att göra en insats. Men då kan man inte göra soloframträdanden, utan man bör utnyttja sin position som en aktiv medlem av den europeiska unionen. EU har vid upprepade tillfällen bekräftat sitt engagemang för fredsprocessen, senast i slutsatserna vid Europeiska rådets möte i Luxemburg i slutet av förra året. Via den gemensamma utrikes- och säkerhetspolitiken har EU stärkt sin politiska roll och uttalat att man är fast besluten att spela en aktiv politisk roll när det gäller att främja en fullständig, rättvis och varaktig fred i området. Genom ett särskilt sändebud på platsen för fredsprocessen i Mellanöstern, ambassadören Moratino, vill man just stärka denna politiska roll.</textBlock>
      <textBlock ix="32">Ett viktigt område som jag har tagit upp i ett par interpellationsdebatter med utrikesministern är Europa-Medelhavsavtalet med PLO för den palestinska myndigheten. I Luxemburg betonades att det är nödvändigt att helt genomföra avtalet. Det omfattar handelsfrihet för alla. Israels samarbete är en avgörande faktor om palestinierna skall kunna ingå i ett Europa-</textBlock>
      <textBlock ix="33">Medelhavspartnerskap, vilket jag menar är nödvändigt. EU har särskilda sändebud som sedan ett år för en gemensam dialog med Israel om dessa problem. I</textBlock>
      <textBlock ix="34">fem arbetsgrupper behandlas frågor om den palestinska arbetskraften, överföring av varor och personer, skattefrågor och ekonomiska frågor, flygplatsen och hamnen i Gaza.</textBlock>
      <textBlock ix="35">EU har också nyligen sagt att man är beredd att bidra till finansieringen av det tekniska bistånd som palestinierna behöver för att nå målet med en fri handel. Det är ju inte en nödvändighet att hundratusentals palestinier skall tvingas leva som bidragstagare när det finns en rejäl potential inom olika företagssektorer förutsatt att man kan sälja sina produkter på en fri marknad.</textBlock>
      <textBlock ix="36">Ett stort problem i EU:s strategi är att man försökt hålla isär Europa-Medelhavspolitiken från fredsprocessens upp- och nedgångar - under det senaste året kan man väl säga att det har varit bara nedgångar -</textBlock>
      <textBlock ix="37">men nu konstaterar man i ett aktuellt meddelande från kommissionen att det blir allt svårare. Den politiska krisen i fredsprocessen sprider sig alltmer till den övriga verksamheten. I samma meddelande sägs att man vill spela en allt aktivare roll både som part tillsammans med USA i själva fredsprocessen och som samordnare av de ekonomiska insatserna, där förutom israeler och palestinier också Förenta nationerna och</textBlock>
      <textBlock ix="38">Bretton Wood-institutionerna och de största bidragsgivarna ingår. Det är i detta sammanhang som jag ser att Sverige som EU-medlem kan göra en verklig insats. Den insatsen måste göras nu, och den måste lyckas. Alternativen är som alla förstår förskräckande.</textBlock>
    </textBlock>
  </contentBlock>
  <contentBlock ix="78">
    <textBlock ix="0">
      <textBlock ix="0">Anf.  68  BIRGITTA HAMBRAEUS (c):</textBlock>
      <textBlock ix="1">Fru talman! Jag tänkte ta upp frågan om hur samarbetet i Europa skall utformas. Sverige samarbetar i drygt 3 500 internationella organisationer. Om EU</textBlock>
      <textBlock ix="2">skulle bli en federation, en förbundsstat, är det slut med Sveriges utrikespolitik. En stat har naturligtvis bara en utrikespolitik. Medan vi ännu har en egen röst i FN skulle vi få lika litet att säga till om i internationella sammanhang som Dalarnas landsting eller en delstat i USA. Det är inte många i Sverige eller i</textBlock>
      <textBlock ix="3">Europa som vill att EU skall bli en federation. Ändå är vi på väg dit steg för steg.</textBlock>
      <textBlock ix="4">Jag tycker inte att det har uppmärksammats tydligt nog att EU:s grundlagar, fördraget om den europeiska unionen och om de europeiska gemenskaperna, tydligt siktar mot en federation. Dessa grundlagar ger byråkraterna både makt och skyldighet att successivt forma EU till en förbundsstat. Man har kommit en bit på väg genom symboler som gemensam flagga, gemensam nationalsång, gemensam handelspolitik, gemensam jordbrukspolitik och gemensamt medborgarskap.</textBlock>
      <textBlock ix="5">Och man fortsätter med att rasera de inre gränserna och bygga upp yttre gränser. Och man skall ha en gemensam utrikes- och försvarspolitik. Amsterdamfördraget tar ett steg åt det hållet. Hela tiden arbetar man mot mer och mer federation.</textBlock>
      <textBlock ix="6">Nyckelorden nu i EU-jargongen för detta mål att bilda en federation är fördjupning och institutionella reformer för att möjliggöra ett effektivt beslutsfattande. Här hänger Sverige med, till synes aningslöst, trots att man inte skulle drömma om att fråga folket i</textBlock>
      <textBlock ix="7">Sverige om det vill att Sverige skall uppgå i förbundsstaten EU. De små stegen lurar folk. Så småningom anses utvecklingen ofrånkomlig.</textBlock>
      <textBlock ix="8">Regeringen vill tänka sig både en utvidgning och en fördjupning av EU. Då hamnar vi ofrånkomligt i förbundsstaten. Det är dags att lyfta blicken och se vart vi är på väg. Norden har lyckats bättre än EU att utveckla ett samarbete mellan suveräna stater som både leder till fred, välstånd och jämlikhet.</textBlock>
      <textBlock ix="9">Jag vill föreslå att regeringen undersöker om EU:s grundlag kan ändras, bort från dessa federationssträvanden till ett samarbete mellan självständiga stater.</textBlock>
      <textBlock ix="10">Att ändra EU:s grundlag är i och för sig ingenting nytt. Det sker efter varje regeringskonferens. Men hittills har det skett entydigt mot mer och mer federation, t.ex. i Maastricht och Amsterdam.</textBlock>
      <textBlock ix="11">I stället för ett mer gemensamt beslutsfattande kunde man överlåta alltmer till nationerna själva.</textBlock>
      <textBlock ix="12">Subsidiariteten som vi skulle kunna tolka som närhetsprincipen skulle kunna betyda att byråkraterna i</textBlock>
      <textBlock ix="13">Bryssel får i uppgift att systematiskt rensa undan alla onödiga förordningar och bestämmelser och återge medlemsstaterna friheten så länge den inte skadar andra.</textBlock>
      <textBlock ix="14">De flesta krig som genomlids i våra dagar är inbördeskrig. När en grupp känner sig förtryckt av en annan grupp, när en grupp är mycket starkare än en annan grupp, skapas osämja. Det är farligt när EU kör över stater och tvingar på dem regler som de inte vill ha. Det är konfliktskapande när EU börjar kontrollera att dessa beslut efterlevs och utdömer böter mot tredskande medlemmar.</textBlock>
      <textBlock ix="15">När man försöker läsa de oerhört snåriga fördrag som så småningom kommer på riksdagens bord inser man att det hela tiden skapas instrument för just detta.</textBlock>
      <textBlock ix="16">Det handlar om att kunna kontrollera, att kunna "ha tänder" och att utöva böter om någon inte gör som det sägs att man skall göra. Vidare handlar det om att bara tala med en röst i internationella sammanhang och om att samordna den inhemska politiken så att det blir en gemensam internationell framtoning. Vi är hela tiden på väg dit.</textBlock>
      <textBlock ix="17">EU, som var tänkt som ett stort fredsprojekt, skulle i stället liksom Norden kunna utgöra ett förtroendefullt samarbete mellan självständiga länder som inte har någon ambition att styra och tvinga varandra men som gärna vill lära av varandra och anpassa sina lagar när det är till ömsesidig nytta. Det var faktiskt så vi skapade ett fredligt Norden. Från att ha varit dödsfiender och ha slagits genom århundraden har vi i stället byggt upp ett samarbete. Nu kan vi inte ens drömma om att börja kriga mot varandra. Möjligtvis tillåter vi oss ett litet godmodigt skämtande. Krig har vi i varje fall undanröjt i Norden för all framtid. Denna modell tror jag är betydligt framgångsrikare än</textBlock>
      <textBlock ix="18">EU:s modell som ju är att försöka samordna alldeles i onödan och att tvinga när länder inte vill.</textBlock>
      <textBlock ix="19">Mitt förslag är att regeringen till nästa regeringskonferens i EU utarbetar konkreta förslag till ändringar i EU:s grundlag bort från federationssträvandena.</textBlock>
      <textBlock ix="20">Vi bör deklarera att Sverige aldrig kommer att gå med på nya steg i federativ riktning och att vi anser att tiden är mogen nu, när alla medlemsstater har fungerande parlament och när utvidgningsförhandlingarna börjar, att ändra EU:s grundlag så att det blir mer av självständighet för de medlemsländer som så önskar.</textBlock>
      <textBlock ix="21">Fru talman! I stället för att sträva efter "en allt fastare sammanslutning av de europeiska folken", som det står i EU:s grundlag, bör EU:s inriktning vara: ett alltmer förtroendefullt samarbete mellan suveräna nationer i Europa.</textBlock>
    </textBlock>
  </contentBlock>
  <contentBlock ix="79">
    <textBlock ix="0">
      <textBlock ix="0">Anf.  69  MAGNUS JOHANSSON (s) replik:</textBlock>
      <textBlock ix="1">Fru talman! Jag kan inte undanhålla mig möjligheten att uttrycka min uppfattning. Jag tror inte att något parti i denna riksdagens kammare som längtar efter att</textBlock>
      <textBlock ix="2">EU förvandlas till ett statsförbund. Jag tror att Birgitta</textBlock>
      <textBlock ix="3">Hambraeus ser spöken i det sammanhanget. EU-</textBlock>
      <textBlock ix="4">samarbetet är ju ett samarbete mellan fria demokratiska stater. Vid vissa tillfällen skall, har man kommit överens om, en del beslut fattas på överstatlig nivå för att enskilda länder inte skall kunna blockera besluten.</textBlock>
      <textBlock ix="5">Varje gång ett sådant beslut fattats har alla självständiga stater varit med om att tillsammans fatta beslutet i fråga. Jag tycker därför att det är att ta i litet väl mycket när man påstår att EU tvingar på enskilda stater olika saker.</textBlock>
      <textBlock ix="6">Målet med detta samarbete är naturligtvis att beslut skall kunna fattas till fromma för Europas folk -</textBlock>
      <textBlock ix="7">ingenting annat!</textBlock>
    </textBlock>
  </contentBlock>
  <contentBlock ix="80">
    <textBlock ix="0">
      <textBlock ix="0">Anf.  70  BIRGITTA HAMBRAEUS (c) replik:</textBlock>
      <textBlock ix="1">Fru talman! Jag är mycket glad över att Magnus</textBlock>
      <textBlock ix="2">Johansson liksom jag inte önskar att Sverige skall ingå i en federation. Folkpartiet är kanske det enda partiet i Sveriges riksdag som kan tänka sig något sådant.</textBlock>
    </textBlock>
  </contentBlock>
  <contentBlock ix="81">
    <textBlock ix="0">
      <textBlock ix="0">Anf.  71  ANDRE VICE TALMANNEN:</textBlock>
      <textBlock ix="1">Repliken gäller Magnus Johansson.</textBlock>
    </textBlock>
  </contentBlock>
  <contentBlock ix="82">
    <textBlock ix="0">
      <textBlock ix="0">Anf.  72  BIRGITTA HAMBRAEUS (c) replik:</textBlock>
      <textBlock ix="1">Fru talman! Förlåt mig! Det är mycket bra att</textBlock>
      <textBlock ix="2">Magnus Johansson har samma uppfattning som jag.</textBlock>
      <textBlock ix="3">Men har Magnus Johansson läst fördragen, som hela tiden siktar till det gemensamma? Steg för steg tar vi ju beslut i den riktningen.</textBlock>
      <textBlock ix="4">Den 17 februari får vi Amsterdamfördraget på våra bord. Läs det ordentligt! Det är ännu ett steg mot en federation. Kommer Magnus Johansson att rösta nej till det? Jag kommer att rösta nej till det.</textBlock>
    </textBlock>
  </contentBlock>
  <contentBlock ix="83">
    <textBlock ix="0">
      <textBlock ix="0">Anf.  73  MAGNUS JOHANSSON (s) replik:</textBlock>
      <textBlock ix="1">Fru talman! Den 29 april kommer vi, om jag inte är missinformerad, att ha tillfälle att debattera frågan om Amsterdamfördraget. Jag välkomnar den debatten och hoppas att vi då kan få ett gott meningsutbyte. Jag tror dock inte att vi klarar det på två enminutsrepliker i dag.</textBlock>
      <textBlock ix="2">Även om vissa steg tas mot ett tätare samarbete på vissa områden är skillnaden stor mellan å ena sidan detta och å andra sidan den bild som Birgitta Hambraeus målar upp av ett statsförbund, en federation.</textBlock>
    </textBlock>
  </contentBlock>
  <contentBlock ix="84">
    <textBlock ix="0">
      <textBlock ix="0">Anf.  74  BIRGITTA HAMBRAEUS (c) replik:</textBlock>
      <textBlock ix="1">Fru talman! Det är ändå viktigt att se vartåt man siktar. Vi tar ett litet steg men det går hela tiden i en viss riktning, nämligen mot en federation.</textBlock>
      <textBlock ix="2">När vi den 29 april skall bestämma oss i frågan om vi skall ratificera eller inte ratificera Amsterdamfördraget kan vi bara säga ja eller nej. Det är mycket svårt att få till stånd en majoritet som säger nej till ett framförhandlat avtal. Det vet Magnus Johansson lika väl som jag. Jag hoppas dock att jag får stöd eftersom det är en strävan mot mer av federation som vi i och med Amsterdamfördraget går med på.</textBlock>
    </textBlock>
  </contentBlock>
  <contentBlock ix="85">
    <textBlock ix="0">
      <textBlock ix="0">Anf.  75  ANNIKA NORDGREN (mp):</textBlock>
      <textBlock ix="1">Fru talman! Sveriges säkerhetspolitiska mål, så som en majoritet i riksdagen har formulerat det, syftar ytterst till att bevara vårt lands frihet och oberoende. I</textBlock>
      <textBlock ix="2">Amsterdamfördraget, som EU-ländernas regeringar förhandlade fram i somras, har regeringen skrivit under följande:</textBlock>
      <textBlock ix="3">"Medlemsländerna skall aktivt och förbehållslöst stödja unionens utrikes- och säkerhetspolitik i en anda av lojalitet och ömsesidig solidaritet. - - - De skall avstå från varje handling som strider mot unionens intressen eller kan minska dess effektivitet."</textBlock>
      <textBlock ix="4">Det står också i Amsterdamfördraget att medlemsstaterna skall samordna sitt uppträdande inom internationella organisationer och på internationella konferenser. De skall där hävda de gemensamma ståndpunkterna. I klartext innebär detta att Sveriges självständiga röst i världen tystnar och att målet om frihet och oberoende klingar tämligen verklighetsfrämmande.</textBlock>
      <textBlock ix="5">Regeringen framhåller ofta att EU-medlemskapet är det fundamentalt viktigaste för vår säkerhet. Miljöpartiets analys är en annan. EU:s allt tätare samarbete, trots avsaknad av folklig förankring i medlemsländerna och interna spänningar kring viktiga frågor, bygger enligt vår mening in konfliktrisker.</textBlock>
      <textBlock ix="6">Det allra viktigaste att poängtera tycker jag är bristen på en vilja att seriöst genomlysa de problem som EU medför. I stället duckar man. Det handlar här om ett slags vilja att undvika en folklig debatt, en folklig opinion. Detta tycker jag är allvarligt. EU-</textBlock>
      <textBlock ix="7">medlemskapet måste problematiseras.</textBlock>
      <textBlock ix="8">Fru talman! VEU är EU:s försvarskomponent och</textBlock>
      <textBlock ix="9">Natos europeiska pelare. Strax efter folkomröstningen om EU meddelade regeringen att Sverige skulle ansöka om observatörskap i Västeuropeiska unionen.</textBlock>
      <textBlock ix="10">Regeringen sade att det var ett "aktivt observatörskap" man eftersträvade, som skulle omfatta</textBlock>
      <textBlock ix="11">"fredsbevarande insatser, krishantering och humanitära aktioner". VEU:s ministerråd kom i somras överens om att VEU skall "bidra till den gradvisa utformningen av en gemensam försvarspolitik samt se till att den genomförs praktiskt genom att ytterligare utveckla sin operativa roll".</textBlock>
      <textBlock ix="12">Tänk på hur det lät före folkomröstningen om EU!</textBlock>
      <textBlock ix="13">Då var minsann de nej-sägare konspirationsteoretiker som hävdade att EU utvecklades mot en militärmakt.</textBlock>
      <textBlock ix="14">Men inför regeringskonferensen lade den socialdemokratiska regeringen tillsammans med Finlands regering fram ett förslag där man säger att EU måste skaffa sig militär kapacitet. Man ville ge EU militära muskler för att genomföra fredsbevarande åtgärder.</textBlock>
      <textBlock ix="15">Sverige lyckades med det man ville uppnå. De som förlorade var de som trodde på ja-sägarnas prat om att</textBlock>
      <textBlock ix="16">EU aldrig skulle militariseras.</textBlock>
      <textBlock ix="17">Vi i Miljöpartiet anser inte att ett aktivt observatörskap i VEU och detta med att bidra till en militarisering av EU är förenligt med en trovärdig militärt alliansfri politik.</textBlock>
      <textBlock ix="18">Nästa fråga är om det är möjligt att vara militärt alliansfri om man har en gemensam vapenexportpolitik och en vapenindustri i EU-bolagsform, som nu är på gång. Går det verkligen? Jag tror inte det. Inom detta område lägger regeringen ut en dimridå.</textBlock>
      <textBlock ix="19">Majoriteten i denna riksdag har ställt upp på regeringens skrivningar i propositionen, där man skriver om vikten av att vi medverkar till en harmonisering mellan EU-länderna av regler för försvarsupphandling m.m. Man vill ha en vidgad roll för EU på det här området. Allt detta skall ske, säger man, inom gällande lag om krigsmateriel. Det här tror jag inte är möjligt.</textBlock>
      <textBlock ix="20">EU-kommissionen har tagit ett initiativ till en EU-</textBlock>
      <textBlock ix="21">strategi för försvarsindustrin, som utrikesministern tidigare tog upp här. Där står det att principen bör vara att export skall ske i enlighet med de regler som gäller i landet som vapnet levereras ifrån. Man går alltså helt klart i riktning mot gemensamma regler för export. Utrikesministern sade här tidigare att man skall arbeta för att kommissionens förslag skall påverkas i restriktiv riktning. Vad innebär det mer konkret? Vad är regeringen beredd att göra? Som det är nu åker i stället regeringen land och rike runt för att kortsiktigt tjäna pengar på vapenexport, som Göran</textBlock>
      <textBlock ix="22">Persson till Chile. Det verkar som om moral och etik får stå tillbaka för de kortsiktiga vinstintressena.</textBlock>
      <textBlock ix="23">Fru talman! När det gäller Nato kan vi blicka tillbaka fyra fem år i tiden, eller varför inte till början av mandatperioden. De mest våghalsiga bedömarna är tämligen överraskade över vad som hänt på så kort sikt. Vi får aldrig glömma att Nato är ett instrument för stormaktspolitik och att Nato aldrig kan bli en organisation för alleuropeisk säkerhet, alltså en säkerhetsgemenskap som även innefattar Ryssland. Jag och</textBlock>
      <textBlock ix="24">Miljöpartiet menar att Sverige naturligtvis måste hålla sig utanför denna militärallians och i stället upprätta och utveckla en militärt alliansfri politik.</textBlock>
      <textBlock ix="25">Utrikesministern upprepade i morse att den militära alliansfriheten står fast. Men granskar man regeringens handlande i praktiken blir man ganska konfunderad. Sverige är observatör i Nordatlantiska samarbetsrådet. Sverige har också tackat ja till medlemskap i Natos nya samarbetsorganisation, Atlantiska partnerskapsrådet, och högkvarteret placerar svenska militärer i Natos staber i en ganska stor hastighet, om man kan uttrycka det så.</textBlock>
      <textBlock ix="26">I stället för att legitimera Nato och söka närmare och närmare samarbete, samtidigt som man håller den retoriska fanan högt gentemot allmänheten, skall man lägga ned resurser, tid, pengar och kraft på att utveckla FN och återupprätta FN som den organisation som skall sköta fredsbevarande verksamhet.</textBlock>
      <textBlock ix="27">Sammantaget gör Miljöpartiet den bedömningen att den svenska medverkan i olika försvarsrelaterade verksamheter skadar trovärdigheten för den militära alliansfriheten, det som vi i alla fall menar skall vara inte ett mål utan ett medel för den utveckling som vi vill se i vår del av världen. Regeringens agerande sker utan mandat från svenska folket. Det verkar som att regeringen eftersträvar att vara med i alla möjliga olika organisationer, olika Natorelaterade verksamheter just för sakens skull. Så fort det är en bokstavskombination är det väldigt populärt, och man ger sig med liv och lust i kast med att försöka bli medlem.</textBlock>
      <textBlock ix="28">Vad vill man egentligen med de olika medlemskapen och forumen? Det talas det mindre om.</textBlock>
      <textBlock ix="29">Fru talman! En politik som syftar till fred är något annat än en politik för frånvaron av krig. Vi kan inte förvänta oss att andra skall göra det vi själva inte gör när det gäller nedrustning, vapenexport och arbete för en solidarisk fördelning av världens resurser.</textBlock>
      <textBlock ix="30">Miljöpartiet anser att en ansvarsfull säkerhetspolitik innebär att man har det globalas bästa för ögonen och inte hemfaller åt kortsiktig ekonomisk vinning.</textBlock>
      <textBlock ix="31">Det kanske viktigaste är att ord, aldrig så vackra, måste gå hand i hand med handling. Teori och praktik måste förenas i utrikespolitiken.</textBlock>
    </textBlock>
  </contentBlock>
  <contentBlock ix="86">
    <textBlock ix="0">
      <textBlock ix="0">Anf.  76  URBAN AHLIN (s) replik:</textBlock>
      <textBlock ix="1">Fru talman! Vi hörde Annika Nordgren tala om de olika militära befälens platser i olika Natostaber. Jag vill bara påminna Annika Nordgren om den debatt som vi hade i kammaren när vi beslöt oss för Bosnieninsatsen. Då stod Marianne Samuelsson, ett av Miljöpartiets språkrör, i denna talarstol och sade att det är tråkigt att vi i Sverige har så dåligt inflytande över planeringen, att vi lämnat över detta till Natos befäl.</textBlock>
      <textBlock ix="2">Hon krävde att svenska befäl skulle ha en möjlighet att vara med i planeringsåtgärderna.</textBlock>
      <textBlock ix="3">Så får vi erbjudandet om Euroatlantiska partnerskapsrådet, det fördjupade Partnerskap-för-fredsamarbetet. Då säger helt plötsligt Miljöpartiet nej.</textBlock>
      <textBlock ix="4">Sanningen är väl den att i den bokstavssoppan - Alfabetensuppe - byggs upp organisation efter organisation för att få en större och bättre alleuropeisk säkerhetsordning. Vi i Sverige vill vara med i dessa för att främja säkerheten i Europa, medan ni miljöpartister inte längre vågar och springer hemåt.</textBlock>
    </textBlock>
  </contentBlock>
  <contentBlock ix="87">
    <textBlock ix="0">
      <textBlock ix="0">Anf.  77  ANNIKA NORDGREN (mp) replik:</textBlock>
      <textBlock ix="1">Fru talman! Vi springer inte hemåt, men vi springer inte bara till den rika delen av Europa. Det är kanske skillnaden mellan Miljöpartiet och socialdemokraterna. Vi springer längre än så.</textBlock>
      <textBlock ix="2">När det gäller möjligheten att få inflytande över</textBlock>
      <textBlock ix="3">Natooperationer och samarbetet ställer Miljöpartiet upp på det svenska deltagandet i IFOR och SFOR.</textBlock>
      <textBlock ix="4">Men vårt engagemang slutar inte med den erfarenheten. Som jag sade är vårt mål att den här verksamheten skall skötas av FN. Då gäller det också att ta sikte på det och inte ta steg för steg in i Nato, legitimera att det är Nato som tar åt sig dessa uppgifter. Rättare sagt är det så att man, på grund av att regeringar runt om i världen inte satsat tillräckligt mycket på FN, får ta till nödlösningen, dvs. att det är Nato som genomför operationerna.</textBlock>
      <textBlock ix="5">Jag tycker inte att man bara skall blicka bakåt på det gamla FN utan säga: Det här vill vi skall hända, det här är vad vi tycker är riktigt. Är det för socialdemokratin riktigare att FN sköter fredsbevarandet än att Nato gör det?</textBlock>
    </textBlock>
  </contentBlock>
  <contentBlock ix="88">
    <textBlock ix="0">
      <textBlock ix="0">Anf.  78  URBAN AHLIN (s) replik:</textBlock>
      <textBlock ix="1">Fru talman! Jag kan ge Annika Nordgren ett klart besked. Vi vill naturligtvis också att FN skall vara den kraft som sköter de fredsbevarande uppgifterna. Vi vill inte devalvera FN:s roll. Tyvärr är det så ibland att FN kanske inte räcker till i olika åtgärder. Då kan det vara bra att få hjälp av det nya Nato för att lösa problemen, som exempelvis i Bosnien med den FN-</textBlock>
      <textBlock ix="2">styrka som fanns där under Natoledning.</textBlock>
      <textBlock ix="3">Min fråga till Annika Nordgren kvarstår. Marianne Samuelsson, ert språkrör, stod i talarstolen och sade: Vi vill vara med i Natos staber för att kunna vara med, leda och planera operationen. Hon var arg över att vi inte hade den möjligheten då. Nu har vi den möjligheten, och nu säger Miljöpartiet nej. För mig ter sig detta ologiskt.</textBlock>
    </textBlock>
  </contentBlock>
  <contentBlock ix="89">
    <textBlock ix="0">
      <textBlock ix="0">Anf.  79  ANNIKA NORDGREN (mp) replik:</textBlock>
      <textBlock ix="1">Fru talman! Nej, det är inte ologiskt. Urban Ahlin säger att socialdemokratin vill att FN skall vara den kraften. Låt oss satsa på FN i stället för att säga att FN</textBlock>
      <textBlock ix="2">tyvärr inte har den kraften och att vi därför måste satsa på Nato. Då underminerar man faktiskt strävandena - om man nu verkligen menar allvar med att det är FN som skall sköta den fredsbevarande verksamheten. Jag tycker inte att det är bra att man gör det.</textBlock>
      <textBlock ix="3">Till frågan om Sveriges deltagande i Natos staber.</textBlock>
      <textBlock ix="4">Jag menar alltså att det deltagande som Miljöpartiets majoritet i riksdagsgruppen ställde upp på har skett och pågår, men vi skall titta på nästa operation. Vill vi att det skall ske i Natos regi? Vill vi att det skall ske i</textBlock>
      <textBlock ix="5">FN:s regi? Vill vi att FN skall ha resurserna för det?</textBlock>
      <textBlock ix="6">Mitt svar på den frågan är att jag anser att det skall vara så. Därför har vi en konsekvent logisk inställning i Natofrågan i övrigt.</textBlock>
    </textBlock>
  </contentBlock>
  <contentBlock ix="90">
    <textBlock ix="0">
      <textBlock ix="0">Anf.  80  MAGNUS JOHANSSON (s) replik:</textBlock>
      <textBlock ix="1">Fru talman! Jag konstaterar att talarlistan för debatten den 29 april blir allt längre ju längre den här debatten fortskrider. Annika Nordgren läser upp delar av den fördragstext som vi då skall behandla i riksdagens kammare. Det är alltid vanskligt läsa upp väl valda delar ur en fördragstext utan att läsa hela. Annika Nordgrens åtta minuter i talarstolen medger naturligtvis inte att hon skulle ha kunnat läsa upp hela fördragstexten.</textBlock>
      <textBlock ix="2">För att lugna Annika Nordgren vill jag säga att vår självständiga röst i världen inte kommer att upphävas, utan vi kommer fortfarande att ha möjlighet att i nationellt intresse föra en självständig utrikespolitik. Det skulle vara främmande för den svenska regeringen att skriva under ett avtal där vi skriver bort den möjligheten.</textBlock>
      <textBlock ix="3">Sakdebatten om detta får vi som sagt ta den</textBlock>
      <textBlock ix="4">29 april. Jag tror inte att man klarar den på två gånger en minuts replik.</textBlock>
    </textBlock>
  </contentBlock>
  <contentBlock ix="91">
    <textBlock ix="0">
      <textBlock ix="0">Anf.  81  ANNIKA NORDGREN (mp) replik:</textBlock>
      <textBlock ix="1">Herr talman! Magnus Johansson lugnar mig inte över huvud taget. Tvärtom blir jag väldigt förskräckt om Magnus Johansson inte har läst de fördragstexter som trots allt finns. Han behöver inte vänta till senare då vi skall debattera i kammaren. Det vore kanske värdefullt om utrikesutskottets ledamöter satte sig in i vad fördraget innebär.</textBlock>
      <textBlock ix="2">Jag läste högt ur en del av fördraget. Där stod det klart och tydligt att medlemsstaterna skall samordna sitt uppträdande och hävda de gemensamma ståndpunkterna på internationella konferenser. Det är svårt att komma ifrån att det inte står så och att det inte skall tolkas så. Att regeringen har skrivit under fördraget är någonting som Magnus Johansson kanske milt generat får svara för under den kommande debatten.</textBlock>
    </textBlock>
  </contentBlock>
  <contentBlock ix="92">
    <textBlock ix="0">
      <textBlock ix="0">Anf.  82  CARINA HÄGG (s) replik:</textBlock>
      <textBlock ix="1">Herr talman! Miljöpartiets inställning i dessa frågor är inte alltid helt klar. Jag har lyssnat på Annika</textBlock>
      <textBlock ix="2">Nordgren. Hon talade om EU, Nato, FN och de så viktiga fredsbevarande insatserna. Samtidigt som</textBlock>
      <textBlock ix="3">Annika Nordgren deklarerar sin uppfattning - och vi har sett de beslut som hon tidigare varit med om att fatta i den här kammaren - vet vi att språkröret Birger</textBlock>
      <textBlock ix="4">Schlaug säger att man borde lägga ned det svenska försvaret och överlåta det till FN, att FN skulle förses med kulor och krut.</textBlock>
      <textBlock ix="5">Det vore intressant att få klarlagt: Är det Miljöpartiets uppfattning att FN i dagsläget skall övergå till att bli en militär allians av något slag?</textBlock>
    </textBlock>
  </contentBlock>
  <contentBlock ix="93">
    <textBlock ix="0">
      <textBlock ix="0">Anf.  83  ANNIKA NORDGREN (mp) replik:</textBlock>
      <textBlock ix="1">Herr talman! Om vi ser långt fram i tiden på vad vi har för visioner, mål och idéer när det gäller hur samhället skall utvecklas och hur den globala säkerheten skall se ut, tycker jag att så länge som vi anser att det behövs militära medel i någon form skall det vara</textBlock>
      <textBlock ix="2">FN som har dessa medel i sin hand. Det är alltså FN</textBlock>
      <textBlock ix="3">som skall sköta fredsbevarande verksamheter.</textBlock>
      <textBlock ix="4">Jag skulle bli väldigt glad om länderna gemensamt kunde besluta om att var och ens försvarsmakt skulle gå över i FN:s regi och om att den enda militära kraften skulle skötas av Förenta nationerna. Det är en tanke väl värd att försöka göra till ett gemensamt mål</textBlock>
      <textBlock ix="5">- i alla fall till en gemensam vision - även för flera än</textBlock>
      <textBlock ix="6">Miljöpartiet.</textBlock>
    </textBlock>
  </contentBlock>
  <contentBlock ix="94">
    <textBlock ix="0">
      <textBlock ix="0">Anf.  84  CARINA HÄGG (s) replik:</textBlock>
      <textBlock ix="1">Herr talman! Det var bra att jag fick ett klarläggande om var Miljöpartiet står i den här frågan. Det har känts litet oklart när man utanför kammaren har fört en debatt och från talarstolen här har fört en annan debatt. Men nu vet vi vad Miljöpartiet står för, att man i stället för att satsa ytterligare på de mjuka delarna när det gäller fredsbevarande insatser vill stärka de militära delarna inom inte minst FN. Jag är tacksam över att jag har fått det här klarläggandet om var</textBlock>
      <textBlock ix="2">Miljöpartiet står i den här frågan.</textBlock>
    </textBlock>
  </contentBlock>
  <contentBlock ix="95">
    <textBlock ix="0">
      <textBlock ix="0">Anf.  85  ANNIKA NORDGREN (mp):</textBlock>
      <textBlock ix="1">Herr talman! Jag vet inte om det vidgade säkerhetsbegreppet riktigt har slagit rot inom socialdemokraterna i utrikesutskottet. Men jag förutsätter att ingen längre anser att militär säkerhet omfattar allting i hela utvecklingen. Som Carina Hägg vet har Miljöpartiet i alla år inte minst i utrikespolitiska debatter talat om vikten av förebyggande verksamhet, vikten av att föregripa att konflikter uppkommer samt vikten av att också i reell handling omfördela resurser från satsningar på nationella militära försvar till förebyggande åtgärder för att man skall kunna göra sitt bästa när det gäller vattenbrist och ökade sociala och ekonomiska klyftor runt om i världen. Det är detta som resurserna skall satsas på.</textBlock>
      <textBlock ix="2">Jag skulle då gärna vilja fråga Carina Hägg - trots att hon inte har flera repliker kvar - hur hon ser på den svenska regeringens agerande. Trots vissa besparingar fortsätter man att lägga en massa pengar på det militära försvaret och inte så mycket på den förebyggande verksamheten.</textBlock>
    </textBlock>
  </contentBlock>
  <contentBlock ix="96">
    <textBlock ix="0">
      <textBlock ix="0">Anf.  86  ALICE ÅSTRÖM (v):</textBlock>
      <textBlock ix="1">Herr talman! Det har gjorts en mängd viktiga inlägg, och det är en mängd olika områden i världen där situationen har belysts. Det är därför ganska svårt att så sent i debatten komma med någonting nytt.</textBlock>
      <textBlock ix="2">Jag hade tänkt att tala om situationen i Kosova, vilket flera talare har gjort före mig.</textBlock>
      <textBlock ix="3">Kosovoalbanerna har i princip levt under undantagslagar sedan 1981. Den situationen har inte förbättrats när det gäller avskedanden, rätten till försäkringssystemen och folkhälsan. Tusentals albanska läkare, lärare m.fl. har avstängts från sina arbeten av politiska skäl. Den situationen har inte heller förändrats.</textBlock>
      <textBlock ix="4">Herr talman! Samtidigt har Sverige beslutat att skicka tillbaka flyktingar. En delegation från Svenska kyrkan har vittnat om hur de som avvisats till Kosova blivit förföljda och om att många barn visar tecken på undernäring och sjukdom. Orsaken till att man har det så svårt är det politiska läget. Man är utestängd från sina tidigare arbeten. Man saknar inkomst och kan inte försörja sig. Chansen för de familjer som vi i dag skickar tillbaka att överleva är att någon utanför landet kan bidra med inkomster.</textBlock>
      <textBlock ix="5">Därför bör den svenska regeringen låta de asylsökande som ofrivilligt har fått vänta oacceptabelt länge i Sverige få en möjlighet att stanna i Sverige så länge som man inte kan garantera att situationen i Kosova har förändrats.</textBlock>
      <textBlock ix="6">Herr talman! Det har varit många inlägg just om</textBlock>
      <textBlock ix="7">Kosova. Därför tänker jag inte gå in mer på den frågan. Jag tänker ta upp ett helt annat ämne inom utrikes- och säkerhetspolitiken som över huvud taget inte har berörts här.</textBlock>
      <textBlock ix="8">I debatten har man betonat vikten av Sveriges agerande ute i världen och vikten av Sveriges agerande i</textBlock>
      <textBlock ix="9">FN, inom EU och på många olika håll. Den svenska regeringen har i många frågor gjort ett väldigt bra arbete.</textBlock>
      <textBlock ix="10">Det har också gjorts tillbakablickar från talarstolen om vad som sades i den utrikespolitiska debatten för tio år sedan och om hur situationen har förändrats i världen. Det finns ett område där vi kan se en förändring också i Sverige och tyvärr i många andra delar av världen. Det gäller det minskade engagemanget hos människorna.</textBlock>
      <textBlock ix="11">I denna utrikespolitiska debatt har det hållits många engagerade anföranden om många viktiga frågor. Men tittar vi utanför dessa väggar, hur ser då samhällsdebatten ut? Vad händer i Sverige om vi jämför med hur det var för tio år sedan? Det var inte bara den svenska regeringens och många andra regeringars kamp som ledde till att situationen i Sydafrika förändrades. Det var alla människors - ungdomars och vuxnas - deltagande och alla organisationer som tillsammans genom bojkotter och genom agerandet för en förbättrad situation som också bidrog till förändringen.</textBlock>
      <textBlock ix="12">För att ett land skall kunna ha en utrikes- och säkerhetspolitik som kan bidra till förändringar är det viktigt att det finns ett engagemang hos folket. Där har det skett en oerhört stor förändring under de senaste tio åren. Vi politiker måste också ta ett ansvar för att lyfta fram dessa frågor och för att aktivt delta i organisationer. Vi måste se till att det kommer i gång ett arbete med att stödja utsatta delar av världen. Det engagemanget är avgörande för om vi också i framtiden kommer att se några stora förändringar av typen apartheidsystemets fall i Sydafrika och Berlinmurens fall. Det var inte bara politikers och regeringars kamp utan det var också folkets kamp och folkets engagemang.</textBlock>
      <textBlock ix="13">Herr talman! Vi i Sverige måste erkänna att det engagemanget och den intensiteten i debatten har förändrats. I skolor och inom olika organisationer har man blivit mer och mer inriktad bara på de interna frågorna, hur det ser ut i Sverige och vad förändringarna innebär. Man glömmer solidariteten och det internationella perspektivet. Detta måste lyftas fram.</textBlock>
      <textBlock ix="14">Vi har alla det ansvaret.</textBlock>
      <textBlock ix="15">Det har också skett förändringar när det gäller insamlingar till katastrofdrabbade länder, till barn som lider av krig och konflikter i världen. Insamlingarna består numera av en helkväll på TV där kändisar ställer upp och där man gör enstaka insatser i form av jätteinsamlingar med glättade artister.</textBlock>
      <textBlock ix="16">Man gör ett bra jobb och lyckas samla in en oerhörd mängd medel. Men basarbetet, det viktiga engagemanget, får inte reduceras till en lördagsunderhållning!</textBlock>
      <textBlock ix="17">Herr talman! Det har hållits en mängd oerhört viktiga anföranden tidigare som jag vill instämma i.</textBlock>
      <textBlock ix="18">Eva Goës tog t.ex. upp situationen i Östtimor. Andra inlägg har handlat om kvinnors mänskliga rättigheter.</textBlock>
      <textBlock ix="19">Förtrycket mot kvinnor ökar i dag i världen. Vi ser där Afghanistan som det mest extrema exemplet.</textBlock>
      <textBlock ix="20">Flera har pekat på vad som händer där. Det måste bli lika kraftiga reaktioner på den typen av förtryck som det var mot apartheidsystemet.</textBlock>
      <textBlock ix="21">Vi får inte acceptera att det någonstans i världen byggs upp ett apartheidssystem där kön är grunden till förtrycket. Därför måste dessa frågor lyftas fram, och den svenska regeringen måste i alla sammanhang kraftigt driva på för att vi skall kunna förändra den situationen.</textBlock>
    </textBlock>
  </contentBlock>
  <contentBlock ix="97">
    <textBlock ix="0">
      <textBlock ix="0">Anf.  87  URBAN AHLIN (s):</textBlock>
      <textBlock ix="1">Herr talman! I de utrikespolitiska debatterna de senaste åren har glädjeämnen kunnat staplas på varandra. Öst- och Centraleuropas frigörelse, avskaffandet av apartheid i Sydafrika, diktaturernas undergång och mycket annat har varit positiva nyheter. Jag vill trots detta i dag peka på några områden där framtiden ter sig osäker. Alltfler talar om vikten av konfliktförebyggande åtgärder, och för att vi skall kunna agera kraftfullt måste oroshärdarna lokaliseras.</textBlock>
      <textBlock ix="2">Ett område varifrån vi dagligen nås av oroande signaler är Turkiet. Nu senast för bara några veckor sedan meddelades det från den konstitutionella domstolen att det islamistiska välfärdspartiet, Refapartiet, förbjudits att verka. Anledningen till detta var att partiprogrammet ansågs vara emot den turkiska konstitutionen. Det må vara hur som helst med det. Intressant är dock att välfärdspartiets ordförande, Erbakan, för bara några månader sedan var Turkiets premiärminister. I dag är han förbjuden att verka politiskt.</textBlock>
      <textBlock ix="3">Detta sänder tvivelaktiga signaler till omvärlden.</textBlock>
      <textBlock ix="4">Hur kan partiet ena dagen vara i regeringsställning för att nästa dag vara förbjudet på grund av konstitutionen? Detta visar med stor tydlighet att det turkiska samhället har en lång väg att vandra innan det kan sägas följa internationell praxis och demokratiska normer.</textBlock>
      <textBlock ix="5">Andra partier som förbjudits har slagits för kurdernas mänskliga rättigheter. Man måste våga debattera den kurdiska frågan i Turkiet. En politisk lösning måste till. Tyvärr bränns fortfarande byar ned av den turkiska militären. Befolkningen slits sönder mellan militären och terroristorganisationer. Situationen för kurderna hårdnar. Tortyr är vardagsmat i regionen.</textBlock>
      <textBlock ix="6">Förtryck och förnekande av de mest elementära rättigheterna sker mitt framför våra ögon.</textBlock>
      <textBlock ix="7">Problemet är att vi i Västeuropa inte ger Turkiet klara signaler om vad som krävs. Anledningen till</textBlock>
      <textBlock ix="8">Turkiets förargelse över EU:s beslut att exkludera</textBlock>
      <textBlock ix="9">Turkiet från de kandidatländer som nu får börja förhandla om ett framtida medlemskap är att politiker från Västeuropa inbillat Turkiet att de stod lika långt fram i kön som de andra. För mig är det obegripligt hur någon kan tro att Turkiet kan anses moget ett medlemskap i dagsläget.</textBlock>
      <textBlock ix="10">Självfallet skall vi klart och tydligt hälsa dem välkomna när de uppfyller de s.k. Köpenhamnskriterierna om demokrati, respekt för mänskliga rättigheter, pluralism och fungerande rättsapparat. Turkiet har ett medlemsperspektiv, men det är upp till Turkiets regering att visa att de kan uppfylla de kriterier som satts upp. Men kanske är det så illa att den turkiska regeringen vill men inte får för militären i det s.k. nationella säkerhetsrådet? Kanske är det inte den turkiska regeringen som är problemet? Kanske är det Turkiets militär som egentligen bestämmer?</textBlock>
      <textBlock ix="11">Herr talman! I Makedonien har FN en styrka, Unpredep, som är den första i sitt slag. Den är utplacerad i ett mycket tidigt skede av förutseende politiker för att hindra att konfliktungar och incidenter urartar till regelrätta strider. Arbetet har varit mycket lyckosamt.</textBlock>
      <textBlock ix="12">Svenska FN-soldater har genom resoluta ingripanden och en stor del svenskt tålamod och samförstånd kunnat förhindra blodspillan. Deras insats är det tyvärr mycket tyst om. Vem vet hur många liv de har kunnat rädda? Vem vet hur situationen skulle ha sett ut om de inte varit stationerade på gränsen mellan</textBlock>
      <textBlock ix="13">Restjugoslavien och Makedonien? Svaret kommer vi aldrig att få reda på.</textBlock>
      <textBlock ix="14">Kosovos albaner lever under fortsatt förtryck. Deras mänskliga rättigheter kränks dagligen av den serbiska minoriteten. Hopplösheten och bitterheten breder ut sig på grund av avsaknaden av tillräckligt internationellt stöd.</textBlock>
      <textBlock ix="15">I Albanien har vi redan sett hur det går när sociala spänningar, valfusk och ekonomiska kriser bryter ned ett samhälle. Albanien har fortfarande en mycket lång väg att vandra för att nå politisk stabilitet.</textBlock>
      <textBlock ix="16">Denna häxkittel av etniska motsättningar, misstroende och fattigdom utgör en fara för hela regionen.</textBlock>
      <textBlock ix="17">Jag vill uppmana regeringen att ta politiska initiativ för att visa att Västeuropa inte glömt bort denna region och därmed uppfylla orden om förebyggande konflikthantering.</textBlock>
      <textBlock ix="18">Herr talman! Den långa konflikten om Västra Sahara är inne i ett mycket viktigt skede - och förhoppningsvis också det slutgiltiga skedet. Under överinseende av Kofi Annans personligt utsände, James Baker, har parterna enats om ett plan för hållande av folkomröstning. Efter många år av krig och förödelse i Västra Sahara har man äntligen till sist enats om en anständig lösning av problemet. Nu är det viktigt att omvärlden ger sitt fulla stöd för denna fredsplan för att man skall kunna garantera att det sahariska folket fritt skall kunna uttrycka sin vilja till självbestämmande och oberoende i en omröstning. Sverige har som medlem i säkerhetsrådet en speciell roll att spela.</textBlock>
      <textBlock ix="19">Sverige måste göra sitt yttersta för att bidra till en rättvis och korrekt genomförd folkomröstning. Det är därför mycket glädjande att regeringen avser att stödja denna process med civila poliser, valövervakare och minröjare.</textBlock>
      <textBlock ix="20">Ostasiens ekonomiska kris har de senaste månaderna varit förstanyhet i massmedierna. Ett land som drabbats särskilt hårt av denna kris är Indonesien.</textBlock>
      <textBlock ix="21">Omvärlden har nu genom Världsbanken och valutafonden pumpat in hundratals miljarder kronor för att rädda Indonesiens ekonomi. Samtidigt som omvärlden ger sitt stöd sitter den ej demokratiskt tillsatte presidenten Suharto kvar i orubbat bo. Samtidigt pågår förtrycket av det östtimoresiska folket.</textBlock>
      <textBlock ix="22">Indonesiens ockupation av Östtimor har kritiserats hårt av FN. Generalsekreterare Kofi Annan har också ökat ansträngningarna för att finna en lösning av situationen. Kan någon då begripa varför vi i denna globaliserade värld inte orkar formulerar krav på demokrati och respekt för mänskliga rättigheter som ett villkor för stora lån? Omvärlden har klarat att pumpa in hundratals miljarder kronor för att stödja den indonesiska ekonomin, men vi har inte klarat av att samtidigt skicka med krav på demokrati och mänskliga rättigheter. Herr talman! För detta finns bara ett ord - skandal!</textBlock>
    </textBlock>
  </contentBlock>
  <contentBlock ix="98">
    <textBlock ix="0">
      <textBlock ix="0">Anf.  88  LENNART ROHDIN (fp) replik:</textBlock>
      <textBlock ix="1">Herr talman! Jag är förmodligen en av de få här i kammaren som haft tillfälle att på plats bevittna det</textBlock>
      <textBlock ix="2">Urban Ahlin talade om, nämligen de svenska FN-</textBlock>
      <textBlock ix="3">trupperna i Makedonien och den oerhört värdefulla insats som de gjort och gör. När FN:s säkerhetsråd i december förlängde mandatet i Makedonien sade man uttryckligen att det var sista gången. Mot bakgrund av den explosiva situationen i Kosovo vädjar jag till</textBlock>
      <textBlock ix="4">Urban Ahlin: Redan nu sitter förmodligen regeringen och överväger vad man skall göra i stället. Jag tror att det vore angeläget att Urban Ahlin framförde till den svenska regeringen, som är honom närstående, att detta tyvärr var en alldeles förhastad bedömning av läget i regionen.</textBlock>
    </textBlock>
  </contentBlock>
  <contentBlock ix="99">
    <textBlock ix="0">
      <textBlock ix="0">Anf.  89  URBAN AHLIN (s) replik:</textBlock>
      <textBlock ix="1">Herr talman! Vi är inte så många riksdagsledamöter i den här kammaren som har varit och besökt Unpredeps styrkor. Men jag har haft glädjen att vara den förste ledamoten som har hälsat på dem. Jag känner alltså till området, och jag kan bara instämma i vad</textBlock>
      <textBlock ix="2">Lennart Rohdin säger. Situationen är explosiv i området. Jag vädjar också till den svenska regeringen att inte falla för locktonerna att dra tillbaka FN-styrkan alltför tidigt. Jag hoppas i stället att den skall få vara kvar och kunna fortsätta att utföra sitt mycket viktiga arbete.</textBlock>
    </textBlock>
  </contentBlock>
  <contentBlock ix="100">
    <textBlock ix="0">
      <textBlock ix="0">Anf.  90  AGNETA BRENDT (s):</textBlock>
      <textBlock ix="1">Herr talman! Nationsgränser upprättade av centralmakterna har alltid haft liten praktisk betydelse för de människor som bor i gränsområden. Man har umgåtts över gränsen, man har handlat och bytt tjänster.</textBlock>
      <textBlock ix="2">Gränsen har varit något som i praktiken inte existerat.</textBlock>
      <textBlock ix="3">Under vissa perioder har emellertid centralmakten utövat mer långtgående gränsbevakning som gjort det omöjligt för befolkningen att på ett naturligt sätt ha kontakt med varandra. Det var vad som hände i Europa, framför allt under 1900-talets senare del, när det kalla kriget gjorde det i stort sett omöjligt för befolkningen på vardera sidan om den s.k. järnridån att på ett naturligt sätt ha kontakt med varandra.</textBlock>
      <textBlock ix="4">Ett område som drabbades av detta var Barentsområdet, dvs. den nordligaste delen av Norge, Sverige, Finland och Ryssland. Det är ett område som geografiskt är dubbelt så stort som Frankrike. Där har människor sedan urminnes tid haft kontakt med varandra och idkat handel utan att ta hänsyn till nationsgränser eftersom området utgör en naturlig förbindelseled mellan de nordiska länderna och Ryssland.</textBlock>
      <textBlock ix="5">Barentsregionen är ett av Europas resursrikaste områden med stor förekomst av fisk, skog, malm, mineraler, olja och gas. Men det är också ett område som är starkt miljöförorenat och där kärnsäkerhet och kärnavfallshantering utgör akuta problem.</textBlock>
      <textBlock ix="6">I området bor ungefär fem miljoner människor. De är självfallet beroende av goda kommunikationer.</textBlock>
      <textBlock ix="7">Kommunikationssystemen har hittills varit bristfälliga mellan de nordiska länderna och den ryska delen av regionen, och infrastrukturen har över huvud taget varit dåligt utbyggd. Det kalla krigets slut har inneburit att man fått helt nya möjligheter att utveckla samarbetet i Barentsregionen. Man har även kunnat integrera Ryssland med de europeiska sambandsstrukturerna.</textBlock>
      <textBlock ix="8">Herr talman! Under Sovjetperioden avbröts, som jag redan har sagt, de kontakter och den handel som förekommit i tusentals år. Men efter Sovjetunionens fall har kontakterna successivt återupptagits. I slutet av 1980-talet började samarbetet få fastare former genom bilaterala samarbetsavtal på såväl regional som lokal nivå. I januari 1993 bildades på norskt initiativ Barentsrådet, som består av utrikesministrarna i de fem nordiska länderna och Ryssland. Under det senaste året har Sverige varit ordförande i rådet.</textBlock>
      <textBlock ix="9">Den s.k. Kirkenesdeklarationen ligger till grund för</textBlock>
      <textBlock ix="10">Barentssamarbetet, vars mål är att genom aktiv medverkan av regioninvånarna främja samarbete, grannsämja och långsiktigt fredsbyggande för att åstadkomma en hållbar ekonomisk, social och ekologisk utveckling i regionen.</textBlock>
      <textBlock ix="11">Barentssamarbetet är ett viktigt fredsfrämjande projekt, där målet är att åstadkomma en region präglad av fred och framsteg för befolkningen, inte minst ursprungsbefolkningen. En hållbar ekonomisk, social och miljömässig utveckling är målet.</textBlock>
      <textBlock ix="12">Tidigare har samarbetet främst inriktats på att fastställa de mest angelägna projekten ur miljö- och sysselsättningssynpunkt. Det har handlat t.ex. om att minska riskerna för ytterligare radioaktiv strålning och om sanering av redan nedsmutsade områden.</textBlock>
      <textBlock ix="13">Herr talman! Under 1997 har Sverige under sitt ordförandeskap arbetat för att stärka banden mellan</textBlock>
      <textBlock ix="14">EU och Barentsregionen. Det handlar om att fullfölja tidigare planerade och påbörjade projekt, att verka för ökade insatser för att minska riskerna för ytterligare radioaktiv strålning, att sanera redan nedsmutsade områden och att hantera kärnavfall. Det handlar också om att utarbeta en för regionen gemensam handlingsplan för energieffektivisering, att förbättra villkoren för investeringar och annan ekonomisk verksamhet samt att vidga rörelsefriheten för personer och gods.</textBlock>
      <textBlock ix="15">Det har också handlat om samarbetsprojekt som gäller renare vatten, att underlätta gränshandeln, utbildningssamarbete, kulturutbyte och ökade kontakter mellan människor i regionen.</textBlock>
      <textBlock ix="16">Det allra mest angelägna samarbetsområdet är kanske det som handlar om kärnsäkerhet och kärnavfall. På det här området måste också flera länder engageras för att lösa problemen. Under året som gått har Sverige bl.a. lämnat bidrag till ett antal projekt som rör använt kärnbränsle och radioaktivt avfall från reaktordrivna fartyg.</textBlock>
      <textBlock ix="17">Herr talman! Jag har framför allt berört vad som händer på en nationell nivå. Birgitta Gidblom kommer senare i debatten att belysa vad som händer på den mer lokala nivån.</textBlock>
      <textBlock ix="18">Herr talman! De mänskliga kontakterna är ändå ryggraden i allt utvecklingsarbete. Därför tycker jag att det är mycket positivt att ett Barents ungdomsråd bildats. Det finns enligt min mening inget som är så viktigt som att ge ungdomar från olika länder möjlighet att träffas, knyta kontakter och samarbeta för att lösa gemensamma problem. Det är de som i framtiden skall kunna bygga en säkrare och fredligare värld där nationsgränser inte längre utgör ett hinder för mänskliga kontakter.</textBlock>
    </textBlock>
  </contentBlock>
  <contentBlock ix="101">
    <textBlock ix="0">
      <textBlock ix="0">Anf.  91  BIRGITTA GIDBLOM (s):</textBlock>
      <textBlock ix="1">Herr talman! Som Agneta Brendt sade skall jag också prata om Barentsregionen. För tre år sedan stod jag här och pratade om samma ämne för första gången. Då avslutade jag mitt anförande med att jag ville göra riksdagen medveten om Barentsregionens problem, men också dess möjligheter.</textBlock>
      <textBlock ix="2">Det finns många andra som också har drivit de här frågorna i riksdagen. Nu upplever jag att riksdagen har en större kunskap om Barentsområdet. Det gläder mig att Barentsfrågorna fått en högre prioritet, och att både regeringsmedlemmar och riksdagsledamöter har en större kunskap om Barentssamarbetet, och även ett större intresse av det. Många ledamöter har besökt</textBlock>
      <textBlock ix="3">Kolahalvön och upplevt situationen där. Även andra länder blir mer och mer engagerade, vilket är mycket positivt bl.a. för finansieringen av olika projekt. Det krävs nämligen mycket pengar för att utveckla Barentsregionen.</textBlock>
      <textBlock ix="4">Under Sveriges ordförandeskap i Barentsrådet har många åtgärder vidtagits. Jag skall nämna några. Det kanske blir några upprepningar från Agneta Brendts anförande. Eftersom utrikesministern är här kan jag passa på och tacka henne för ett väl utfört arbete.</textBlock>
      <textBlock ix="5">Barentsrådets särskilda ekonomigrupp har haft möten med internationella finansieringsinstitut. Ett avtal om förstudie har träffats när det gäller upphuggning och metallåtervinning av fartyg i Murmansk. Under svensk ledning har en handlingsplan för energiutveckling i Barentsregionen tagits fram. Den är främst inriktad på effektivare produktion, distribution och användning av energi.</textBlock>
      <textBlock ix="6">Samarbetet om kärnsäkerheten är av största betydelse. Regeringen har anvisat pengar till Statens strålskyddsinstitut för projekt som rör problem med använt kärnbränsle och radioaktivt avfall från reaktordrivna fartyg.</textBlock>
      <textBlock ix="7">Pengar har också anslagits till kärnkraftverket på</textBlock>
      <textBlock ix="8">Kolahalvön. Naturligtvis räcker inte dessa insatser, och därför är det positivt att EU och USA nu anslår medel för att förbättra miljön. Kärnsäkerheten och de övriga miljöförbättringarna måste även i fortsättningen vara prioriterade, men det finns även andra frågor som inte är lösta.</textBlock>
      <textBlock ix="9">Handelshindren är fortfarande stora. Det upplevs som väldigt krångligt att driva företag i Ryssland.</textBlock>
      <textBlock ix="10">Dessa hinder måste övervinnas för att handeln och investeringarna i Ryssland skall fungera.</textBlock>
      <textBlock ix="11">Kommunikationerna är ännu inte utbyggda i den utsträckning vi skulle önska. Väl fungerande kommunikationer är en förutsättning för ett väl fungerande samarbete.</textBlock>
      <textBlock ix="12">Den omtalade Sallaövergången är fortfarande inte öppen för internationell trafik, men skall enligt uppgift öppnas senast i början av 1999. Det ser vi fram emot. Det förkortar resorna  betydligt. Länstrafiken i</textBlock>
      <textBlock ix="13">Norrbotten är intresserad av att öppna bussförbindelser till Kolahalvön. Det kan bli möjligt om Sallaövergången öppnas och Länstrafiken får ekonomiska resurser för detta.</textBlock>
      <textBlock ix="14">De öst-västliga förbindelserna när det gäller flyg och järnvägar måste också förbättras.</textBlock>
      <textBlock ix="15">Det svenska ordförandeskapet avslutades med ett ministerrådsmöte i Luleå den 19-20 januari. Där diskuterades problem och möjligheter i Barentsregionen. Vi ser fram mot ytterligare engagemang från de olika parterna.</textBlock>
      <textBlock ix="16">Barentssamarbetet är också ett säkerhetspolitiskt projekt och syftar till att stödja den utvecklingsprocess som pågår i Ryssland.</textBlock>
      <textBlock ix="17">Det lokala arbetet är oerhört betydelsefullt för en hållbar utveckling och demokrati. Det är många människor i Norrbotten som har ett personligt engagemang och utför ett beundransvärt arbete. Folkrörelserna, kyrkorna och enskilda personer lägger ned mycket tid och pengar för att stödja människorna inom den ryska delen av Barentsregionen. Att människor från olika länder kan mötas och ta del av varandras kulturer är en av grundstenarna i samarbetet. Tyvärr har anslaget till det vardagliga regionala arbetet minskats, och där behövs det en förändring.</textBlock>
      <textBlock ix="18">Herr talman! Ofta när vi pratar om Barentssamarbetet och Barentsregionen nämner vi det negativa, t.ex. miljöförstöringen. Men Kolahalvön är också ett område med stora resurser, t.ex. fisk, skog, mineraler, olja, gas, ett vackert landskap och trevliga och gästvänliga människor.</textBlock>
      <textBlock ix="19">När det gäller mineralförekomsterna kan den svenska kompetensen på gruv- och mineralområdet utnyttjas bättre och bidra till ett effektivare utnyttjande av mineraltillgångarna i den ryska delen av Barentsregionen. Även svenskt kunnande om efterbehandling av gruvindustrins restprodukter skulle kunna utnyttjas för att förbättra miljön.</textBlock>
      <textBlock ix="20">Herr talman! Barentssamarbetet är betydelsefullt och inspirerande. Det är därför angeläget att samarbetet fortsätter att fördjupas på olika områden under</textBlock>
      <textBlock ix="21">1998 och att Sverige även i fortsättningen deltar aktivt.</textBlock>
    </textBlock>
  </contentBlock>
  <contentBlock ix="102">
    <textBlock ix="0">
      <textBlock ix="0">Anf.  92  LENNART FRIDÉN (m):</textBlock>
      <textBlock ix="1">Herr talman! Först vill jag rikta ett tack till utrikesministern som sitter kvar även när vi som kommer långt ned på listan har fått ordet. Vi är inte alltid så bortskämda med det.</textBlock>
      <textBlock ix="2">Herr talman! När jag i början av 60-talet engagerade mig politiskt var det utrikes-, försvars- och säkerhetspolitik som mest intresserade mig. Fastän det senare blev mycket av mera nära frågor om skolan, handikapp, vård och kultur har jag hela tiden med största intresse följt utvecklingen av den svenska utrikespolitiken.</textBlock>
      <textBlock ix="3">Tyngdpunktsförskjutningen från att vara ett världssamvete och samtidigt sitta i sitt isolerade neutralitetshörn - där ett hävdande av Europasamarbetets betydelse mer eller mindre betraktades som suspekt -</textBlock>
      <textBlock ix="4">till att plötsligt ägna sig åt sina nyåtervunna grannar i</textBlock>
      <textBlock ix="5">Baltikum är slående. Sovjets ockupation av dessa länder förnekades så sent som för mindre än tio år sedan av den som då var utrikesminister. Respekten, eller kanske rädslan, för en hotfull granne var avgörande. Jag vågar säga att mod kanske inte har varit ett kännetecken på svensk socialdemokratisk utrikespolitik.</textBlock>
      <textBlock ix="6">Det är bra att statsministern nu följer upp den uppbackning av våra grannländer som inleddes av den borgerliga regeringen, och kanske framför allt av Carl</textBlock>
      <textBlock ix="7">Bildt personligen.</textBlock>
      <textBlock ix="8">Under främst 60- och 70-talen var det mest utmärkande för många svenskars utrikespolitiska engagemang att det var proportionellt mot kvadraten på avståndet till det land som man engagerade sig för.</textBlock>
      <textBlock ix="9">Vietnam, Chile och Sydafrika tog all uppmärksamhet medan förtrycket i DDR, Polen och de baltiska staterna, med vilka vi t.o.m. förenades av en gemensam</textBlock>
      <textBlock ix="10">Östersjö, förbigicks med tystnad. Många var de, en del av dem i denna kammare, som prisade det man ansåg vara framsteg i det numera, tack och lov, avvecklade socialistiska experimentet i östra Tyskland.</textBlock>
      <textBlock ix="11">En svensk statsminister definierade var anständighetens gräns gick i Afrika, men förmådde inte göra samma preciseringar i vår egen världsdel. Till detta kom att en större del av u-hjälpen gick till länder där goda vänner regerade. Alltför många av dessa regimer visade på ett tidigt stadium att det var illa ställt med demokratin och att korruptionen avgjorde vart bidragen gick. Men i stället för att slå näven i bordet har man hukat och kallat diktatorer för nutida renässansfurstar, skyllt på kvardröjande kolonialeffekter och fortsatt att sjunga samma international i kanon med dessa länder.</textBlock>
      <textBlock ix="12">Herr talman! Det sades om en politisk ledare för ett antal år sedan att han inte kunde tänka och tugga tuggummi på samma gång. Det syns mig ibland som om den svenska utrikespolitiken har lidit av samma svaghet. Antingen engagemang på nära håll eller på långt håll, sällan samtidigt. Men vi måste klara av båda delarna.</textBlock>
      <textBlock ix="13">Mycket har förändrats genom vårt inträde i den europeiska unionen och den samordning som där sker, men det innebär inte att vårt ansvar har minskat utan att våra möjligheter har ökat. Inom ramen för unionen är det, som jag ser det, vår skyldighet att arbeta med att få med de övriga länderna på insatser som är till fromma för hela vårt alltmer globala samhälle.</textBlock>
      <textBlock ix="14">Jag hade först tänkt säga någonting om det sätt på vilket de båda ministrarna på UD har agerat i Palestina-Israel-frågan, men det har redan belysts av flera, så jag avstår från det.</textBlock>
      <textBlock ix="15">Jag skall i stället ägna mig litet åt de mänskliga rättigheterna. Det har sagts mycket om det i dag.</textBlock>
      <textBlock ix="16">Detta bör vara ett område där vi alla skulle kunna enas. För samarbete och stöd måste vi kräva att verkliga framsteg görs i de länder som vi vill ha sådana relationer till och som vill ha vårt bistånd. Men här gäller fortfarande en selektivitet. Fortfarande bistår vi regimer som vi måste kunna kräva mer av, t.ex. den palestinska, den kubanska och den tanzaniska.</textBlock>
      <textBlock ix="17">Låt mig peka på tre andra länder, tre asiatiska länder, mot vilka vi, själva och i samarbete med andra inom EU, måste rikta uppmärksamhet och agera mer kraftfullt.</textBlock>
      <textBlock ix="18">Först kan vi ta Kina, med tanke på vad som nu händer med Hongkong. Här sker mycket i det tysta som är direkt ägnat att minska rättigheter och friheter för invånarna. Redan före Kinas övertagande började medierna med sin nya s.k. självcensur. De senaste veckorna har det kommit flera signaler om tilltagande tryck mot kyrkorna och även hos dem en alltmer omfattande s.k. självcensur. Om vi inte reagerar nu, kommer snart en kinesisk, med statsministerns ord, stabilisering att ha ägt rum. Jag har inte förmärkt någon svensk reaktion på detta.</textBlock>
      <textBlock ix="19">Det andra exemplet jag tänker ta upp är Afghanistan. De stackars invånarna i detta land har inte bara drabbats av krig utan på sistone dessutom av nya naturkatastrofer. Men frågan är ändå om inte, åtminstone vad gäller kvinnorna, den värsta katastrofen är den talibanska regimen som i islams namn, rätt eller orätt, tar ifrån dem de få rättigheter de hade förut och på ett gruvligt sätt förföljer och straffar dem som bryter mot deras regler. För att inte tala om avrättningarna efter summariska rättegångar. Självfallet kan man inte villkora katastrofhjälp och liknande, men reaktioner kan vara av flera slag. Inte heller i detta sammanhang har jag förmärkt någon svensk aktivitet.</textBlock>
      <textBlock ix="20">Ett tredje sådant land är Iran. Det land som i somras valde den man till president som var, vad vi kan kalla, Khomeinis egen Goebbels. Att han har talat för ett närmade till väst etc. har i praktiken inte inneburit något för de egna invånarna. Det ser de religiösa ledarna till. Stympningarna, tortyren, stenandet till döds - som vi för kort tid sedan fick se på svensk TV</textBlock>
      <textBlock ix="21">- har fortsatt. Regimens agenter mördar fortfarande oppositionella iranier som flytt till andra länder. Allt detta kan man göra medan världen riktar sitt intresse mot granndiktaturen Irak som betraktas som en större risk för världsfreden. Men låt oss inte glömma att Iran är den kanske största uppbackaren av terrorism i världen i dag. Hur reagerar Sverige? Ja, inte alls så att det märks. Det talas visserligen i olika sammanhang om tyst diplomati, men jag är i den fasta förvissningen att tystnaden i dessa fall är tecken på inaktivitet.</textBlock>
      <textBlock ix="22">Herr talman! Låt mig ge ett exempel på hur man agerar från mullornas regim. Jag fick i går ett brev från generalsekreterarens ena medarbetare i FN med svar på frågor som jag hade ställt med anledning av ett pressmeddelande som skickades ut i december av den iranska nyhetsbyrån IRNA i samband med det islamiska toppmötet i Teheran. Man påstod där att generalsekreteraren hade hyllat Iran. Man påstod att han hade sagt att varje land skall få ha sin tolkning av de mänskliga rättigheterna, att den islamiska världen borde vara garanterad en permanent plats i säkerhetsrådet, etc.</textBlock>
      <textBlock ix="23">Självfallet blev svaret från FN det jag hade förväntat mig: "The passages which you refer to are misquoted or taken out of context." Med andra ord:</textBlock>
      <textBlock ix="24">Avsnitten är felciterade eller ryckta ur sitt sammanhang.</textBlock>
      <textBlock ix="25">Så missbrukar den regimen FN och bedrar både sitt eget folk och andra muslimska nationers. Reagerar</textBlock>
      <textBlock ix="26">Sverige på en sådan sak när den kommer fram? När vi nu sitter i säkerhetsrådet borde vi hålla extra noga på de principer på vilka FN grundar sin verksamhet. Vi borde ta varje tillfälle i akt att låta alla medlemmar i världsorganisationen få en påminnelse om vilka principer de har ställt sig bakom och som har givit dem rätten att bli just FN-medlemmar. Som i andra sammanhang gäller att vänlighet av dem som bryter mot reglerna ofta betraktas som svaghet.</textBlock>
      <textBlock ix="27">Vi har nu ett år på oss att i säkerhetsrådet ytterligare visa ett kraftfullt uppträdande från vår sida. Min uppmaning till regeringen är att se till att så sker. Det är klädsamt att avstå från ett agerande som världens</textBlock>
      <textBlock ix="28">Bror Duktig, som Sverige alltför länge gjorde. Men det innebär inte att vi både som EU-medlemmar och som enskilt land inte kan visa både kraft och vilja och framför allt, herr talman, konsekvens i vårt agerande.</textBlock>
    </textBlock>
  </contentBlock>
  <contentBlock ix="103">
    <textBlock ix="0">
      <textBlock ix="0">Anf.  93  Utrikesminister LENA HJELM-</textBlock>
      <textBlock ix="1">WALLÉN (s) replik:</textBlock>
      <textBlock ix="2">Herr talman! Jag vill ge en mycket kort kommentar. Lennart Fridén argumenterar som om det bara var han som har insett problemen vad gäller brister i mänskliga rättigheter och elände i världen i största allmänhet, medan socialdemokratin och regeringen inte har förstått och tiger. Jag kan försäkra Lennart</textBlock>
      <textBlock ix="3">Fridén att han har fel.</textBlock>
    </textBlock>
  </contentBlock>
  <contentBlock ix="104">
    <textBlock ix="0">
      <textBlock ix="0">Anf.  94  LENNART FRIDÉN (m) replik:</textBlock>
      <textBlock ix="1">Herr talman! Visserligen skall man hålla hårt på sig själv och gärna tro att man betyder ganska mycket.</textBlock>
      <textBlock ix="2">Men gav jag det intrycket är jag övertygad om att utrikesministern inte lyssnade ordentligt. Jag tog upp de här sakerna därför att jag tycker att man inte har agerat på det sättet. Att jag skulle vara den enda som har insett detta vore mig fjärran att påstå eller påskina.</textBlock>
    </textBlock>
  </contentBlock>
  <contentBlock ix="105">
    <textBlock ix="0">
      <textBlock ix="0">Anf.  95  ANDERS JOHNSON (fp):</textBlock>
      <textBlock ix="1">Herr talman! Med regeringen Bildt inleddes en protektionistisk förfallsperiod i Sverige. Ja, med regeringen Gillis Bildt år 1888, alltså!</textBlock>
      <textBlock ix="2">Sverige hade fram till dess varit anslutet till Cobdentraktaten, ett internationellt frihandelssystem uppkallat efter den brittiske liberalen Richard Cobden.</textBlock>
      <textBlock ix="3">Han var också drivande kraft bakom den frihandelsreform som England genomförde år 1846.</textBlock>
      <textBlock ix="4">Några år efter det att denna reform hade genomförts besökte Fredrika Bremer England, och hon skrev senare i Aftonbladet om sina erfarenheter från detta</textBlock>
      <textBlock ix="5">England:</textBlock>
      <textBlock ix="6">"Handelsfriheten hade burit frukt, och under dess flagga hade slöjder och näringar uppblomstrat till nytt liv, - - - Denna period var en av allmän resning till ett nytt, friskt liv. I manufakturdistrikterna, i Liverpool, Manchester, Birmingham, överallt hörde jag samma talan av alla klasser: välståndet var allmänt där, var i stigande. Det bleka nödens anlete, som förr hade synts mig så förfärande, det såg jag ej mer så som förr."</textBlock>
      <textBlock ix="7">Fredrika Bremer belyste en stor fördel med internationell handel, nämligen den materiella. Handeln gör oss rikare. Fler olika varor blir tillgängliga. Konkurrensen ökar. Priserna blir lägre.</textBlock>
      <textBlock ix="8">Men det finns också en annan stor fördel med handeln, nämligen den andliga. Richard Cobden beskrev den sidan av handeln i ett berömt tal år 1846 så här:</textBlock>
      <textBlock ix="9">"Jag ser i frihandelsprincipen en grundsats, som i den moraliska världen skall verka på samma sätt som tyngdlagen i universum, den skall föra samman människorna, upphäva motsättningarna i fråga om tro, ras och språk och förena oss alla genom den eviga fredens band."</textBlock>
      <textBlock ix="10">Handelns andliga effekter beskrivs också i ett banbrytande verk som i år utkom för jämt 250 år sedan, nämligen Montesquieus Om lagarnas anda.</textBlock>
      <textBlock ix="11">Där skriver Montesquieu bl.a.:</textBlock>
      <textBlock ix="12">"Handelns naturliga effekt är att leda till fred. Två nationer som driver handel med varandra gör sig ömsesidigt beroende. Om den ena har intresse av att köpa, har den andra intresse av att sälja, och alla förbindelser är grundade på ömsesidiga behov."</textBlock>
      <textBlock ix="13">Montesquieu konstaterar också att handeln leder till att kännedomen om alla folks seder tränger in överallt och till att människor jämför dem med varandra. Detta, menar Montesquieu, medför att:</textBlock>
      <textBlock ix="14">"Handeln botar fördärvliga fördomar; det är nästan en allmän regel, att varhelst det finns milda seder, finns det handel, och att varhelst det finns handel, finns det milda seder."</textBlock>
      <textBlock ix="15">Här har vi alltså bakgrunden till ett av vår tids allra viktigaste politiska projekt: att så långt som möjligt öppna världen för fri handel. Det gäller globalt och det gäller också i Europa.</textBlock>
      <textBlock ix="16">Ingen fråga är viktigare för EU än att så snabbt som möjligt integrera det postkommunistiska Europa i en frihandelsgemenskap. De som har lidit av kommunistiskt förtryck behöver mer än några andra en period av allmän resning till ett nytt, friskt liv. Inget är viktigare för hela Europa än att alla folk förenas genom den eviga fredens band.</textBlock>
      <textBlock ix="17">Få uppgifter är viktigare för varje liberal än att bekämpa protektionism och isolationism, oavsett om den för tillfället är av röd, grön eller brun nyans.</textBlock>
      <textBlock ix="18">Herr talman! Givetvis är internationell handel ingen fullständig garanti för ett fredligt och civiliserat samhälle. Men för att avslutningsvis åberopa även en tysk upplysningsfilosof vill jag ta ett citat ur Immanuel Kants Till den eviga freden från 1795:</textBlock>
      <textBlock ix="19">"Handelns anda kan genom sin natur inte bestå tillsammans med kriget. - - - På detta sätt befrämjar naturen själv den eviga freden genom att utnyttja de mänskliga böjelsernas mekanismer; visserligen inte med en sådan säkerhet att man rent teoretiskt kan förutsäga när den eviga freden kommer att inträffa, men tillräckligt för att praktiskt göra det till en plikt att arbeta för detta mål, ett mål som är något mer än en ren drömbild."</textBlock>
    </textBlock>
  </contentBlock>
  <contentBlock ix="106">
    <textBlock ix="0">
      <textBlock ix="0">Anf.  96  WIDAR ANDERSSON (s):</textBlock>
      <textBlock ix="1">Herr talman! Europa går mot en spännande och för många medborgare avgörande och viktig vår. För första gången inleds ett enande av Öst- och Västeuropa. I mars samlas de första ansökarländerna för samtal med de nuvarande 15 EU-länderna. I sommar blir</textBlock>
      <textBlock ix="2">Ungern, Tjeckien och Polen medlemmar av västalliansen Nato. Den 2 maj bestämmer sig dessutom EU-</textBlock>
      <textBlock ix="3">länderna för vilka av dem som skall bli EMU-</textBlock>
      <textBlock ix="4">medlemmar. De skall också låsa sina inbördes växelkurser denna dag.</textBlock>
      <textBlock ix="5">Båda dessa processer är oerhört omfattande och av den digniteten att de var och en för sig tidigare enbart har försökt lösas med hjälp av krig, oftast långa och för medborgarna mycket blodiga krig.</textBlock>
      <textBlock ix="6">Men kanske kan vi som lever nu få vara med om hur politikerna i samtal, överläggningar och förhandlingar för första gången kan hantera dessa problem och därmed leverera det viktigaste tillståndet av dem alla, nämligen freden, till sina medborgare. Kan dagens och morgondagens politiska generation hantera dessa båda stora och mycket omfattande processer kan alltså freden säkras för många generationer framåt. Inget politiskt uppdrag kan vara större.</textBlock>
      <textBlock ix="7">I förändrings- och brytningstider som våra uppstår naturligtvis spänningar och konflikter mellan den gamla politiska överbyggnaden och framför allt tekniska och sociala landvinningar i det nya samhället.</textBlock>
      <textBlock ix="8">Den gamla ordningen försvarar ofta sin position genom att ofta alltför länge bita sig fast vid och försöka skaffa sig monopol på goda värden som demokrati, solidaritet och rättvisa, medan det nya och ännu oprövade kan tillskrivas livets alla tänkbara obehagligheter.</textBlock>
      <textBlock ix="9">Den svenska staten har, egentligen sedan tidigt</textBlock>
      <textBlock ix="10">1800-tal, förhållit sig lätt avvaktande till det europeiska fastlandet. Statens företrädare på den tiden kunde minnas tider när landet hade haft ett slags eget litet</textBlock>
      <textBlock ix="11">EU, som hölls samman med hjälp av en stark och framgångsrik militär. Men de statliga företrädarna kunde också minnas det snöpliga återtåget, fattigdomen och nesan av att regera ett alltmer krympande land.</textBlock>
      <textBlock ix="12">Sedan dess har vi stått utanför krig och revolutioner, varit etniskt väl samlade och mycket gynnade av den harmoni som skapats av välstånd och tillväxt.</textBlock>
      <textBlock ix="13">Statens avvaktande hållning till det europeiska fastlandet har således inte missgynnat de svenska medborgarna eller den svenska samhällsutvecklingen.</textBlock>
      <textBlock ix="14">Men den gamla staten börjar nu på många sätt närma sig vägs ände. Varken handeln, näringarna, säkerhetspolitiken eller valutan kan längre styras på sedvanligt vis. På dessa områden bryr man sig inte på samma sätt som tidigare om de geografiskt betingade regleringarna. Under ett kvarts sekel har den nya världsordningen skapat ett ökat tryck på våra vedertagna uppfattningar och system. Under ett kvarts sekel har politiken också dominerats av olika kriser liksom stundom av förnekanden av att något nytt har hänt.</textBlock>
      <textBlock ix="15">Sakta tar vi dock till oss de nya förutsättningarna.</textBlock>
      <textBlock ix="16">Försiktigt ger vi oss åter in på det europeiska fastlandet och påverkas av dess politik. Jag anser, herr talman, att vi i de stora frågorna om östutvidgningen och om EMU har anledning att bli än mer aktiva.</textBlock>
      <textBlock ix="17">Vad gäller EMU har vi i riksdagen sagt att vi för stunden inte tänker ansluta oss. Jag skall naturligtvis inte argumentera mot det beslutet, bl.a. därför att jag tillhörde majoriteten bakom beslutet. Den socialdemokratiska regeringen, som står bakom beslutet, har dock sagt att frågan skall underställas de svenska medborgarna i ett val, en folkomröstning eller ett extraval. När euron nu installeras kan det bli så att de problem som är förenade med att leva med två myntfötter blir så stora att många människor kan känna sig manipulerade. Företag, banker och privatsparare kan komma att alltför mycket föregripa riksdagens och medborgarnas beslut.</textBlock>
      <textBlock ix="18">Jag tycker att regeringen och de olika partierna en gång till nogsamt skall fundera över om det inte vore bra att så snabbt som möjligt genomföra en ordentlig folkomröstning med tillhörande kampanj om vårt förhållande till EMU. Jag tror att frågan kan vara avgjord om fyra, fem år. Många medborgare kan här nästan känna sig utsatta för manipulativt beteende.</textBlock>
      <textBlock ix="19">Jag tycker att det är oerhört viktigt att vi behandlar den här frågan rätt. Jag har för egen del blivit alltmer övertygad om att det skulle vara klokt att genomföra en folkomröstning.</textBlock>
      <textBlock ix="20">Den andra frågan, enandet av östra och västra Europa, är som jag ser det mycket större än EMU-</textBlock>
      <textBlock ix="21">frågan. Den har en ännu större fredspotential. I den frågan kan man verkligen känna historiens vingslag.</textBlock>
      <textBlock ix="22">Jag tror att Sverige i detta sammanhang kan vara viktigt i ett avseende, nämligen för diskussionen om nya samverkansformer. Vi hör ofta från nej-partierna och från andra håll att man inte vill ha ett Europas förenta stater, att det är riskabelt med en stor federation osv. Personligen tror jag att det där är rätt mycket av stenålderstänkande. Man ser framför sig Amerikas förenta stater, lägger en blåkopia av dem över Europa och tror att det är så det skall bli.</textBlock>
      <textBlock ix="23">För egen del har jag mer och mer funderat över samverkans- och samarbetsformerna i ett Europa uppdelat mellan öst och väst. Europa omfattar inte bara länder och nationer utan också regioner, som i många fall går över de gamla gränserna och präglas av katolska, protestantiska och islamiska traditioner.</textBlock>
      <textBlock ix="24">Det handlar också om syd- och nordeuropeiska politiska traditioner. Framför allt handlar det om medborgarna, som skall ha en chans att på olika sätt bygga upp nya för dem trovärdiga samarbetsformer på centrala och viktiga politiska områden.</textBlock>
      <textBlock ix="25">Jag tror att Sverige genom att anordna seminarier och stimulera forskning och måhända genom inriktningen av förberedelserna för sitt ordförandeskap i</textBlock>
      <textBlock ix="26">EU skall kunna förnya debatten om samarbetsformerna. Vi skall inte sitta fast i ett samarbetssystem som en gång på 50-talet byggdes upp för sex länder. Vi talar nu om kanske 25-30 länder med tre mycket viktiga religioner, som går över de gamla nationsgränserna. Samarbetssystemet borde kanske mer likna</textBlock>
      <textBlock ix="27">FN:s säkerhetsråd med fasta och rörliga medlemmar, något som skulle ge de europeiska medborgarna en chans att bygga sina egna samarbetsformer.</textBlock>
      <textBlock ix="28">Herr talman! På dessa två områden, EMU-frågan och enandet av östra och västra Europa, anser jag alltså att vi i Sverige har anledning att bli än mer aktiva än vad vi hittills varit.</textBlock>
    </textBlock>
  </contentBlock>
  <contentBlock ix="107">
    <textBlock ix="0">
      <textBlock ix="0">Anf.  97  AXEL ANDERSSON (s):</textBlock>
      <textBlock ix="1">Herr talman! Det har slumpat sig så att jag kommer att ägna mitt anförande åt samma ämne som det som togs upp av Widar Andersson. Därmed kan jag avstå från ett inledande avsnitt och instämma med</textBlock>
      <textBlock ix="2">Widar Andersson vad gäller det historiska skeendet före den tidpunkt då vi står inför ett stort europeiskt avgörande.</textBlock>
      <textBlock ix="3">Jag tänker ägna mitt anförande åt EMU, den europeiska valutaunionen. Fortfarande, mindre än ett år före ikraftträdandet, är det på några få undantag när, oroväckande tyst om EMU i den svenska politiska debatten. Jag tycker att det är illavarslande. Utan en saklig och grundlig diskussion om Sveriges roll i framtidens alltmer integrerade Europa står vårt svenska folk dåligt rustat den dag då vi måste ta ställning.</textBlock>
      <textBlock ix="4">Herr talman! Sverige har valt att inte gå med i</textBlock>
      <textBlock ix="5">EMU från starten, trots att vi uppfyller kriterierna.</textBlock>
      <textBlock ix="6">Huvudskälet - som jag respekterar - är det bristande stödet i folkopinionen. Men hur skall vi kunna begära att människor skall ta ställning, om inte vi heltidspolitiker i detta hus debatterar frågan? Vi kan inte kräva av människor som arbetar för sin försörjning och som av intresse ägnar sig åt politik skall engagera sig mer i en för Sverige så viktig fråga som ja eller nej till</textBlock>
      <textBlock ix="7">EMU, om inte vi är mer aktiva.</textBlock>
      <textBlock ix="8">Vi behöver svar på många viktiga frågor, och vi behöver ta ställning. Skall och kan vi stå utanför det alltmer integrerade ekonomiska samarbetet i Europa?</textBlock>
      <textBlock ix="9">Vilka konsekvenser får ett svenskt utanförskap för våra möjligheter att förverkliga visionen om en bättre framtid för vårt lands medborgare?</textBlock>
      <textBlock ix="10">Kan vi infria högt ställda mål vad gäller en stark ekonomi, en stabil tillväxt, full sysselsättning och ett välfärdssamhälle värt namnet, om vi ställer oss utanför? Vad är en bibehållen nationell suveränitet på det ekonomiska området värd, om vi ändå tvingas följa beslut som fattas av andra?</textBlock>
      <textBlock ix="11">Herr talman! Det här är centrala och viktiga frågor som borde dominera den svenska politiska debatten, frågor vars svar avgör Sveriges framtida roll i en snabbt föränderlig europeisk verklighet. Det skymtar dock några ljus i tunneln.</textBlock>
      <textBlock ix="12">Alldeles i dagarna har arbetsmarknadens parter bestämt sig för att göra en gemensam analys av vad</textBlock>
      <textBlock ix="13">EMU kommer att innebära för den svenska arbetsmarknaden, för sysselsättning och för svenskt näringsliv. Vi behöver fler sådana analyser. Det är just bristen på genomarbetade analyser på viktiga områden av vad det ena eller det andra ställningstagandet till EMU innebär som gör oss så oförberedda den dag när vi måste bestämma oss.</textBlock>
      <textBlock ix="14">Herr talman! Konsekvenserna av ett svenskt ja respektive ett svenskt nej måste klargöras.</textBlock>
      <textBlock ix="15">Den 1 januari nästa år, om mindre än elva månader, kommer med säkerhet tio och troligen elva av</textBlock>
      <textBlock ix="16">EU:s nuvarande medlemsländer att bilda EMU. Utanförstående länder, däribland Sverige, kommer att få finna sig i att följa beslut som fattas av andra. Vårt beroende av den gemensamma marknad som vi ingår i ger oss enligt min mening inget annat alternativ, eftersom priset skulle bli för högt.</textBlock>
      <textBlock ix="17">Herr talman! Visst finns det många frågetecken som måste rätas ut kring EMU. Med det väger inte upp det faktum att EMU blir av och redan från start kommer att omfatta flertalet av EU:s medlemsländer.</textBlock>
      <textBlock ix="18">Sveriges utanförskap när det gäller den kommande valutaunionen måste som jag ser det bli så kort som möjligt. Därför måste den svenska debatten snabbt ta fart och omfattas av hela vår befolkning. Ansvaret för att det skall bli en sådan genomgripande debatt faller i första hand på oss i denna kammare.</textBlock>
      <textBlock ix="19">Herr talman! Utvecklingen har aldrig låtit sig hejdas, men den har alltid låtit sig påverkas.</textBlock>
    </textBlock>
  </contentBlock>
  <contentBlock ix="108">
    <textBlock ix="0">
      <textBlock ix="0">Anf.  98  ANNIKA NORDGREN (mp) replik:</textBlock>
      <textBlock ix="1">Herr talman! Jag vill försöka att ta fasta på det positiva i vad Axel Andersson sade i sitt anförande.</textBlock>
      <textBlock ix="2">Vi kom till sist till olika slutsatser. Axel Andersson sade att vi i Sverige skall bli medlemmar i EMU så fort som möjligt.</textBlock>
      <textBlock ix="3">Jag delar den syn som Axel Andersson gav uttryck för. Det är illavarslande tyst om EMU i den svenska politiska debatten. Han räknade upp ett antal frågor som han saknade en genomlysning av. I den uppräkningen saknade jag frågan om vilken effekt EMU får på den svenska demokratin.</textBlock>
      <textBlock ix="4">Jag hoppas att också det är en av de frågor som</textBlock>
      <textBlock ix="5">Axel Andersson är intresserad av att få reda på svaret på innan han bestämmer sig för att vi skall gå med så fort som möjligt.</textBlock>
    </textBlock>
  </contentBlock>
  <contentBlock ix="109">
    <textBlock ix="0">
      <textBlock ix="0">Anf.  99  AXEL ANDERSSON (s) replik:</textBlock>
      <textBlock ix="1">Herr talman! Jag respekterar Annika Nordgrens uppfattning när det gäller EMU-frågan. Jag ser liksom</textBlock>
      <textBlock ix="2">Annika Nordgren fram emot att få en saklig och grundläggande debatt. Jag finner det svårt att ta ställning om man inte på ett allvarsamt sätt har ägnat sig åt en sådan stor fråga.</textBlock>
      <textBlock ix="3">Annika Nordgren frågade om demokratin och hur den påverkas i Sverige. Jag tycker, liksom jag tror att</textBlock>
      <textBlock ix="4">Annika Nordgren gör, att demokrati är en förutsättning. Men jag är litet tveksam inför det sätt som Miljöpartiet hanterar de här frågorna när man säger att vi förlorar vår demokratiska suveränitet om vi går med där vi skall besluta tillsammans med andra.</textBlock>
      <textBlock ix="5">Jag tror faktiskt att det är som jag sade i mitt anförande. Om vi inte går med kommer vi att få följa beslut som andra fattar. Då är vi inte ens med i det elementära, grundläggande demokratiska stadiet, nämligen att vara med och diskutera vilket beslut som skall fattas.</textBlock>
    </textBlock>
  </contentBlock>
  <contentBlock ix="110">
    <textBlock ix="0">
      <textBlock ix="0">Anf.  100  ANNIKA NORDGREN (mp) replik:</textBlock>
      <textBlock ix="1">Herr talman! Om vi går med i EMU, Axel Andersson, får vi följa beslut som andra fattar. Eller rättare sagt: Vi får följa spelregler för den ekonomiska politiken som inte jag eller Axel Andersson kan ha någon åsikt om här i Sveriges riksdag.</textBlock>
      <textBlock ix="2">Det är detta som för mig är den främsta anledningen att säga nej till EMU. Det handlar just om det demokratiska underskottet, som är ett understatement.</textBlock>
      <textBlock ix="3">Vi avhänder oss rätten att styra utvecklingen i en ekonomisk politik som vi själva beslutar om.</textBlock>
      <textBlock ix="4">Sedan finns det globaliseringseffekter och annat som vi naturligtvis måste diskutera. Men vi skall inte frivilligt avhända oss rätten att föra en självständig ekonomisk politik i den mån vi vill göra det.</textBlock>
    </textBlock>
  </contentBlock>
  <contentBlock ix="111">
    <textBlock ix="0">
      <textBlock ix="0">Anf.  101  AXEL ANDERSSON (s) replik:</textBlock>
      <textBlock ix="1">Herr talman! Till skillnad från Annika Nordgren och Miljöpartiet hyser jag tilltro till Sveriges förmåga att i en demokratisk ordning tillsammans med andra fatta för oss alla i Europa gemensamma frågor viktiga beslut. Jag ser inte det som en uppoffring eller ett offer på demokratins altare utan som en anpassning av den politiska verkligheten till den verklighet som råder ute i våra samhällen.</textBlock>
      <textBlock ix="2">Europa har inte alltid sett ut som i dag. Europa har haft många nationer, och har haft få nationer, periodvis. Vi är inne i en dynamisk utveckling. Jag är litet förvånad att Annika Nordgren säger nej till att medverka positivt och konstruktivt till vårt gemensamma ansvar att utveckla ett fredens och medborgarnas</textBlock>
      <textBlock ix="3">Europa.</textBlock>
    </textBlock>
  </contentBlock>
  <contentBlock ix="112">
    <textBlock ix="0">
      <textBlock ix="0">Anf.  102  BENGT HURTIG (v) replik:</textBlock>
      <textBlock ix="1">Herr talman! Det har under alla decennier varit arbetarrörelsens politik att också penningpolitiken skulle kunna ligga under den demokratiska beslutsprocessen. Nu föreslår den socialdemokratiska regeringen att den beslutanderätten överlåts till bankdirektörerna i centralbanken. Vi har i Sverige redan sett konsekvenserna när en centralbank felbedömt utvecklingen och höjt räntan fastän det egentligen inte fanns behov av det.</textBlock>
      <textBlock ix="2">Jag har tillsammans med många andra ledamöter föreslagit att regeringen skulle anslå 10 miljoner till ett informationsprojekt där man från olika organisationer fick söka pengar för att stimulera debatten om</textBlock>
      <textBlock ix="3">EU, och naturligtvis gärna om EMU, i Sverige. Såvitt jag förstår finns inget stöd för ett bifall till informationsanslaget.</textBlock>
      <textBlock ix="4">Är Axel Andersson beredd att verka för att vi får sådana informationspengar?</textBlock>
    </textBlock>
  </contentBlock>
  <contentBlock ix="113">
    <textBlock ix="0">
      <textBlock ix="0">Anf.  103  AXEL ANDERSSON (s) replik:</textBlock>
      <textBlock ix="1">Herr talman! Situationen är densamma som i min debatt med Annika Nordgren alldeles nyss. Bengt</textBlock>
      <textBlock ix="2">Hurtig och jag står 180º ifrån varandra i den här frågan.</textBlock>
      <textBlock ix="3">Om vi återgår till den svenska riksbankens analys och kompetens, och förutsätter att det som Bengt</textBlock>
      <textBlock ix="4">Hurtig säger är riktigt och att Riksbanken är så erbarmligt dålig i sina bedömningar, tycker jag att</textBlock>
      <textBlock ix="5">Bengt Hurtig skall erkänna att det är bra att vi övergår till en europeisk centralbank.</textBlock>
    </textBlock>
  </contentBlock>
  <contentBlock ix="114">
    <textBlock ix="0">
      <textBlock ix="0">Anf.  104  BENGT HURTIG (v) replik:</textBlock>
      <textBlock ix="1">Herr talman! Det finns ingen garanti för att bankdirektörerna där skulle vara bättre än vår egen centralbank, och inte heller att politikerna skulle vara bättre.</textBlock>
      <textBlock ix="2">Det har varit centralt, även när Anita Gradin ledde</textBlock>
      <textBlock ix="3">Riksbanksutredningen, att man skulle säga nej till frikopplandet av Riksbanken från riksdagen. Den debatten är naturligtvis viktig att föra i den allmänna opinionen.</textBlock>
      <textBlock ix="4">Jag tycker Axel Andersson borde verka för att ett rejält anslag till informationspengar blev möjligt, precis som man har i Danmark. Där får man varje år hos Utrikesdepartementet söka anslag till projekt av den här karaktären.</textBlock>
    </textBlock>
  </contentBlock>
  <contentBlock ix="115">
    <textBlock ix="0">
      <textBlock ix="0">Anf.  105  AXEL ANDERSSON (s) replik:</textBlock>
      <textBlock ix="1">Herr talman! Nu hör jag till dem som inte tror att pengar ersätter en engagerad debatt. Jag tror att om vi verkligen tänker efter vart övriga Europa är på väg, och tar bort de nationellt påsatta skygglapparna med en horisont som i bästa fall slutar vid Sveriges gränser, inser vi att vi tillsammans med andra politiker, som har fördelar och brister precis som vi, kan åstadkomma något i en verklighet där annars den politiska delen av skeendet krymper.</textBlock>
      <textBlock ix="2">Vi arbetar annars i små sektorer politiskt om vi gör som Miljöpartiet och Vänsterpartiet vill medan andra aktörer som bestämmer verkligheten, dvs. kapitalet, har en global verksamhet. Vi kan tycka bra eller dåligt om det. Men faktum är att om vi vill ha ett politiskt inflytande på utvecklingen skall vi samarbeta. Det är åtminstone jag beredd att göra.</textBlock>
    </textBlock>
  </contentBlock>
  <contentBlock ix="116">
    <textBlock ix="0">
      <textBlock ix="0">Anf.  106  LENA KLEVENÅS (s):</textBlock>
      <textBlock ix="1">Herr talman! Låt mig först uttrycka uppskattning över att utrikesministern fortfarande vid denna sena timme är kvar och lyssnar till debatten. Det känns väldigt roligt för oss som kommer i slutet att så är fallet.</textBlock>
      <textBlock ix="2">Jag vill också tala om pengar, inte om EMU utan om ett globalt barnbidrag som jag tycker borde införas för alla barn som lever på mindre än en dollar om dagen. Det bör finansieras med en global skatt på kapitalrörelser eller kanske landningsavgifter på internationella flygplatser eller någon annan global miljöavgift.</textBlock>
      <textBlock ix="3">Axel Andersson avslutade det förra replikskiftet med att säga att kapitalet som bestämmer verkligheten har stor makt och stort inflytande. Dessvärre är det så.</textBlock>
      <textBlock ix="4">Mitt förslag skall ses som en idé om hur man kan motverka kapitalets, penningflödets och det globala samarbetets negativa konsekvenser.</textBlock>
      <textBlock ix="5">I år firas 50-årsminnet av FN:s förklaring om de mänskliga rättigheterna. Som en del av 50-årsminnet kommer regeringen att lämna redogörelser av den svenska politiken för mänskliga rättigheter.</textBlock>
      <textBlock ix="6">Regeringen har i dag också deklarerat att man tänker ägna större uppmärksamhet än hittills åt de ekonomiska, sociala och  kulturella rättigheterna och betona barns och kvinnors rättigheter. Detta är alldeles riktigt och nödvändigt.</textBlock>
      <textBlock ix="7">Utan att förtröttas i kampen för de politiska rättigheterna, som yttrandefrihet och åsiktsfrihet och människors självklara rätt att organisera sig för att förbättra sin situation utan rädsla för trakasserier och dödshot, måste vi också intensifiera våra ansträngningar för att trygga den viktigaste rättigheten av alla, nämligen rätten till att få leva - rätten till livet.</textBlock>
      <textBlock ix="8">I år kommer nära sju miljoner barn att dö av undernäring. Lika många var det förra året, och lika många kommer det att bli under 1999. Det är nästan lika många som hela Sveriges befolkning. Skall detta barbari verkligen få fortsätta även i nästa årtusende?</textBlock>
      <textBlock ix="9">År 1996 beslutades på FAO:s - FN:s livsmedelsorganisations - toppmöte om livsmedelssäkerhet, s.k. food security, att antalet svältande människor skall minska från 800 miljoner till 400 miljoner på 20</textBlock>
      <textBlock ix="10">år, fram till år 2015. Är detta en rimlig målsättning?</textBlock>
      <textBlock ix="11">Målet måste väl ändå vara att inga människor på denna jord skall dö av undernäring över huvud taget.</textBlock>
      <textBlock ix="12">Vilken fråga är viktigare än denna? Vilken katastrof är värre än detta tysta ständiga kristillstånd som pågår utan någon större uppmärksamhet?</textBlock>
      <textBlock ix="13">När vi passerar tusenårsskiftet tycker jag att vi skall kunna säga att svälten har upphört på jorden. Är detta en naiv förhoppning och en orimlig målsättning?</textBlock>
      <textBlock ix="14">Nej, jag tror inte det.</textBlock>
      <textBlock ix="15">Jag tror snarare att strategin hittills har varit för dålig. Målgrupperna har varit dåligt identifierade.</textBlock>
      <textBlock ix="16">Visionen har inte varit tillräckligt tydlig. Den s.k.</textBlock>
      <textBlock ix="17">produktivitetsutvecklingen, som är så viktig i alla sammanhang, har varit för dålig i det internationella samarbetet. Ansvarsfördelningen har varit för otydlig och uppföljningen och utvärderingen har varit bristfällig. Vi når inte målet att alla människor har rätt till liv.</textBlock>
      <textBlock ix="18">Jag tycker mig ha medhåll av UNDP, dvs. United</textBlock>
      <textBlock ix="19">Nation's Development Program, som säger att det behövs will, wisdom and work - vilja, klokhet och hårt arbete - för att utrota fattigdomen på jorden.</textBlock>
      <textBlock ix="20">De visar på att många länder redan har gjort storverk och att kostnaderna för att utrota fattigdomen inte är orimligt höga. Cirka 40 miljarder dollar skulle det kosta att se till att alla får basic social service, dvs. utbildning och hälsovård. 40 miljarder dollar skulle det kosta att dessutom lyfta de allra fattigaste upp till en inkomstnivå som gör att de inte längre behöver leva på en dollar om dagen.</textBlock>
      <textBlock ix="21">Världsekonomin omfattar som helhet 28 000 miljarder dollar. Denna summa som skulle behövas - 80</textBlock>
      <textBlock ix="22">miljarder dollar - är bara en bråkdel. Mitt förslag skulle också bara kosta en bråkdel av vad världsekonomin faktiskt omfattar.</textBlock>
      <textBlock ix="23">Vilken är målgruppen om vi skall avskaffa svälten på jorden? Det är naturligtvis barnen och deras mödrar.</textBlock>
      <textBlock ix="24">Strategin hittills har inriktat sig på katastrofbistånd, som har varit kortsiktigt, eller på makroekonomiska lösningar, som man trodde skulle få effekt på sikt. Resultatet är mycket magert i ordets verkliga betydelse.</textBlock>
      <textBlock ix="25">Ingen, varken marknaden eller politikerna, har hittills hittat lösningen på fattigdomsproblemet.</textBlock>
      <textBlock ix="26">Klyftorna ökar mellan jordens fattigaste och rikaste människor. Den fattigaste femtedelen lever på mindre än en dollar om dagen. Dess andel av jordens samlade inkomst sjunker kontinuerligt och är nu nere på</textBlock>
      <textBlock ix="27">1,1 %, enligt UNDP.</textBlock>
      <textBlock ix="28">Dessa människor är helt ointressanta för marknaden - kanske bortsett från att de är potentiella organdonatorer - och de kommer aldrig att få sina behov tillgodosedda i en marknadsekonomi. Enda lösningen på problemet med att få dem med i världsekonomin är att de får tillgång till egna pengar eller egen mark.</textBlock>
      <textBlock ix="29">Som vice ordförande i svenska FAO-kommittén har jag lärt mig att det inte är bristen på mat i världen som gör att människor svälter. Orsaken är orättvis fördelning. Med den befolkningsökning som vi nu har på 90 miljoner per år kommer det att bli problem.</textBlock>
      <textBlock ix="30">Men för närvarande är det inte det som är problemet, utan orättvisorna i fördelningen.</textBlock>
      <textBlock ix="31">Utrikesministern sade i sin deklaration: Att utveckla politiska instrument på internationell nivå för att handskas med globaliseringens negativa krafter är också att förebygga konflikter. Detta är viktigt och borde diskuteras mer. Det finns en hel del goda förslag som skulle kunna förverkligas. Ett ekonomiskt säkerhetsråd i FN skulle kunna vara en lösning. En global skatt eller avgift på valutatransaktioner är enligt mångas mening nödvändig för att överföra resurser från den rikaste femtedelen av mänskligheten till den fattigaste. Landningsavgifter på internationella flygplatser eller skatt på oljeförbrukning är andra goda förslag som kan vara möjliga.</textBlock>
      <textBlock ix="32">Den reform som borde ha högsta prioritet för det förnyade globala samarbete som regeringen aviserar vore att införa ett globalt barnbidrag finansierat via en global skatt.</textBlock>
      <textBlock ix="33">En lämplig summa skulle kunna vara 10 dollar per månad. Det är en tiondel av det svenska barnbidraget.</textBlock>
      <textBlock ix="34">Pengarna skulle betalas ut till mamman och användas enligt hennes bedömning.</textBlock>
      <textBlock ix="35">All erfarenhet visar att kvinnor åstadkommer storverk med små medel. De skulle kunna köpa mat till sina barn och betala skolavgifter, mediciner och avgifter för vatten och el. De skulle kanske kunna köpa en gris, en höna eller en symaskin.</textBlock>
      <textBlock ix="36">Grameen Bank och liknande institutioner för mikrokrediter har bevisat att kvinnor förmår att vända utvecklingen för sig och sin familj i en positiv riktning med en mycket liten summa pengar.</textBlock>
      <textBlock ix="37">Det fel som vi i den rika delen av världen hittills har gjort i biståndet till våra olycksdrabbade medmänniskor är att vi många gånger har vänt oss till fel målgrupp eller arbetat på fel nivå. Fortfarande tror man t.ex. inom Världsbanken att man hjälper ett land genom strukturanpassningsprogram som drar in på subventioner till livsmedelshjälp. Så gör man t.ex. i</textBlock>
      <textBlock ix="38">Zambia.</textBlock>
      <textBlock ix="39">Världsbanken når dessvärre inte de allra fattigaste.</textBlock>
      <textBlock ix="40">Det traditionella biståndet har också svårt att nå de allra mest utsatta.</textBlock>
      <textBlock ix="41">Jag är övertygad om att vi krånglat till saken i onödan. Ett globalt barnbidrag till de barn som lever på mindre än en dollar om dagen skulle omedelbart få effekt på överlevnadsfrekvensen för dessa barn. Rätten till liv - att få överleva och få mat och vatten varje dag - är inget som vi kan skjuta upp som ett mål att uppnå om tjugo år.</textBlock>
      <textBlock ix="42">Pengarna skulle också göra nytta för den inhemska efterfrågan i dessa länder. Bönderna skulle få avkastning för sina produkter. Den lokala handeln skulle blomstra. Även i u-länder och inte bara i Sverige är den inhemska konsumtionen av stor betydelse för den ekonomiska utvecklingen. Antalet arbetstillfällen skulle kanske t.o.m. öka. Möjligheten att anställa fler lärare och mer sjukvårdspersonal skulle också öka.</textBlock>
      <textBlock ix="43">Vad jag menar är att vi måste tänka om när det gäller människovärde och mänskliga rättigheter. Alla människor har rätt till mat och liv. För oss är det en självklarhet att ha tillgång till mat och rent vatten. För dem som inte har detta blir denna brist det allt överskuggande problemet. Inte förrän de kroppsliga krafterna är tillräckliga och kampen för den dagliga överlevnaden är vunnen orkar människor engagera sig i sitt lands utveckling, börja studera, starta företag och arbeta politiskt.</textBlock>
    </textBlock>
  </contentBlock>
  <contentBlock ix="117">
    <textBlock ix="0">
      <textBlock ix="0">Anf.  107  MARGARETA</textBlock>
      <textBlock ix="1">ISRAELSSON (s):</textBlock>
      <textBlock ix="2">Herr talman! Låt mig inleda med att uttrycka min glädje över att utrikesministern fortfarande är här. Det tycker jag är väldigt roligt.</textBlock>
      <textBlock ix="3">Jag vill ta kammarens tid i anspråk för att säga några ord om det arbete jag bedriver som Nordiska rådets rapportör för barnens situation i Nordens närområde.</textBlock>
      <textBlock ix="4">Det är, som jag informerade om i samband med budgetbehandlingen före jul, ett relativt nytt uppdrag.</textBlock>
      <textBlock ix="5">Jag utnämndes i samband med rådets session i Helsingfors i november förra året och skall lämna min första rapport till rådets närområdesutskott i samband med miljökonferensen om en och en halv vecka.</textBlock>
      <textBlock ix="6">Jag kommer huvudsakligen att inrikta mig på att informera om det förberedelsearbete som pågår inför genomförandet av den konferens som går under arbetsnamnet Baltic call for children. Namnet är något av en travestering på namnet på den aktionsplan som blev resultatet av toppmötet om barn i New York den</textBlock>
      <textBlock ix="7">29 till 30 september 1990 - First call for children.</textBlock>
      <textBlock ix="8">Inget av de länder som finns i Nordens närområde var representerat då. Gorbatjov talade för Sovjetunionen. För Ryssland, Estland, Lettland eller Litauen talade ingen.</textBlock>
      <textBlock ix="9">Syftet med konferensen är att uppmärksamma gemensamma barnfrågor i Norden och dess närområden ett år innan barnkonventionen kan fira sitt tioårsjubileum.</textBlock>
      <textBlock ix="10">Samtliga baltiska länder har i likhet med Ryssland ratificerat barnkonventionen, men ingen av de baltiska staterna har sänt in någon rapport till kommittén i</textBlock>
      <textBlock ix="11">Genève. Detta är i sig mycket allvarligt, men enligt mitt sätt att se är det än allvarligare att så litet skett för att förmå dem respektive hjälpa dem att sända in en rapport.</textBlock>
      <textBlock ix="12">När konventionsstaterna under 1999 uppmärksammar tioårsjubileet kommer världen att peka på de länder som ännu ej klarat av sina förpliktelser. Det är en nordisk ambition, från både parlamentariker och ministerråd, att denna uppmärksamhet inte skall behöva riktas mot våra grannar. Av denna anledning kan förslaget eller arbetet med ett Baltic Call for Children ses som en avstämning ett år före jubileet.</textBlock>
      <textBlock ix="13">Herr talman! Jag vill med några ord närmare beskriva den planerade uppläggningen av konferensen.</textBlock>
      <textBlock ix="14">Jag kommer att föreslå utskottet att konferensen skall äga rum i Stockholm den 7-8 december i år, och det blir då något av en avslutning på det ordförandeskap som Sverige har i Nordiska rådet i år.</textBlock>
      <textBlock ix="15">Den 7 december kommer att ägnas åt förberedande möten, men huvudsakligen kommer detta att vara de ungas dag. Ungdomar i åldern 15-18 år från Norden och dess närområden kommer då att samlas här i riksdagen för att diskutera gemensamma frågor. Deras möte avslutas med en utfrågning av parlamentariker från deltagande länder. Det här skall ses som ett mycket viktigt inslag. Alltför ofta genomför vi konferenser, och har så gjort under de senare åren, om barnen och barnkonventionen utan att de unga själva får låta sin röst bli hörd.</textBlock>
      <textBlock ix="16">Det intressanta med det här inslaget är också att det är tänkt att genomföras på så vis att ungdomarna kommer hit och bor i vänfamiljer i anslutning till konferensen. Vi får då också möjlighet att göra detta som ett samarbetsprojekt med Unicefkommittéerna i området och Föreningen Norden. Existensen av Nordiska ministerrådets informationskontor i Vilnius,</textBlock>
      <textBlock ix="17">Riga, Tallinn och Sankt Petersburg öppnar också för möjligheten att genomföra en informationsinsats i form av en föreläsnings- och mötesserie inför konferensen.</textBlock>
      <textBlock ix="18">I samband med socialförsäkringsutskottets resa till</textBlock>
      <textBlock ix="19">Litauen och Lettland i januari i år passade jag på att göra några besök i anslutning till mitt uppdrag. Det är glädjande att så många organisationer, internationella organ och lokala politiker nu talar med intresse om den förestående konferensen, och det är glädjande om samarbetet mellan Norden och dess grannar runt Östersjön kan bli just ett samarbete. Låt mig med anledning av tidigare inlägg i debatten understryka att Barentssamarbetet naturligtvis ingår som ett led i detta.</textBlock>
      <textBlock ix="20">Kvällen den 7 december är också tänkt att ge utrymme för diverse studiebesök i stället för den stora middagen. Det här blev ju ett framgångsrikt arbetssätt i samband med världskongressen mot kommersiell sexuell exploatering av barn här i Stockholm. Vi vill nu skapa möjlighet för myndigheter och organisationer att informera om sin kunskap och kompetens kring några av de teman som blir konferensens.</textBlock>
      <textBlock ix="21">Vilka är då dessa? Vilka är de centrala frågor som bör diskuteras av parlamentariker och frivilligorganisationer när man ges möjlighet att träffas under dessa former? Svaret på frågan skulle kunna bli: gemensamma frågor. Det är nämligen de gemensamma problemen som skall sättas på dagordningen. Jag vill gärna understryka detta extra noga. Det är alldeles för lätt för oss att tro att det här skall vara en konferens där vi skall tala om hur de skall göra med sina problem. Samtliga deltagarländer har ratificerat barnkonventionen, men ingen av oss kan påstå att vi till fullo genomfört implementeringen. Säkerligen kan vi lära av varandra i ambitionen att nå längre på detta område. Det gäller oss parlamentariker, det gäller myndigheter och internationella organisationer, men det gäller också frivilligorganisationer, som skall ses som en viktig del i arbetet med konferensen.</textBlock>
      <textBlock ix="22">Några av de ämnen vi har skisserat på i diskussionerna inför konferensen är det tilltagande våldet mot barn och sexuella övergrepp mot barn. Toppmötet i</textBlock>
      <textBlock ix="23">Riga pekade ju på behovet av en regional uppföljning av världskongressen mot kommersiell sexuell exploatering, och konferensen i Stockholm skulle kunna ge oss möjlighet att uppmärksamma just denna speciella fråga. Kriminalitet och droger är ett annat område.</textBlock>
      <textBlock ix="24">Jag ser nu här i kammaren Inger Koch, som just leder arbetet i en arbetsgrupp som tittar på ungdomskriminalitet i området. Jag vill då säga att jag ser fram emot diskussioner av om man inte skulle kunna samverka kring de frågorna i den här konferensen.</textBlock>
      <textBlock ix="25">Herr talman! Det här var det som jag ville förmedla i något som nu i första hand skall bli en rapport till</textBlock>
      <textBlock ix="26">Nordiska rådets närområdesutskott. Förhoppningsvis får vi återkomma med inbjudan till relevanta delar av kammare och regering.</textBlock>
    </textBlock>
  </contentBlock>
  <contentBlock ix="118">
    <textBlock ix="0">
      <textBlock ix="0">Anf.  108  GÖRAN MAGNUSSON (s):</textBlock>
      <textBlock ix="1">Herr talman! Som siste talare av allt att döma i den här debatten har jag ännu större anledning att känna glädje över att utrikesministern vill höra också vad jag har att anföra.</textBlock>
      <textBlock ix="2">Den mest grundläggande mänskliga rättigheten är att staten inte avrättar sina egna medborgare. Dödsstraffet är därmed omöjligt att tillämpa i en demokratisk rättsstat. Världen över finns emellertid stater som har dödsstraff i straffskalan och som använder sig av det. En del stater har straffet kvar men har bestämt att inte verkställa avrättningar.</textBlock>
      <textBlock ix="3">Sveriges roll i de internationella samfunden måste vara att med all kraft verka för att stat efter stat ändrar lagstiftningen så att dödsstraffet försvinner.</textBlock>
      <textBlock ix="4">Kina tillämpar dessvärre dödsstraffet i stor utsträckning. År 1996 avkunnades omkring 6 000 dödsdomar, och ca 3 500 av dem verkställdes det året.</textBlock>
      <textBlock ix="5">I USA återinfördes dödsstraffet 1977. Antalet avrättningar har ökat markant under senare år. Under</textBlock>
      <textBlock ix="6">1996 avrättades 45 fångar i 19 delstater, och under</textBlock>
      <textBlock ix="7">1997 avrättades mer än 60 människor i USA. Det barbariska straffet upprörde många människor förra veckan, då Karla Tucker avrättades i Texas. Sedan dess har ytterligare avrättningar skett i världens största demokrati. Hundratals män och kvinnor sitter i</textBlock>
      <textBlock ix="8">USA:s fängelser och väntar på avrättning. År efter år går mellan dom och straffets verkställande. Det är en brist på humanitet som bara överträffas av själva straffet.</textBlock>
      <textBlock ix="9">Listan kan göras lång över stater som tillämpar dödsstraffet. Något universellt förbud mot dödsstraff innehåller inte folkrätten.</textBlock>
      <textBlock ix="10">FN-kommissionen för mänskliga rättigheter antog</textBlock>
      <textBlock ix="11">1997 en resolution om dödsstraffet. Där uppmanas medlemsländerna att begränsa antalet brott för vilka dödsstraff kan utdömas och att överväga att tills vidare avstå från att verkställa dödsdomar. Det är mycket positivt men inte tillräckligt. Sverige måste fortsätta att vara pådrivande i kampen för att eliminera dödsstraffet.</textBlock>
      <textBlock ix="12">I Europa har under 1990-talet ett stort antal stater belägna i Central- och Östeuropa blivit medlemmar av</textBlock>
      <textBlock ix="13">Europarådet. I samband därmed har staterna anslutit sig till den europeiska konventionen om mänskliga rättigheter. Länderna har också förbundit sig att inom viss tid underteckna konventionens tilläggsprotokoll nr 6, som innebär att staterna förbinder sig att ta bort dödsstraffet ur sin lagstiftning under fredstid.</textBlock>
      <textBlock ix="14">Vid Europarådets parlamentarikerförsamlings senaste session ägnades mycket tid åt uppföljningen av</textBlock>
      <textBlock ix="15">Ukrainas förpliktelser i samband med att landet blev medlem i Europarådet. Det kunde då konstateras att avrättningar skett efter den tidpunkt då Ukraina förbundit sig att inte längre använda sig av dödsstraffet.</textBlock>
      <textBlock ix="16">Rådets särskilda rapportör om dödsstraffet och Ukraina, Ms Renate Wohlwend, lämnade en utförlig och skrämmande rapport om förhållandena i fängelserna.</textBlock>
      <textBlock ix="17">Av rapporten framgår att avrättningar ägt rum så sent som i mars 1997, vidare att avrättningarna skett i hemlighet. Anhöriga underrättades således inte, och de vet inte heller var de avrättade har begravts.</textBlock>
      <textBlock ix="18">Kriminaliteten är så omfattande och så grov att det är omöjligt att avskaffa dödsstraffet, är ofta förklaringen från regeringar och parlament, så också i Ukraina. Dessutom säger man att den allmänna opinionen kräver detta straff och att det har stöd i landets parlament.</textBlock>
      <textBlock ix="19">Den avskräckande effekten av dödsstraffet är alltså den vanligaste motiveringen för detta barbariska straff. All vetenskaplig prövning visar att detta argument inte håller i verkligheten. Det finns inga skillnader i brottslighet mellan länder med och länder utan dödsstraff som kan förklaras av dödsstraff eller inte.</textBlock>
      <textBlock ix="20">Herr talman! Förra veckans SIFO-undersökning, som visade att omkring hälften av Sveriges befolkning anser att det finns brott för vilka dödsstraff är motiverat, är chockerande. Resultatet visar att diskussionen och opinionsbildningen mot dödsstraffet måste föras också inom Sverige. En stabil folkmajoritet mot dödsstraffet ökar Sveriges möjligheter och tyngd i det internationella arbetet för straffets avskaffande.</textBlock>
      <textBlock ix="21">Ett sätt att öka sina kunskaper om dödsstraffet och argumenten mot den omänsklighet som användningen av detta oåterkalleliga straff innebär är att läsa medborgarrättskämpen och f.d. riksdagsledamoten Hans</textBlock>
      <textBlock ix="22">Göran Francks nyligen utkomna bok Det barbariska straffet. Den är en ovärderlig kunskapskälla för den som vill arbeta för att avskaffa dödsstraffet. Boken kan också ligga till grund för diskussioner inom skolan för att tidigt i ungdomen ingjuta en stabil uppfattning om dödsstraffet. Skolstyrelserna landet över bör intressera sig för denna fråga, och skolministern bör kunna ta initiativ till en väl genomarbetad kampanj mot det barbariska straffet.</textBlock>
    </textBlock>
  </contentBlock>
  <contentBlock ix="119">
    <textBlock ix="0">
      <textBlock ix="0">Den utrikespolitiska debatten var härmed avslutad.</textBlock>
    </textBlock>
  </contentBlock>
  <contentBlock ix="120">
    <textBlock ix="0">
      <textBlock ix="0">4 §  Justering av protokoll</textBlock>
    </textBlock>
  </contentBlock>
  <contentBlock ix="121">
    <textBlock ix="0">
      <textBlock ix="0">Justerades protokollet för den 5 februari.</textBlock>
    </textBlock>
  </contentBlock>
  <contentBlock ix="122">
    <textBlock ix="0">
      <textBlock ix="0">5 §  Meddelande om plan för kammarens sammanträden</textBlock>
    </textBlock>
  </contentBlock>
  <contentBlock ix="123">
    <textBlock ix="0">
      <textBlock ix="0">Tredje vice talmannen meddelade att en plan för kammarens sammanträden under tiden den</textBlock>
      <textBlock ix="1">10 februari-10 juni 1998 delats ut till kammarens ledamöter.</textBlock>
    </textBlock>
  </contentBlock>
  <contentBlock ix="124">
    <textBlock ix="0">
      <textBlock ix="0">6 §  Hänvisning av ärenden till utskott</textBlock>
    </textBlock>
  </contentBlock>
  <contentBlock ix="125">
    <textBlock ix="0">
      <textBlock ix="0">Föredrogs och hänvisades</textBlock>
      <textBlock ix="1">Proposition</textBlock>
      <textBlock ix="2">1997/98:72 till försvarsutskottet</textBlock>
    </textBlock>
  </contentBlock>
  <contentBlock ix="126">
    <textBlock ix="0">
      <textBlock ix="0">Motioner</textBlock>
      <textBlock ix="1">1997/98:K18-K23 till konstitutionsutskottet</textBlock>
      <textBlock ix="2">1997/98:K13-K17 till konstitutionsutskottet</textBlock>
      <textBlock ix="3">1997/98:K24-K26 till konstitutionsutskottet</textBlock>
      <textBlock ix="4">1997/98:Fi8 till finansutskottet</textBlock>
    </textBlock>
  </contentBlock>
  <contentBlock ix="127">
    <textBlock ix="0">
      <textBlock ix="0">7 §  Anmälan om interpellationer</textBlock>
    </textBlock>
  </contentBlock>
  <contentBlock ix="128">
    <textBlock ix="0">
      <textBlock ix="0">Anmäldes att följande interpellationer framställts</textBlock>
    </textBlock>
  </contentBlock>
  <contentBlock ix="129">
    <textBlock ix="0">
      <textBlock ix="0">den 11 februari</textBlock>
    </textBlock>
  </contentBlock>
  <contentBlock ix="130">
    <textBlock ix="0">
      <textBlock ix="0">1997/98:176 av Mikael Odenberg (m) till inrikesministern</textBlock>
      <textBlock ix="1">Boendekostnaderna</textBlock>
      <textBlock ix="2">1997/98:177 av Margitta Edgren (fp) till socialministern</textBlock>
      <textBlock ix="3">Personalen i vården</textBlock>
    </textBlock>
  </contentBlock>
  <contentBlock ix="131">
    <textBlock ix="0">
      <textBlock ix="0">Interpellationerna redovisas i bilaga som fogas till riksdagens snabbprotokoll tisdagen den 17 februari.</textBlock>
    </textBlock>
  </contentBlock>
  <contentBlock ix="132">
    <textBlock ix="0">
      <textBlock ix="0">8 §  Anmälan om frågor för skriftliga svar</textBlock>
    </textBlock>
  </contentBlock>
  <contentBlock ix="133">
    <textBlock ix="0">
      <textBlock ix="0">Anmäldes att följande frågor för skriftliga svar framställts</textBlock>
    </textBlock>
  </contentBlock>
  <contentBlock ix="134">
    <textBlock ix="0">
      <textBlock ix="0">den 10 februari</textBlock>
    </textBlock>
  </contentBlock>
  <contentBlock ix="135">
    <textBlock ix="0">
      <textBlock ix="0">1997/98:424 av Rolf Gunnarsson (m) till kommunikationsministern</textBlock>
      <textBlock ix="1">Långfärdstrafiken med buss</textBlock>
    </textBlock>
  </contentBlock>
  <contentBlock ix="136">
    <textBlock ix="0">
      <textBlock ix="0">den 11 februari</textBlock>
    </textBlock>
  </contentBlock>
  <contentBlock ix="137">
    <textBlock ix="0">
      <textBlock ix="0">1997/98:425 av Eva Flyborg (fp) till försvarsministern</textBlock>
      <textBlock ix="1">Västkustbanan</textBlock>
      <textBlock ix="2">1997/98:426 av Eva Flyborg (fp) till miljöministern</textBlock>
      <textBlock ix="3">Västkustbanans tunnel</textBlock>
      <textBlock ix="4">1997/98:427 av Sten Tolgfors (m) till statsrådet Ulrica Messing</textBlock>
      <textBlock ix="5">Rätten till blockad</textBlock>
    </textBlock>
  </contentBlock>
  <contentBlock ix="138">
    <textBlock ix="0">
      <textBlock ix="0">Frågorna redovisas i bilaga som fogas till riksdagens snabbprotokoll tisdagen den 17 februari.</textBlock>
    </textBlock>
  </contentBlock>
  <contentBlock ix="139">
    <textBlock ix="0">
      <textBlock ix="0">9 §  Anmälan om skriftliga svar på frågor</textBlock>
    </textBlock>
  </contentBlock>
  <contentBlock ix="140">
    <textBlock ix="0">
      <textBlock ix="0">Anmäldes att följande skriftliga svar på frågor inkommit</textBlock>
    </textBlock>
  </contentBlock>
  <contentBlock ix="141">
    <textBlock ix="0">
      <textBlock ix="0">den 11 februari</textBlock>
    </textBlock>
  </contentBlock>
  <contentBlock ix="142">
    <textBlock ix="0">
      <textBlock ix="0">1997/98:365 av Gudrun Lindvall (mp) till jordbruksministern</textBlock>
      <textBlock ix="1">Antibiotika i djurfoder</textBlock>
      <textBlock ix="2">1997/98:369 av Isa Halvarsson (fp) till socialministern</textBlock>
      <textBlock ix="3">Edbergstiftelsen</textBlock>
      <textBlock ix="4">1997/98:373 av Carina Hägg (s) till jordbruksministern</textBlock>
      <textBlock ix="5">Barnsängsfeber och användningen av antibakteriella fodertillsatser</textBlock>
      <textBlock ix="6">1997/98:377 av Eva Goës (mp) till utrikesministern</textBlock>
      <textBlock ix="7">Kaunda</textBlock>
      <textBlock ix="8">1997/98:379 av Karl-Gösta Svenson (m) till utbildningsministern</textBlock>
      <textBlock ix="9">Arbetslösa vuxenstuderande</textBlock>
      <textBlock ix="10">1997/98:385 av Inger Davidson (kd) till utbildningsministern</textBlock>
      <textBlock ix="11">Reform av studiestödet</textBlock>
      <textBlock ix="12">1997/98:387 av Lars Hjertén (m) till jordbruksministern</textBlock>
      <textBlock ix="13">EU-bidraget till europeiska tobaksodlare</textBlock>
      <textBlock ix="14">1997/98:395 av Bodil Francke Ohlsson (mp) till miljöministern</textBlock>
      <textBlock ix="15">Hallandsåsen</textBlock>
      <textBlock ix="16">1997/98:397 av Ulla Hoffmann (v) till statsrådet Maj-</textBlock>
      <textBlock ix="17">Inger Klingvall</textBlock>
      <textBlock ix="18">Garantipensionen</textBlock>
      <textBlock ix="19">1997/98:399 av Marietta de Pourbaix-Lundin (m) till justitieministern</textBlock>
      <textBlock ix="20">Ekobrottsmyndigheten</textBlock>
      <textBlock ix="21">1997/98:400 av Torsten Gavelin (fp) till näringsministern</textBlock>
      <textBlock ix="22">Nationalälvarna</textBlock>
      <textBlock ix="23">1997/98:402 av Lilian Virgin (s) till kommunikationsministern</textBlock>
      <textBlock ix="24">Gotlandstrafiken</textBlock>
      <textBlock ix="25">1997/98:404 av Agne Hansson (c) till näringsministern</textBlock>
      <textBlock ix="26">Finansieringen av de regionala Leaderprojekten</textBlock>
      <textBlock ix="27">1997/98:405 av Inger René (m) till arbetsmarknadsministern</textBlock>
      <textBlock ix="28">Resursförstärkning för barnomsorgen</textBlock>
      <textBlock ix="29">1997/98:406 av Karl-Erik Persson (v) till kommunikationsministern</textBlock>
      <textBlock ix="30">Studentrabatten på resor</textBlock>
      <textBlock ix="31">1997/98:407 av Björn Kaaling (s) till kulturministern</textBlock>
      <textBlock ix="32">SESAM-projektet</textBlock>
      <textBlock ix="33">1997/98:408 av Annika Nordgren (mp) till statsrådet</textBlock>
      <textBlock ix="34">Leif Pagrotsky</textBlock>
      <textBlock ix="35">Export av ubåtar</textBlock>
      <textBlock ix="36">1997/98:409 av Annika Jonsell (m) till arbetsmarknadsministern</textBlock>
      <textBlock ix="37">ALU-konkurrens med privat företagsamhet</textBlock>
      <textBlock ix="38">1997/98:410 av Barbro Andersson (s) till miljöministern</textBlock>
      <textBlock ix="39">Efterbehandling av förorenad mark</textBlock>
      <textBlock ix="40">1997/98:411 av Ulla Löfgren (m) till kommunikationsministern</textBlock>
      <textBlock ix="41">Konsekvensen av minskade utsläpp av kvävedioxid</textBlock>
      <textBlock ix="42">1997/98:412 av Eva Björne (m) till finansministern</textBlock>
      <textBlock ix="43">Handeln med premieobligationer</textBlock>
      <textBlock ix="44">1997/98:414 av Annika Nordgren (mp) till statsministern</textBlock>
      <textBlock ix="45">Multilateral Agreement on Investment</textBlock>
      <textBlock ix="46">1997/98:415 av Elving Andersson (c) till statsrådet</textBlock>
      <textBlock ix="47">Thomas Östros</textBlock>
      <textBlock ix="48">Ersättningsregler för skattenämnder</textBlock>
      <textBlock ix="49">1997/98:417 av Bodil Francke Ohlsson (mp) till försvarsministern</textBlock>
      <textBlock ix="50">Marinens kustövervakning och oljeutsläppen</textBlock>
      <textBlock ix="51">1997/98:418 av Inger Davidson (kd) till statsrådet</textBlock>
      <textBlock ix="52">Ylva Johansson</textBlock>
      <textBlock ix="53">Fristående förskoleklasser</textBlock>
      <textBlock ix="54">1997/98:419 av Fanny Rizell (kd) till kulturministern</textBlock>
      <textBlock ix="55">Det statliga stödet till kulturtidskrifter</textBlock>
      <textBlock ix="56">1997/98:420 av Håkan Juholt (s) till kommunikationsministern</textBlock>
      <textBlock ix="57">Gotlandstrafiken</textBlock>
    </textBlock>
  </contentBlock>
  <contentBlock ix="143">
    <textBlock ix="0">
      <textBlock ix="0">Svaren redovisas i bilaga som fogas till riksdagens snabbprotokoll tisdagen den 17 februari.</textBlock>
    </textBlock>
  </contentBlock>
  <contentBlock ix="144">
    <textBlock ix="0">
      <textBlock ix="0">10 §  Kammaren åtskildes kl. 16.02.</textBlock>
    </textBlock>
  </contentBlock>
  <contentBlock ix="145">
    <textBlock ix="0">
      <textBlock ix="0"/>
      <textBlock ix="1">Förhandlingarna leddes av talmannen från sammanträdets början t.o.m. 3 §</textBlock>
      <textBlock ix="2">anf. 22 (delvis), av andre vice talmannen därefter t.o.m. anf. 81</textBlock>
      <textBlock ix="3">(delvis) och av tredje vice talmannen därefter till sammanträdets slut.</textBlock>
    </textBlock>
  </contentBlock>
</protocol>
