<protocol id="prot-199293--84">
  <contentBlock page="0" id="i-65e397239793d790">
    <textBlock id="i-38574a6dba693c40">1 §  Återkallelse av del av motion</textBlock>
  </contentBlock>
  <contentBlock page="0" id="i-25f2ee3f8d754ba2">
    <textBlock id="i-70dc3aa84187e5a4">Förste vice talmannen meddelade att Karin Pilsäter och Christer Lindblom (fp) i skrivelse den 22 mars återkallat yrkandena 1--5 i den av dem väckta motionen 1991/92:Jo688 Skärgården.</textBlock>
  </contentBlock>
  <contentBlock page="0" id="i-ae6ba4902a0be711">
    <textBlock id="i-bbe7c5af3fbcd3ed">Förste vice talmannen anmälde att han avskrivit motionen i denna del.</textBlock>
  </contentBlock>
  <contentBlock page="0" id="i-bbe3c072b4d24b4e">
    <textBlock id="i-1b14b0d32c286adf">Skrivelsen lades till handlingarna.</textBlock>
  </contentBlock>
  <contentBlock page="0" id="i-3d4b9f46197fdadd">
    <textBlock id="i-6371f6eed1ca4cae">2 §  Hänvisning av ärenden till utskott</textBlock>
  </contentBlock>
  <contentBlock page="0" id="i-44241b97b0db815d">
    <textBlock id="i-3d75e1b7590320b5">Föredrogs och hänvisades</textBlock>
  </contentBlock>
  <contentBlock page="0" id="i-a6008503d81e8b4c">
    <textBlock id="i-dbe445b141421dc0">Proposition</textBlock>
  </contentBlock>
  <contentBlock page="0" id="i-b772db43b6f1b33c">
    <textBlock id="i-9fe908f98a492e05">1992/93:235 till konstitutionsutskottet</textBlock>
  </contentBlock>
  <contentBlock page="0" id="i-137207fa0c099fa5">
    <textBlock id="i-62b789674860c19a">Motionerna</textBlock>
  </contentBlock>
  <contentBlock page="0" id="i-e19157693b46f4e6">
    <textBlock id="i-6fde3ec56d7af261">1992/93:Jo64--Jo82 till jordbruksutskottet</textBlock>
  </contentBlock>
  <contentBlock page="0" id="i-9f99ebec51de41c9">
    <textBlock id="i-c5e7ed13bfca53c2">3 §  Bordläggning</textBlock>
  </contentBlock>
  <contentBlock page="0" id="i-9b9e032bea2c33fd">
    <textBlock id="i-2a9ef3c4cea70c5f">Anmäldes och bordlades</textBlock>
  </contentBlock>
  <contentBlock page="0" id="i-a972b467625e80ce">
    <textBlock id="i-c024ed9041f850ad">Propositionerna</textBlock>
  </contentBlock>
  <contentBlock page="0" id="i-e12d4ab36d404a44">
    <textBlock id="i-1c6303cf1506dc31">1992/93:161 Trafiksäkerheten på vägarna inför</textBlock>
    <textBlock id="i-fe965de8ef7af46b">2000-talet</textBlock>
  </contentBlock>
  <contentBlock page="0" id="i-05aa5f5f04648180">
    <textBlock id="i-ba6dc433373f72de">1992/93:200 En telelag och en förändrad verksamhetsform för Televerket, m.m.</textBlock>
  </contentBlock>
  <contentBlock page="0" id="i-cbb6ed519f55f066">
    <textBlock id="i-34861c38fcf454a9">1992/93:209 Vissa frågor om offentlig upphandling</textBlock>
  </contentBlock>
  <contentBlock page="0" id="i-d84d964470a1f593">
    <textBlock id="i-8d42053ccb64fa4d">1992/93:210 Ny ordningslag m.m.</textBlock>
  </contentBlock>
  <contentBlock page="0" id="i-901e439c9ed89bda">
    <textBlock id="i-f75deb183bda3564">Konstitutionsutskottets betänkanden</textBlock>
  </contentBlock>
  <contentBlock page="0" id="i-847665995d135a16">
    <textBlock id="i-22f4b2e133d51645">1992/93:KU22 Kungl. hov- och slottsstaterna</textBlock>
  </contentBlock>
  <contentBlock page="0" id="i-c01f2ce56f2df6c1">
    <textBlock id="i-714bea8626982a1b">1992/93:KU23 Anslag till Datainspektionen</textBlock>
  </contentBlock>
  <contentBlock page="0" id="i-596b1e48cf2f2de0">
    <textBlock id="i-a0453417b2d15cb0">1992/93:KU24 Stöd till politiska partier</textBlock>
  </contentBlock>
  <contentBlock page="0" id="i-2f5b3b49fd3ac0ae">
    <textBlock id="i-9426bf823deec038">1992/93:KU25 Anslag till allmänna val</textBlock>
  </contentBlock>
  <contentBlock page="0" id="i-b5442cae0ed578df">
    <textBlock id="i-1aa78170a43c145d">1992/93:KU26 Anslag till Sametinget</textBlock>
  </contentBlock>
  <contentBlock page="0" id="i-7eef7ceb1b0486eb">
    <textBlock id="i-5cf0af9ad3c2fc84">1992/93:KU27 Presstöd m.m.</textBlock>
  </contentBlock>
  <contentBlock page="0" id="i-63b9bdec88d146bd">
    <textBlock id="i-a514e9ffadd254bf">Finansutskottets betänkanden</textBlock>
  </contentBlock>
  <contentBlock page="0" id="i-0b1216116f80f5dc">
    <textBlock id="i-208009b00d9ff60d">1992/93:FiU12 Avveckling av det premiegrundande allemanssparandet, m.m.</textBlock>
  </contentBlock>
  <contentBlock page="0" id="i-05964711191d8578">
    <textBlock id="i-11cc03ebaff4c5b9">1992/93:FiU13 Tilläggsbudget inom</textBlock>
    <textBlock id="i-5a3843c3c2fc783b">Finansdepartementets område</textBlock>
  </contentBlock>
  <contentBlock page="0" id="i-c689e5f0b90196dc">
    <textBlock id="i-0606813d9d506b72">1992/93:FiU14 Vissa anslag inom</textBlock>
    <textBlock id="i-e83f56e415c85d74">Civildepartementets område</textBlock>
  </contentBlock>
  <contentBlock page="0" id="i-2511ff65c16dc379">
    <textBlock id="i-8903bf3af874c108">Skatteutskottets betänkande</textBlock>
  </contentBlock>
  <contentBlock page="0" id="i-7feb837e101c94b0">
    <textBlock id="i-d8ab9e675fd1edbd">1992/93:SkU20 Skattepolitiken</textBlock>
  </contentBlock>
  <contentBlock page="0" id="i-2053c83bc3336e92">
    <textBlock id="i-d92b7bbecac9b6aa">Justitieutskottets betänkanden</textBlock>
  </contentBlock>
  <contentBlock page="0" id="i-dc6c1ed13ee180f1">
    <textBlock id="i-c96cef7bcff31957">1992/93:JuU21 Anslag till polisväsendet</textBlock>
  </contentBlock>
  <contentBlock page="0" id="i-d185d35b169e7937">
    <textBlock id="i-320c5881aef1d03d">1992/93:JuU22 Anslag till Justitiekanslern</textBlock>
  </contentBlock>
  <contentBlock page="0" id="i-2b733a5a47b82861">
    <textBlock id="i-8f43112c5a44b036">Lagutskottets betänkande</textBlock>
  </contentBlock>
  <contentBlock page="0" id="i-cf831bd9b9fc0021">
    <textBlock id="i-0ad95ab6cb669266">1992/93:LU34 Lagstiftningsåtgärder beträffande stiftelser m.m.</textBlock>
  </contentBlock>
  <contentBlock page="0" id="i-b4ec4a70fd9149b0">
    <textBlock id="i-7bdbc57f7ee6397f">Trafikutskottets betänkanden</textBlock>
  </contentBlock>
  <contentBlock page="0" id="i-4400b5278ce2a12b">
    <textBlock id="i-c6da35352561e994">1992/93:TU18 Sjöfart</textBlock>
  </contentBlock>
  <contentBlock page="0" id="i-fcc3cf42713e706f">
    <textBlock id="i-5f30a7e10d7e2497">1992/93:TU19 Luftfart</textBlock>
  </contentBlock>
  <contentBlock page="0" id="i-fbfd3075efd8de34">
    <textBlock id="i-33f38d4492ee2c33">1992/93:TU21 Banverket</textBlock>
  </contentBlock>
  <contentBlock page="0" id="i-b92360b9b3e4cbfb">
    <textBlock id="i-34d6e2657c357d20">1992/93:TU22 SMHI och Eumetsat</textBlock>
  </contentBlock>
  <contentBlock page="0" id="i-ec232cc3acb91759">
    <textBlock id="i-92f279bcc6b04ef5">1992/93:TU23 Statens geotekniska institut</textBlock>
  </contentBlock>
  <contentBlock page="0" id="i-2d76bdc4ba53563c">
    <textBlock id="i-3cb89e1732d8c55a">Jordbruksutskottets betänkanden</textBlock>
  </contentBlock>
  <contentBlock page="0" id="i-d487e29a51cc6074">
    <textBlock id="i-59134d5a7850af84">1992/93:JoU12 Statsbudgeten för budgetåret</textBlock>
    <textBlock id="i-181ce7305be1ab86">1993/94 (Miljö- och naturresursdepartementet)</textBlock>
  </contentBlock>
  <contentBlock page="0" id="i-d72977848672c8ce">
    <textBlock id="i-74600a6f5ee4dd79">1992/93:JoU13 Statsbudgeten för budgetåret</textBlock>
    <textBlock id="i-68b461d22121b680">1993/94 (Jordbruksdepartementet)</textBlock>
  </contentBlock>
  <contentBlock page="0" id="i-0626a6b5a9c47718">
    <textBlock id="i-f27100813c420715">4 § Anmälan om interpellationer</textBlock>
  </contentBlock>
  <contentBlock page="0" id="i-4e1973e8d68097cd">
    <textBlock id="i-0e558f3da2cda917">Anmäldes att följande interpellationer framställts</textBlock>
  </contentBlock>
  <contentBlock page="0" id="i-6a4dc0fc2391123b">
    <textBlock id="i-a9627c864d5d74dc">den 24 mars</textBlock>
  </contentBlock>
  <contentBlock page="0" id="i-dd2a1342bdb772da">
    <textBlock id="i-bb4ed19fdd399c12">1992/93:106 av Eva Zetterberg (v) till statsrådet Alf</textBlock>
    <textBlock id="i-3f67bf26ff777e3d">Svensson om utbudet av bröstmjölksersättning i uländer:</textBlock>
  </contentBlock>
  <contentBlock page="0" id="i-1a55d5143d4c1ad1">
    <textBlock id="i-51729cc8514cb93a">Enligt FN:s barnfond Unicef dör årligen 1,5</textBlock>
    <textBlock id="i-417cb7c59d016d6b">miljoner spädbarn i ''flaskdöden'' varav en miljon i</textBlock>
    <textBlock id="i-13ee8e4e5bc7c0b1">Afrika. Om alla barn ammades skulle barnadödligheten sjunka dramatiskt och undernäringen minska.</textBlock>
  </contentBlock>
  <contentBlock page="0" id="i-7f0e53ff49195928">
    <textBlock id="i-74f30218ffa46c64">Smutsigt vatten och brist på kokmöjligheter gör nappflaskan livsfarlig i u-länderna där diaréer är en vanlig orsak till spädbarnsdöd.</textBlock>
  </contentBlock>
  <contentBlock page="0" id="i-fd0704da1faf7605">
    <textBlock id="i-d1ec781b533babdf">Spädbarn har inget färdigutvecklat immunsystem och är därför beroende av de antikroppar som överförs med modersmjölken. De flesta infektioner till följd av bristande immunförsvar uppstår hos barn i u-länderna som inte ammas.</textBlock>
  </contentBlock>
  <contentBlock page="0" id="i-40fa3efaf4b7eb80">
    <textBlock id="i-739094dce3b2b895">Okunskap och ojust marknadsföring från tillverkare av bröstmjölksersättning har gjort att många mödrar slutat amma sina barn. Insikten härom har växt och opinionstrycket mot företagen har ökat.</textBlock>
  </contentBlock>
  <contentBlock page="0" id="i-7c1a0844228ef264">
    <textBlock id="i-33392961692cef20">Barntoppmötet 1990 antog ett handlingsprogram, där ett av målen till år 2000 är att alla mödrar skall få information och hjälp för att kunna amma sina barn. Bland de krav som riktas mot regeringarna finns kravet på att man skall stoppa den ansvarslösa reklamen för mjölkpulver och genomföra de internationella reglerna, dvs.:</textBlock>
  </contentBlock>
  <contentBlock page="0" id="i-0ff14c9b5a9d5c32">
    <textBlock id="i-e36b2066c50add04">--  Ingen offentlig reklam för bröstmjölksersättningar, flaskor och nappar.</textBlock>
  </contentBlock>
  <contentBlock page="0" id="i-12b86ed9ddb7d927">
    <textBlock id="i-52a2d49e68a788f7">--  Inga fria prover till mödrarna eller reklam för produkterna på hälsovårdande institutioner.</textBlock>
  </contentBlock>
  <contentBlock page="0" id="i-1aeb936e1b5cf7ba">
    <textBlock id="i-9f1fa3158587f54e">--  Alla etiketter skall förklara riskerna med bröstmjölksersättning.</textBlock>
  </contentBlock>
  <contentBlock page="0" id="i-2539dbbe3d2bf3ea">
    <textBlock id="i-3415db90401d8f91">I Agenda 21 som antogs på miljökonferensen i Rio förra sommaren uppmanas regeringarna att vidta åtgärder så att alla kvinnor får möjlighet att enbart amma, åtminstone de fyra första månaderna efter förlossningen.</textBlock>
  </contentBlock>
  <contentBlock page="0" id="i-3949821e0519b14f">
    <textBlock id="i-dfad4a6cbe3e9ba5">Enligt vad Unicef och Världshälsoorganisationen</textBlock>
    <textBlock id="i-519c3d6f2fe33be5">(WHO) nyligen meddelade har 20 stater tecknat avtal med de här företagen om att de skall sluta dela ut gratisprover till sjukhusen. Ytterligare regeringar håller på att förhandla om att stoppa utdelningen. Men förhandlingarna har dragit ut på tiden. Målet att stoppa utdelningen vid 1992 års utgång nåddes inte.</textBlock>
  </contentBlock>
  <contentBlock page="0" id="i-c321a42a53270dee">
    <textBlock id="i-f62be6ed09b3ea1d">Nestlé följer inte WHO:s regler för marknadsföring utan fortsätter med sin gratisutdelning av bröstmjölksersättning i u-länderna. Även i länder där det finns avtal och lagar mot gratisutdelning fortsätter denna -- exempelvis i Bangladesh, Chile,</textBlock>
    <textBlock id="i-f1733742d9b733c4">Colombia, Indien och Peru.</textBlock>
  </contentBlock>
  <contentBlock page="0" id="i-6fce2a566ba58a80">
    <textBlock id="i-a6c7983507e7115f">Det handlar om en stor marknad, uppskattningsvis</textBlock>
    <textBlock id="i-feff4db21bbab0de">9 miljarder dollar om året, varav Nestlé har mer än hälften. Företagen söker samtidigt nya marknader.</textBlock>
    <textBlock id="i-b04a97731f604f31">På senare tid har Nestlé och den övriga barnmatsindustrin gått in på marknaden i Kina,</textBlock>
    <textBlock id="i-05b688f031ebcec0">Nordkorea och Östeuropa och har nyligen startat tillverkning i Nicaragua och Ryssland.</textBlock>
  </contentBlock>
  <contentBlock page="0" id="i-112562ac427576c8">
    <textBlock id="i-9de4b5472eed0f12">Detta är en oroande utveckling. Den stora satsning som WHO och Unicef startade för ett år sedan för att öka amningen -- både i u-länderna och i iländerna -- måste uppenbarligen förstärkas.</textBlock>
  </contentBlock>
  <contentBlock page="0" id="i-4d8f43f59fba594c">
    <textBlock id="i-6a88d565f2c75026">Jag vill med anledning av ovanstående fråga biståndsministern:</textBlock>
  </contentBlock>
  <contentBlock page="0" id="i-e94f595783c915f7">
    <textBlock id="i-fd4533ec9bfd3819">1.  Hur bedrivs arbetet mot flaskdöden inom ramen för arbetet med att genomföra handlingsprogrammet från barntoppmötet?</textBlock>
  </contentBlock>
  <contentBlock page="0" id="i-3ab1337016331c8d">
    <textBlock id="i-72c8bf6190b1964a">2.  Vilka insatser görs inom det svenska ulandsbiståndet och Östeuropabiståndet för att förstärka amningskulturen?</textBlock>
  </contentBlock>
  <contentBlock page="0" id="i-e08518c72f655c21">
    <textBlock id="i-5552607f082891b6">1992/93:107 av Per Stenmarck (m) till miljöministern om återvinning av blybatterier:</textBlock>
  </contentBlock>
  <contentBlock page="0" id="i-76e6a1990d49fbee">
    <textBlock id="i-c18d98f23db25633">I regeringens proposition 1992/93:180 om riktlinjer för en kretsloppsanpassad samhällsutveckling presenteras en rad åtgärder mot bakgrund av att miljöproblemen under det senaste decenniet har ändrat karaktär. Punktutsläpp från industrier och energianläggningar har kommit att ersättas av mer diffusa utsläpp med anknytning bl.a. till människors rörlighet och varors livscykler. Genom denna förändring har de miljöproblem som nu uppkommer en längre tidsmässig fördröjning än tidigare.</textBlock>
  </contentBlock>
  <contentBlock page="0" id="i-fe158143a1ed7a2d">
    <textBlock id="i-e7253fc1c5c4f571">Det är mot denna bakgrund som regeringen lagt fram sitt förslag om att ta ett samlat grepp på samhällets materialhantering, från råvara till återvinning och/eller deponering av avfall.</textBlock>
  </contentBlock>
  <contentBlock page="0" id="i-b50b515a5189c416">
    <textBlock id="i-203ba4e1aa02aa20">Företaget Boliden Bergsöe i Landskrona återvinner blybatterier. Enligt ett riksdagsbeslut från 1985 har batteritillverkarna ansvar för återvinning av bly.</textBlock>
  </contentBlock>
  <contentBlock page="0" id="i-850ecab605f4fed1">
    <textBlock id="i-ec4ad7e8afd25635">Under en följd av år har blypriset gått ner kraftigt.</textBlock>
    <textBlock id="i-1aa26a300de6fc45">Detta är till en del följden av Östeuropas sammanbrott och det kraftigt ökade utbudet av metaller som detta inneburit. Samtidigt har återvinningskostnaderna stigit, inte minst på grund av stora miljöinvesteringar. Därmed ökar Boliden</textBlock>
    <textBlock id="i-29bff581483f6dfb">Bergsöes kostnader i båda ändarna.</textBlock>
  </contentBlock>
  <contentBlock page="0" id="i-402a58f7066e4531">
    <textBlock id="i-4faf0d81e41fd865">Boliden Bergsöe är delägare i Returbatt AB, som arbetar för att insamlingen, och därmed återvinningen, av uttjänta blybatterier skall öka.</textBlock>
    <textBlock id="i-f8d03c167193ff61">Detta ligger helt i linje med regeringens intentioner i kretsloppspropositionen.</textBlock>
  </contentBlock>
  <contentBlock page="0" id="i-4b19adfe3481f4c0">
    <textBlock id="i-ef41405ce933bfaf">Det finns två tidigare beslut av intresse i det här sammanhanget:</textBlock>
  </contentBlock>
  <contentBlock page="0" id="i-7eb9929be805b776">
    <textBlock id="i-a42ae81789d19a69">1)  En lag från 1990 om avgifter för miljöfarliga batterier. Avsikten var att hitta en lösning för att täcka samhällets kostnader.</textBlock>
  </contentBlock>
  <contentBlock page="0" id="i-b75d04222caa8a98">
    <textBlock id="i-840fc3c2ef76a4c5">2)  Ett regeringsbeslut från 1991, där Boliden</textBlock>
    <textBlock id="i-f50d9f7bef8ceda3">Bergsöe kompenserades för nedgången i blypriset.</textBlock>
  </contentBlock>
  <contentBlock page="0" id="i-e325b6124607aa8f">
    <textBlock id="i-96b132af3f5ad9a8">Naturvårdsverket har föreslagit en höjning av återvinningsavgiften. Frågan bereds för tillfället inom regeringskansliet. Problemet är att företaget under tiden går med stora förluster. En nedläggning skulle drabba 140 anställda samtidigt som någon annan verksamhet för samma ändamål måste byggas upp. Med dagens avgifter är det sannolikt staten som får stå för detta.</textBlock>
  </contentBlock>
  <contentBlock page="0" id="i-4f634e45bb2900fd">
    <textBlock id="i-e8d065f55d39f74a">Vilka åtgärder tänker regeringen vidta för att trygga återvinningen av blybatterier?</textBlock>
  </contentBlock>
  <contentBlock page="0" id="i-0a39a361cd7d240d">
    <textBlock id="i-e555cb0b3e456b54">1992/93:108 av Pierre Schori (s) till utrikesministern om Sveriges kandidatur till FN:s säkerhetsråd:</textBlock>
  </contentBlock>
  <contentBlock page="0" id="i-0789ed071fa1d169">
    <textBlock id="i-eb3775779e6d610f">Sveriges misslyckande att säkra en plats i Förenta nationernas säkerhetsråd hösten 1992 innebar också att ambitionen att ha ett nordiskt land i världsorganisationens ledning varannan tvåårsperiod gick om intet. En ny möjlighet för</textBlock>
    <textBlock id="i-9c1d8f3ee73820c5">Sverige och därmed Norden att ta plats i rådet uppstår under perioden 1995--96. Enligt uppgift är</textBlock>
    <textBlock id="i-ba440898caf7f1b2">Norge, som står i tur att företräda Norden i säkerhetsrådet, berett att uppskjuta sin kandidatur och i stället erbjuda Sverige möjligheten att kandidera för nästa period.</textBlock>
  </contentBlock>
  <contentBlock page="0" id="i-f2234e53c32e9c37">
    <textBlock id="i-abe515a4f46aa416">Mycket talar för att Sverige snarast bör ta ställning till frågan om säkerhetsrådsplatsen. Själva valet till rådet äger rum i generalförsamlingen hösten 1994, och all erfarenhet talar för att en svensk kandidatur måste börja förberedas redan nu. Skälen för att söka en svensk plats i rådet har inte minskat sedan förra försöket -- tvärtom. Sveriges engagemang i olika FN-insatser kommer enligt regeringen inte att minska utan snarare att öka, och FN:s egen betydelse i världspolitiken har tilltagit. Att sitta i världsorganisationens ledning i denna kreativa och aktiva period ger förstås goda möjligheter för ett land till inflytande och konstruktiva insatser.</textBlock>
  </contentBlock>
  <contentBlock page="0" id="i-de73cdd1281f5da2">
    <textBlock id="i-f6e26aa1b493f3b1">Mot denna bakgrund vill jag fråga utrikesministern:</textBlock>
  </contentBlock>
  <contentBlock page="0" id="i-1403e23ec87cba82">
    <textBlock id="i-17da373457448e35">Vilka planer har regeringen för att med största möjliga kraft driva Sveriges kandidatur -- och därmed Nordens -- till FN:s säkerhetsråd för perioden 1995--96?</textBlock>
  </contentBlock>
  <contentBlock page="0" id="i-2f0bf19d51abb81c">
    <textBlock id="i-916def49d6069e3f">den 25 mars</textBlock>
  </contentBlock>
  <contentBlock page="0" id="i-1fceccdb0da288c0">
    <textBlock id="i-6747d922522b85f1">1992/93:109 av Harald Bergström (kds) till arbetsmarknadsministern om åtgärder mot ungdomsarbetslöshet:</textBlock>
  </contentBlock>
  <contentBlock page="0" id="i-b504592dfbdcd10b">
    <textBlock id="i-4ce3076e7c35f0fa">Arbetslösheten fortsätter att slå nya deprimerande rekord. För närvarande (februari -93) är den öppna arbetslösheten uppe i 7,5 %. Samtidigt finns mer än</textBlock>
    <textBlock id="i-01d1273fd84ced36">4,9 % i arbetsmarknadspolitiska åtgärder. Det innebär att mer än 500 000 människor i dag står utanför den reguljära arbetsmarknaden. En ansvarsfull politik måste angripa problemet utifrån dels ett långsiktigt perspektiv, med sikte på att skapa varaktiga arbeten på sikt, dels ett mer kortsiktigt perspektiv där åtgärder sätts in för att mildra de akuta problemen med arbetslösheten i den djupa lågkonjunktur vi befinner oss i just nu.</textBlock>
  </contentBlock>
  <contentBlock page="0" id="i-32ca65750413853b">
    <textBlock id="i-6df60d741b58dcde">Innevarande år satsar regeringen mer än någon annan regering gjort på arbetsmarknadspolitik -- ca</textBlock>
    <textBlock id="i-0bd1e39b8b8aaa47">30 miljarder kronor anslås till direkta arbetsmarknadspolitiska åtgärder! Utöver detta görs de största satsningarna någonsin i den svenska infrastrukturen, vilket beräknas skapa ca 350 000</textBlock>
    <textBlock id="i-efcd1c265a23f74d">arbetstillfällen under den kommande 10-</textBlock>
    <textBlock id="i-c6f7314d98a98a2a">årsperioden. Ett ROT-program för att stimulera framför allt den mycket hårt drabbade byggsektorn har lagts fram.</textBlock>
  </contentBlock>
  <contentBlock page="0" id="i-2553e59503cbd2fe">
    <textBlock id="i-2d0cbbfa394cf0cf">För snart ett år sedan inrättades de s.k.</textBlock>
    <textBlock id="i-3d4e3403460a7006">ungdomspraktikplatserna, som för närvarande sysselsätter ca 90 000 ungdomar. Enligt en nyligen gjord TEMO-undersökning var 90 % nöjda med sin praktik. Just nu befinner vi oss vid en kritisk tidpunkt då stora kullar har gjort sina 6 månader på praktikplatsen. Frågan är vad som kommer att hända med alla dessa? Förutom alla ungdomar som nu sysselsätts i ungdomspraktiken finns mer än</textBlock>
    <textBlock id="i-f73c99547ee87436">70 000 öppet arbetslösa ungdomar i åldern 18--24</textBlock>
    <textBlock id="i-ef26cb905c2b3bea">år. Samtidigt finns det just nu endast knappt 5 000</textBlock>
    <textBlock id="i-533c2e8c11a9921e">lediga ferieplatser inrapporterade till arbetsförmedlingarna.</textBlock>
  </contentBlock>
  <contentBlock page="0" id="i-c12e9f1769b335e7">
    <textBlock id="i-555640c653a7f6f5">Det måste skapas incitament för företagen att behålla de ungdomar som gjort sin praktik. I dag finns möjlighet till stöd via det s.k.</textBlock>
    <textBlock id="i-9c82fe5c5f0896f7">rekryteringsstödet, men detta stöd är till sin konstruktion individuellt anpassat, avsett för kortare perioder och inte dimensionerat för de volymer vi talar om nu. En mer generell åtgärd i samma riktning vore att kraftigt sänka arbetsgivaravgiften under förslagsvis en tvåårsperiod för de ungdomar som anställs efter avslutad praktik anvisad av arbetsförmedlingen.</textBlock>
  </contentBlock>
  <contentBlock page="0" id="i-6ca68398a880b90a">
    <textBlock id="i-ff3e0c372f33cfc1">Det finns flera skäl som talar för att vidta åtgärder mot ungdomsarbetslösheten. Viktigast är att vi tar till vara de mänskliga resurser som finns i vårt land.</textBlock>
    <textBlock id="i-57abda2e5b0eda8e">Vi måste skapa en framtidstro och optimism inte minst bland våra ungdomar för att kunna lyfta oss ur krisen. Samtidigt är det väsentligt att vi står väl rustade inför en konjunkturuppgång.</textBlock>
  </contentBlock>
  <contentBlock page="0" id="i-03d574ce8feacf8b">
    <textBlock id="i-7c3c5f496b2e1812">Mot bakgrund av ovanstående vill jag ställa följande frågor:</textBlock>
  </contentBlock>
  <contentBlock page="0" id="i-f134a71050a9ef52">
    <textBlock id="i-b84553c00c0bd4a3">1.  Avser arbetsmarknadsministern att vidta några särskilda åtgärder för att mildra den befarade kraftiga ökningen av ungdomsarbetslösheten?</textBlock>
  </contentBlock>
  <contentBlock page="0" id="i-6e98f4e7308bf44e">
    <textBlock id="i-989733bd8d594f31">2.  Är arbetsmarknadsministern villig att lägga fram förslag med ovanstående inriktning som ger företagen incitament att anställa ungdomspraktikanter efter avslutad praktikperiod?</textBlock>
  </contentBlock>
  <contentBlock page="0" id="i-c1bfae9ffc556b21">
    <textBlock id="i-7df33ac6f89db60e">5 § Anmälan om frågor</textBlock>
  </contentBlock>
  <contentBlock page="0" id="i-c6a504e67333baec">
    <textBlock id="i-b9ad2ec3192f2ada">Anmäldes att följande frågor framställs</textBlock>
  </contentBlock>
  <contentBlock page="0" id="i-daead973767415e8">
    <textBlock id="i-1d85f9b6501a44c4">den 24 mars</textBlock>
  </contentBlock>
  <contentBlock page="0" id="i-24e3efa3c594a5e5">
    <textBlock id="i-31b4c121a8611e95">1992/93:484 av Laila Strid-Jansson (nyd) till arbetsmarknadsministern om utnämningen av chef för AMU:</textBlock>
  </contentBlock>
  <contentBlock page="0" id="i-4fc812b9da984b47">
    <textBlock id="i-a66c056a5ad79bbb">Äntligen skall AMU ombildas från statligt verk till ett modernt, effektivt utbildningsföretag som skall arbeta på helt marknadsmässiga villkor. Det blir en stor koncern med ca 7 000 anställda. Det krävs givetvis en företagsledare med toppkvalifikationer och dokumenterat goda resultat och ledaregenskaper.</textBlock>
  </contentBlock>
  <contentBlock page="0" id="i-4140c7149c2476b6">
    <textBlock id="i-7eacafba43dc486e">Regeringen har sin vana trogen valt att göra en politisk utnämning och förslagit Larz Johansson</textBlock>
    <textBlock id="i-99529c9723be214f">(c), lantbrukare och riksdagsledamot till VD. Detta har resulterat i att ordföranden i AMU, Håkan</textBlock>
    <textBlock id="i-ab1b57ab1d4129de">Hansson, har avgått.</textBlock>
  </contentBlock>
  <contentBlock page="0" id="i-758bf0b0d0503a72">
    <textBlock id="i-c68656f1800f9aa0">Är arbetsmarknadsministern beredd att medverka till att regeringen i stället för denna politiska utnämning tillsätter en erfaren, kvalificerad och kompetent företagsledare i nyckelpositionen som</textBlock>
    <textBlock id="i-89119691d1d75571">AMU:s chef?</textBlock>
  </contentBlock>
  <contentBlock page="0" id="i-5670d8eff5683138">
    <textBlock id="i-19aaad8162423e37">1992/93:485 av Bo Holmberg (s) till justitieministern om frivårdens behandlingscentral:</textBlock>
  </contentBlock>
  <contentBlock page="0" id="i-7bd5ce2d204292c7">
    <textBlock id="i-2373232146786966">De psykiskt störda är en eftersatt grupp i samhället.</textBlock>
    <textBlock id="i-3daccbbc8778b004">Psykiatriutredningen har påvisat detta och lagt fram ett antal åtgärdsförslag. Svårast är det för psykiskt störda missbrukare med kriminell belastning.</textBlock>
  </contentBlock>
  <contentBlock page="0" id="i-e6cac0dda83e06dd">
    <textBlock id="i-42376be8673b27cb">Denna grupp får bra behandling inom frivårdens behandlingscentral (FBC) i Stockholm. Huvudman är Kriminalvårdsstyrelsen.</textBlock>
  </contentBlock>
  <contentBlock page="0" id="i-9fb902f998e95a43">
    <textBlock id="i-0643d5c79c077561">Regeringen uppdrog i september 1992 åt</textBlock>
    <textBlock id="i-ed9a3bc8cf038d06">Kriminalvårdsstyrelsen att göra en översyn av</textBlock>
    <textBlock id="i-cbff682e0b52e781">FBC. Utredningsmannen föreslår en nedläggning av FBC.</textBlock>
  </contentBlock>
  <contentBlock page="0" id="i-003c53d80b5c4048">
    <textBlock id="i-2d71eccb405c8c73">Genom verksamheten vid FBC kan också återfall i brott förhindras. Särskild psykiatrisk kompetens skulle gå förlorad vid en eventuell nedläggning.</textBlock>
    <textBlock id="i-08c8e7bdf3ce3b94">Alternativ saknas också. Bred kritik riktas mot utredningsförslaget från många företrädare för vård och behandling i Stockholm.</textBlock>
  </contentBlock>
  <contentBlock page="0" id="i-6c2e5a1702e84f3b">
    <textBlock id="i-94a8fe54c68e27f9">Avser justitieministern att rusta ned väl fungerande behandlingsalternativ som FBC i Stockholm?</textBlock>
  </contentBlock>
  <contentBlock page="0" id="i-ed24a75394f035f8">
    <textBlock id="i-3d3bc883522757fb">den 25 mars</textBlock>
  </contentBlock>
  <contentBlock page="0" id="i-8bb240aa5edcec02">
    <textBlock id="i-146725132fe70b59">1992/93:486 av Kenneth Lantz (kds) till statsrådet</textBlock>
    <textBlock id="i-1a1d640d91c3beff">Bo Könberg om s.k. livstestamente:</textBlock>
  </contentBlock>
  <contentBlock page="0" id="i-a660c408fdc22948">
    <textBlock id="i-2a32887ab854d2a4">Livstestamente är ett dokument där den enskilde själv deklarerar vad han eller hon önskar att läkarna skall göra eller inte göra i en situation där patienten är oundgängligen döende. I Danmark har testamentet lagfästs sedan hösten 1992 och redan har ca 25 000 testamenten registrerats vid</textBlock>
    <textBlock id="i-4f4e61f0cb84b2fd">Rigshospitalet i Köpenhamn.</textBlock>
  </contentBlock>
  <contentBlock page="0" id="i-34e8ce4a179c1895">
    <textBlock id="i-c44e4c8f516e5c7f">I dag har patienten ingen eller liten möjlighet att påverka livets slutskede. Det kan finnas olika önskemål om behandling och livsbevarande åtgärder i livets slutskede. Därför vore det önskvärt med möjlighet att själv få uttrycka sin önskan inför livets slut.</textBlock>
  </contentBlock>
  <contentBlock page="0" id="i-b42ca0dd029850ad">
    <textBlock id="i-48689cf3139e1ebc">Livstestamente enligt dansk modell har tre alternativ att kryssa för och testatorns önskan måste därmed följas. För- och nackdelar finns självklart, men vi kan säkert lära av Danmark och själva arbeta fram en lämplig modell för oss.</textBlock>
  </contentBlock>
  <contentBlock page="0" id="i-2aa0ffefc770d1b4">
    <textBlock id="i-37d6e992b2b5ba2d">I sammanhanget kommer etiska värderingar att bli nödvändiga med tanke på när och hur ett dylikt testamente skall skrivas. Patienten måste känna trygghet inför livets slut och inför behandlingen av det egna livet oavsett ålder och sjukdom.</textBlock>
  </contentBlock>
  <contentBlock page="0" id="i-55a5934ed9a97fc2">
    <textBlock id="i-5bbf58545ceb5964">Avser ministern förbereda så att vi i Sverige också får möjlighet att skriva livstestamente?</textBlock>
  </contentBlock>
  <contentBlock page="0" id="i-b286e8fe0387ed4f">
    <textBlock id="i-88772edf7bf93390">1992/93:487 av Inger Lundberg (s) till utbildningsministern om den s.k. parallelllärarutbildningen:</textBlock>
  </contentBlock>
  <contentBlock page="0" id="i-68e09b1b0e83964a">
    <textBlock id="i-d8227b4bb4a8b085">Regeringen tog hösten 1991 initiativ till en alternativ lärarutbildning för grundskolan, den s.k.</textBlock>
    <textBlock id="i-108bf82ec824427f">parallell-lärarutbildningen.</textBlock>
  </contentBlock>
  <contentBlock page="0" id="i-f936946a3470cfce">
    <textBlock id="i-184eb6d66ae138a6">Den nygamla lärarutbildningen har mött stark kritik från såväl lärarhögskolorna och de fackliga organisationerna som studenterna.</textBlock>
  </contentBlock>
  <contentBlock page="0" id="i-b3131eb2e0c94ff9">
    <textBlock id="i-08c7cbbc6432517b">Ett uttryck härför är bl.a. det stora antalet tomma platser på den nya lärarutbildningen, detta trots att högskolorna för att över huvud fylla platserna på utbildningen rekryterat ett flertal studenter med en mycket snäv ämneskombination. Risken är uppenbar att dessa studenter kan få stora svårigheter på en framtida arbetsmarknad. Det stora antalet avhopp från utbildningen är ett annat uttryck för problemen med den nya lärarutbildningen.</textBlock>
  </contentBlock>
  <contentBlock page="0" id="i-d3fda4e7974422fe">
    <textBlock id="i-0fce26e2e47dbbb2">Detta till trots anges parallell-lärarutbildningen som alternativ 1 i den bilaga till högskoleförordningen regeringen fastställt.</textBlock>
  </contentBlock>
  <contentBlock page="0" id="i-2a06a9d133edd429">
    <textBlock id="i-45a776d522b8d6f9">Är det faktum att regeringen angivit parallelllärarutbildningen som alternativ 1 i högskoleförordningen uttryck för att denna lärarutbildning prioriteras av regeringen och dess utbildningsdepartement?</textBlock>
  </contentBlock>
  <contentBlock page="0" id="i-f2a9393c25c29bf7">
    <textBlock id="i-7e48b1fe7e1d1fb1">1992/93:488 av Eva Johansson (s) till utbildningsministern om högskolornas betydelse för regional balans i Stockholm:</textBlock>
  </contentBlock>
  <contentBlock page="0" id="i-239dfb0c4bbb0e70">
    <textBlock id="i-61591410dfb022b8">I propositionen om högre utbildning föreslår regeringen att 275 helårsstudieplatser inom</textBlock>
    <textBlock id="i-b740497fea13259d">Stockholms universitet skall förläggas till forskningsparken Novum i Huddinge. Regeringen redovisar inte motiven för detta förslag, men det har av många uppfattats som ett svar på många års enträgna försök att lokalisera mer högre utbildning och forskning till Södertörn. Det arbetet syftar till en bättre regional balans, där just utbildningen och forskningen ses som mycket viktiga instrument.</textBlock>
    <textBlock id="i-4057d5b62462163f">Därför har många sett positivt på regeringens förslag.</textBlock>
  </contentBlock>
  <contentBlock page="0" id="i-4277606e18d159a8">
    <textBlock id="i-6bbc7a291009306d">Nu kommer emellertid signaler att Stockholms universitet, för att leva upp till förslaget, planerar att flytta utbildning som är förlagd till olika</textBlock>
    <textBlock id="i-d17585d28d393b4f">Södertörnskommuner, bl.a. Haninge, till Novum.</textBlock>
    <textBlock id="i-1b044591a3369a3b">Man har t.ex. inte tänkt sig att ta upp Haninge som kursort i universitetets kurskatalog för 1993/94.</textBlock>
  </contentBlock>
  <contentBlock page="0" id="i-2d720ad8da7b5543">
    <textBlock id="i-4b5a38dcb17c6786">Med anledning av detta vill jag fråga utbildningsmininstern följande:</textBlock>
  </contentBlock>
  <contentBlock page="0" id="i-c745e12104553293">
    <textBlock id="i-a6feb43981888807">Har utbildningsministern för avsikt att klart uttrycka att universitetet och högskolorna har ett ansvar för att bidra till regional balans i Stockholms län?</textBlock>
  </contentBlock>
  <contentBlock page="0" id="i-800d8178cb0f6986">
    <textBlock id="i-537ee02c4af09187">den 26 mars</textBlock>
  </contentBlock>
  <contentBlock page="0" id="i-a7d625f5b8e4eda0">
    <textBlock id="i-824d69b54482aa8e">1992/93:489 av Liisa Rulander (kds) till arbetsmarknadsministern om förlängning av ungdomspraktik:</textBlock>
  </contentBlock>
  <contentBlock page="0" id="i-58ce81385c2b6eaf">
    <textBlock id="i-be79a19644175ac7">Den 1 juli 1992 infördes på försök ett system med arbetsmarknadsutbildning med arbetsplatsförlagd praktik. På grund av den långdragna lågkonjunkturen är det viktigt att reglerna för en förlängning av praktiktiden görs mer flexibla.</textBlock>
    <textBlock id="i-81d04e804a6efb81">Detta gäller även möjligheten att förlägga ungdomspraktiken till sommaren. I Eskilstuna finns t.ex. en grupp, den s.k. Amandagruppen.</textBlock>
    <textBlock id="i-f129c278d4701c2c">Denna grupp består av flickor som har stora svårigheter att få arbete på en reguljär arbetsmarknad. Gruppen tvingas upplösas den 1</textBlock>
    <textBlock id="i-d02680cd73b6d8bd">juli i år eftersom ungdomspraktiken inte tillåts under sommaren.</textBlock>
  </contentBlock>
  <contentBlock page="0" id="i-a1f3e5d440b0edd4">
    <textBlock id="i-f57049cbb00f13b3">Avser arbetsmarknadsministern vidta åtgärder för att skapa ett mer flexibelt system vad gäller en förlängning av ungdomspraktiken samt att i vissa fall tillåta praktik under sommaren?</textBlock>
  </contentBlock>
  <contentBlock page="0" id="i-a01625b5396ca632">
    <textBlock id="i-cfeb6134f210991c">1992/93:490 av Liselotte Wågö (m) till statsrådet Bo</textBlock>
    <textBlock id="i-6a3de386477b877f">Lundgren om näringsidkares F-skattesedlar:</textBlock>
  </contentBlock>
  <contentBlock page="0" id="i-f58e6e5e78164934">
    <textBlock id="i-ab80cc28b24d2ec0">Fr.o.m. den 1 april i år kommer företagarnas F-</textBlock>
    <textBlock id="i-be9c7f6bdb1b1796">skattebevis att gälla. I samband med detta har</textBlock>
    <textBlock id="i-734a42b607e45137">Skatteförvaltningen i ett pressmeddelande den 23</textBlock>
    <textBlock id="i-e930bbd78f7748c4">mars låtit meddela att man som enskild individ kan bli skyldig att betala skatt och arbetsgivaravgift om det visar sig att t.ex. den tandläkare man anlitat inte har gjort det, om värdet av tjänsten uppgår till minst 10 000 kr. Riksskatteverket uppmanar nu medborgare att bli någon form av skattefogdar.</textBlock>
    <textBlock id="i-b94a31b763840f20">Man skall nämligen ''kolla'' om den man anlitat för ett jobb har F-skattebevis.</textBlock>
  </contentBlock>
  <contentBlock page="0" id="i-82979d947954a3f9">
    <textBlock id="i-57f53ba30e7752fb">Det är säkert för många en främmande tanke att t.ex. begära att få se tandläkarens F-skattebevis innan en behandling påbörjas. Emellertid blir det konsekvensen av nyordningen om man vill undvika risken att bli betalningsskyldig för tandläkarens skatt!</textBlock>
  </contentBlock>
  <contentBlock page="0" id="i-b5932b9720718f94">
    <textBlock id="i-76fb0ba0e6bda10e">Det kan knappast ha varit avsikten att konsekvenserna av förändringarna skulle bli dessa.</textBlock>
  </contentBlock>
  <contentBlock page="0" id="i-dd3cb658cb7fc7f0">
    <textBlock id="i-08b5e9f969840f58">Vilka åtgärder är statsrådet beredd att vidta för att orimligheter typ den som beskrivits ovan undviks?</textBlock>
  </contentBlock>
  <contentBlock page="0" id="i-2b8fcb19c4081252">
    <textBlock id="i-b8c2d0141e22e09c">1992/93:491 av Annika Åhnberg (-) till kulturministern om ensamma flyktingbarn:</textBlock>
  </contentBlock>
  <contentBlock page="0" id="i-15e1c22677414c09">
    <textBlock id="i-a555f1ecc65e6da4">Det har blivit känt att Invandrarverket i (minst) två fall beslutat utvisa ensamma flyktingbarn till en oviss framtid i deras tidigare hemländer.</textBlock>
    <textBlock id="i-543a3ee11d07335e">Invandrarverkets agerande har upprört många, med all rätt. Sverige var ett av de första länder som ratificerade FN-konventionen om barnets rättigheter. I artikel tre sägs uttryckligen att offentliga och privata institutioner, domstolar, myndigheter och lagstiftande församlingar skall sätta barnets bästa i främsta rummet, när åtgärder av något slag vidtas.</textBlock>
  </contentBlock>
  <contentBlock page="0" id="i-a3f006b1af7e8c3f">
    <textBlock id="i-336c2acfce1ba3da">I artikel 20 sägs att barn som berövats sin familjemiljö eller som för sitt eget bästa inte kan stanna där skall erhålla särskilt skydd och bistånd från statens sida. I artikel 22 berörs särskilt flyktingbarn. Det är uppenbart att Sverige bryter mot flera av artiklarna i barnkonventionen. Det måste vara ett politiskt ansvar att se till att detta ändras.</textBlock>
  </contentBlock>
  <contentBlock page="0" id="i-cd5a14951355cbad">
    <textBlock id="i-564b022d190dd15a">Jag vill därför fråga invandrarministern:</textBlock>
  </contentBlock>
  <contentBlock page="0" id="i-2ba8f09288c5f18b">
    <textBlock id="i-90e37375e773e53f">Avser regeringen vidta åtgärder så att Sverige behandlar flyktingbarn i enlighet med FN:s konvention om barnets rättigheter?</textBlock>
  </contentBlock>
  <contentBlock page="0" id="i-3d1dfb1df8cf4e93">
    <textBlock id="i-0fdcae156669b80a">1992/93:492 av Sigrid Bolkéus (s) till justitieministern om samhällstjänst:</textBlock>
  </contentBlock>
  <contentBlock page="0" id="i-606b18dfd17677ec">
    <textBlock id="i-feaefd884e69b4c2">Enligt Brottsförebyggande rådet (BRÅ) har en fjärdedel av de åtalade dömts till samhällstjänst i stället för till villkorlig dom och skyddstillsyn.</textBlock>
    <textBlock id="i-515f91d0160be921">Detta innebär en straffskärpning. Samhällstjänst infördes på prov i fem tingsrätter som alternativ till fängelse för yngre lagöverträdare och skall utvidgas till att gälla hela landet.</textBlock>
  </contentBlock>
  <contentBlock page="0" id="i-6ffd3d0bb6efcbb1">
    <textBlock id="i-0825d055a2e9a45e">Vilka åtgärder anser statsrådet att vidta på grund av att lagen om samhällstjänst medfört icke avsedda straffskärpningar?</textBlock>
  </contentBlock>
  <contentBlock page="0" id="i-ed4bf6f01917a252">
    <textBlock id="i-e5ecef7dd4d6d4c2">1992/93:493 av Sigrid Bolkéus (s) till justitieministern om Hudiksvalls kriminalvårdsanstalt:</textBlock>
  </contentBlock>
  <contentBlock page="0" id="i-6608b93561fa643a">
    <textBlock id="i-1881030696e47b33">Enligt Kriminalvårdsstyrelsen behövs ytterligare</textBlock>
    <textBlock id="i-d6d7be62a82969da">1 020 fängelseplatser de närmaste två åren. Om beläggningen skall uppfylla riksdagens beslut om</textBlock>
    <textBlock id="i-06dbe042c63ea897">85-procentig beläggningsgrad rör det sig om drygt</textBlock>
    <textBlock id="i-9209357153e9786d">1 200 platser. Kriminalvården vill fortsätta driften vid bl.a. anstalten i Hudiksvall. Enligt beslut skall den upphöra den 1 december 1993, vilket innebär om 10 månader. Det brådskar med besked om finansieringen.</textBlock>
  </contentBlock>
  <contentBlock page="0" id="i-a2b1d45ceb3e0e55">
    <textBlock id="i-ab915f2cbbc3fc8f">Kommer kriminalvården att få de 400--500 miljoner kronor som enbart driften av det ökade antalet fängelseplatser kostar?</textBlock>
  </contentBlock>
  <contentBlock page="0" id="i-b85d886c86612cfe">
    <textBlock id="i-319a8b71b5f5d9e6">1992/93:494 av Rune Backlund (c) till kulturministern om ensamma flyktingbarn:</textBlock>
  </contentBlock>
  <contentBlock page="0" id="i-3f3d57d397a429f9">
    <textBlock id="i-23640d13992ec556">En treårig asylsökande pojkes öde har under den senaste tiden väckt stor uppståndelse i media. I det fallet har det uppmärksammats att flera principer och förhållningssätt i samhället skär varandra. Det har antytts att två lagar, utlänningslagen och lagen om vård av unga (LVU) skulle stå emot varandra och att det skulle saknas en princip för hur den här pojken skall behandlas. Till det kommer också frågan vilka rättigheter och skyldigheter Sverige har i det här fallet enligt gällande internationell rätt och konventioner.</textBlock>
  </contentBlock>
  <contentBlock page="0" id="i-49e801e10d0bb721">
    <textBlock id="i-4c0b3dfa86863803">Det har tidigare förekommit uppmärksammade fall där asylsökande barn har uppgetts sakna nära anhöriga som varit beredda och lämpliga att ta hand om barnet vid ett återsändande till hemlandet. Det är viktigt att ev. oklarheter i lagstiftning och regelsystem klaras ut så att vi i vårt land får en klar entydig princip för hur dessa barn skall tas om hand på bästa möjliga sätt.</textBlock>
  </contentBlock>
  <contentBlock page="0" id="i-5727e9814695e882">
    <textBlock id="i-293ff1f494539266">Är kulturministern beredd att ta initiativet till en snabb översyn av vilket förhållningssätt det svenska samhället skall ha i den här typen av fall och vilka regler som skall gälla i hanteringen av barnen?</textBlock>
  </contentBlock>
  <contentBlock page="0" id="i-ee43bf48544de834">
    <textBlock id="i-869f2cf99617910c">1992/93:495 av Maj-Lis Lööw (s) till justitieministern om frivillig skuldsanering:</textBlock>
  </contentBlock>
  <contentBlock page="0" id="i-c5235ef1c1bca41b">
    <textBlock id="i-b1fb371dbac2cd91">Vilka åtgärder avser justitieministern vidtaga för att verksamheten med frivillig skuldsanering inte skall försenas eller helt stoppas upp?</textBlock>
  </contentBlock>
  <contentBlock page="0" id="i-9f1f7c3328c241b3">
    <textBlock id="i-b3db589cea76df95">1992/93:496 av Ingela Mårtensson (fp) till justitieministern om personalkontrollen:</textBlock>
  </contentBlock>
  <contentBlock page="0" id="i-3b245bf663fb7cd1">
    <textBlock id="i-efa0ebd5f0e19486">Riksdagsledamoten Bo G Jenevall har genom uppgifter i massmedia framställts som en säkerhetsrisk. Det sätt på vilket frågan har behandlats har väckt reaktioner hos såväl politiker som allmänhet. Fallet är enligt min mening ett exempel på att personalkontrollen inte fungerar på ett tillfredsställande sätt.</textBlock>
  </contentBlock>
  <contentBlock page="0" id="i-ff7723656374fdb5">
    <textBlock id="i-56be18941f772a2a">Mot denna bakgrund vill jag ställa följande fråga till justitieministern:</textBlock>
  </contentBlock>
  <contentBlock page="0" id="i-56ef11bfcde49b2b">
    <textBlock id="i-88939c4e7644eade">Vilka åtgärder avser justitieministern att vidta för att förbättra personalkontrollen?</textBlock>
  </contentBlock>
  <contentBlock page="0" id="i-a3e560c01a6920b5">
    <textBlock id="i-2b53002a1977a469">1992/93:497 av Arne Jansson (nyd) till socialministern om fackföreningsavgift och socialbidragsnormer:</textBlock>
  </contentBlock>
  <contentBlock page="0" id="i-5bd5cc0957b6ab3e">
    <textBlock id="i-42b78f5e71fc50da">Enligt Socialstyrelsens allmänna råd för socialbidrag skall bl.a. kostnader för fackföreningsavgifter beräknas som tillägg till normen med den faktiska kostnaden per månad.</textBlock>
  </contentBlock>
  <contentBlock page="0" id="i-db9dc57987904b4d">
    <textBlock id="i-df6bcaa57cc44ee0">Socialstyrelsen skriver bl.a. följande:</textBlock>
  </contentBlock>
  <contentBlock page="0" id="i-75973ba9aef30568">
    <textBlock id="i-b2e07edade641d67">Fackföreningsavgifter bör beräknas särskilt eftersom nivåerna i de olika föreningarna varierar ganska kraftigt. Att den enskilde bör ha täckning för avgiften genom socialbidraget är rimligt eftersom denna utgift får anses som nödvändig för varje arbetstagare.</textBlock>
  </contentBlock>
  <contentBlock page="0" id="i-a3c2516b794ac56c">
    <textBlock id="i-bee998c14ac24365">Jag är övertygad om att det finns medborgare som inte lever på socialbidrag som av ekonomiska skäl inte är med i någon fackförening och anser i enlighet med detta att fackföreningsavgifter (inte avgifter för medlemskap i enskild arbetslöshetskassa) inte bör beräknas som tillägg till socialbidragsnormen.</textBlock>
  </contentBlock>
  <contentBlock page="0" id="i-ea5a6d562871de4a">
    <textBlock id="i-aefb9eb29a99b99b">Är socialministern beredd att medverka till en förändring av den nuvarande ordningen?</textBlock>
  </contentBlock>
  <contentBlock page="0" id="i-99d9a83bb3e7bee2">
    <textBlock id="i-24eccc36b082ff9c">1992/93:498 av Harriet Colliander (nyd) till kulturministern om presstödet:</textBlock>
  </contentBlock>
  <contentBlock page="0" id="i-6519f4e75e96644d">
    <textBlock id="i-077750869bf5dcd6">Av en nyss utkommen ESO-rapport om presstödets effekter (Ds 1993:20) framgår att merparten av presstödet, vilket kan uppdelas i tre delar, nämligen direkt presstöd via budgeten om 500 miljoner kronor, momsbefrielse om 1,5 miljarder och nedsatt reklamskatt om 500 miljoner kronor, går till de verkligt stora tidningarna och att närmare hälften av momsbefrielsen går till liberala tidningar.</textBlock>
  </contentBlock>
  <contentBlock page="0" id="i-92c015078b6dd218">
    <textBlock id="i-a4b405da536e22f3">Med tanke på att statens syfte med de presstödjande åtgärderna är att säkerställa en fri opinionsbildning och en allsidig nyhetsförmedling undrar jag om och när kulturministern är beredd att medverka till en förändring av detta faktum?</textBlock>
  </contentBlock>
  <contentBlock page="0" id="i-a662d420f3e35e84">
    <textBlock id="i-aa7807ddf22d0c26">1992/93:499 av Karl Gustaf Sjödin (nyd) till justitieministern om sociala förmåner till utländska våldsbrottslingar:</textBlock>
  </contentBlock>
  <contentBlock page="0" id="i-e4a0644da91ea8c0">
    <textBlock id="i-040e51d0b3baa4ab">Utländska medborgare som begår grova våldsbrott, får ofta enligt gällande regler ut stora belopp i pension och/eller sjukersättning.</textBlock>
  </contentBlock>
  <contentBlock page="0" id="i-8c86f3bf604eb853">
    <textBlock id="i-38054c882713ef74">Att gällande lagregler innebär att sociala förmåner utbetalas -- i många utvisningsfall till brottslingens vistelseort i hemlandet -- är ur allmänhetens synvinkel mycket stötande.</textBlock>
  </contentBlock>
  <contentBlock page="0" id="i-3494cf1527013024">
    <textBlock id="i-08d70f087d7c102b">Det uppfattas som att brottslingens agerande sanktioneras av det svenska samhället.</textBlock>
  </contentBlock>
  <contentBlock page="0" id="i-8ea8b6d2467b7128">
    <textBlock id="i-e47d492e201cc497">Vad avser justitieministern göra för att ändra berörda lagregler?</textBlock>
  </contentBlock>
  <contentBlock page="0" id="i-197d07adcd627b33">
    <textBlock id="i-bc212af4a7420099">1992/93:500 av Robert Jousma (nyd) till kulturministern om kostnader då flykting flyttar från anvisad ort:</textBlock>
  </contentBlock>
  <contentBlock page="0" id="i-ef37c25f3bbae801">
    <textBlock id="i-09160ba534d4ba9f">När en flykting flyttar från den ort han blivit anvisad till annan ort (ofta storstadsregioner)</textBlock>
    <textBlock id="i-fb5f06a567f717ba">orsakar det kostnader och problem.</textBlock>
    <textBlock id="i-b4b1c22f22516fcc">Utflyttningskommunen förlorar halva schablonbidraget och inflyttningskommunen får ett nytt helt bidrag. Staten får med andra ord en extra kostnad på ett halvt schablonbidrag.</textBlock>
  </contentBlock>
  <contentBlock page="0" id="i-727db37bc778546c">
    <textBlock id="i-4c48338339fdb82f">Dessutom förorsakar flyttningen problem och kostnader på grund av att utflyttningskommunen planerat sin verksamhet med en mottagningsapparat inkl. ett introduktionsprogram som på grund av flyttningen inte utnyttjas.</textBlock>
    <textBlock id="i-bdada07c251852b9">Svenskundervisningen fullföljs inte utan försenas osv.</textBlock>
  </contentBlock>
  <contentBlock page="0" id="i-decda64a621b3a04">
    <textBlock id="i-8235e59b7a94cbe7">Flyktingarna uppger att de flyttar på grund av vantrivsel, sysslolöshet m.m. Frågan är om de sakligt sett får det bättre i storstaden. Men frågan är framför allt om den som uppehåller sig i Sverige som flykting skall medges rätt att byta ort, då detta visat sig ytterligare belasta den redan mycket hårt ansträngda flyktingadministrationen. I vart fall bör inget helt schablonbidrag utgå till inflyttningskommunen.</textBlock>
  </contentBlock>
  <contentBlock page="0" id="i-d018085f3b1b8172">
    <textBlock id="i-fce639a4dae11bd7">Vad avser kulturministern göra för att rätta till detta missförhållande?</textBlock>
  </contentBlock>
  <contentBlock page="0" id="i-de21e6fe290ba704">
    <textBlock id="i-74445a77d9c7244a">1992/93:501 av Margareta Viklund (kds) till socialministern om åtgärder mot alkoholmissbruk i mödra- och barnhälsovårdens program:</textBlock>
  </contentBlock>
  <contentBlock page="0" id="i-b58f2fd26db922a7">
    <textBlock id="i-147e2e3659d6ca06">Olika undersökningar har visat att barn till alkoholmissbrukande föräldrar har svårt att fungera i sociala sammanhang. De har bl.a. på grund av sociala svårigheter svårt att tillgodogöra sig skolundervisning. Många blir utslagna senare i livet. De har inte fått den trygghet och grund, som barn behöver för att kunna utvecklas på ett tillfredsställande sätt.</textBlock>
  </contentBlock>
  <contentBlock page="0" id="i-5a989bea3992bba5">
    <textBlock id="i-1f1f0b106814c411">Det finns olika modeller inom mödra- och barnhälsovården för att förebygga och behandla alkoholmissbruk. Ett exempel på detta är projektet</textBlock>
    <textBlock id="i-abfd9a8f16f4d5e9">Föräldrar och Alkohol, som riktade sig till blivande och nyblivna föräldrar. Målet var att föräldrarna skulle minska sin alkoholkonsumtion under framför allt den tid som mödrarna väntade barn och då barnen var små. Landstingsförbundet drev detta projekt i samverkan med Älvsborgs och Jämtlands läns landsting.</textBlock>
  </contentBlock>
  <contentBlock page="0" id="i-edff0bc65edaef18">
    <textBlock id="i-2e49ce767e703b1c">Avser statsrådet att vidtaga några åtgärder för att projekt som detta skall införas som en naturlig del i mödra- och barnhälsovårdens verksamhet?</textBlock>
  </contentBlock>
  <contentBlock page="0" id="i-7ae13d14ad468a91">
    <textBlock id="i-853bdbee921abc01">1992/93:502 av Rolf L Nilson (v) till jordbruksministern om biobränsleaska:</textBlock>
  </contentBlock>
  <contentBlock page="0" id="i-1c32721500e403e4">
    <textBlock id="i-c86c834536039309">De flesta är överens om att biobränsleanvändningen skall öka. En stor del av detta biobränsle kommer att tas från skogsmark.</textBlock>
    <textBlock id="i-54033d4c471de6a2">Övervägande del av detta uttag kommer att tas ut i form av barr, kvistar, grenar och klena stammar.</textBlock>
    <textBlock id="i-d9f3440a26149098">Dessa delar innehåller en stor del av tillgängliga näringsämnen.</textBlock>
  </contentBlock>
  <contentBlock page="0" id="i-62f805a8ea3eb5be">
    <textBlock id="i-12a43902ce730323">Denna näring kommer följaktligen att tas ur ekosystemet och till slut hamna i askan efter förbränningen av biobränslet. För att undvika näringsbrist i vissa skogsmarker och att askan blir ett deponeringsproblem är det viktigt att askan och dess näringsämnen kan återföras till skogsmarken.</textBlock>
  </contentBlock>
  <contentBlock page="0" id="i-8ccbf5f1e9f18205">
    <textBlock id="i-30643edfbd2d6dee">Om detta sker är det ett steg mot kretsloppssamhället. För närvarande är detta en allvarlig hämsko i utvecklingen av biobränsleanvändningen. Detta problem behandlas underligt nog inte i kretsloppspropositionen -- som hanteras just nu av riksdagen -- trots att problemet är akut.</textBlock>
  </contentBlock>
  <contentBlock page="0" id="i-b06d33bdc3bb5a24">
    <textBlock id="i-e1a4dac99ab442ae">Jag vill fråga jordbruksministern:</textBlock>
  </contentBlock>
  <contentBlock page="0" id="i-ef10c1025083f8e4">
    <textBlock id="i-aca4562d1be4ecff">Vad kommer regeringen att göra under 1993 för att biobränsleaskan skall kunna ingå i ett kretslopp?</textBlock>
  </contentBlock>
  <contentBlock page="0" id="i-3dce510dc8ff3aa1">
    <textBlock id="i-7826dde16f2388c7">1992/93:503 av Bengt Ahlqvist (fp) till kulturministern om det statliga stödet till</textBlock>
    <textBlock id="i-db6328713d8eb8cc">Älvkarleby kommun för mottagning av flyktingar:</textBlock>
  </contentBlock>
  <contentBlock page="0" id="i-a89e464089fdefc2">
    <textBlock id="i-08648e410a836006">Älvkarleby kommun har tagit emot en betydande andel flyktingar. Under åren 1986--1989 mottog kommunen 127 latinamerikanska flyktingar. Av dessa bor 42 kvar i kommunen, alla i stort sett självförsörjande. Perioden 1989-09-15--1992-09-30</textBlock>
    <textBlock id="i-4a55fcb66a89ea7e">tog kommunen sammanlagt emot 235</textBlock>
    <textBlock id="i-7709d962c9b9874c">vietnamesiska kvotflyktingar. Kvar i kommunen bor 197, och av dessa har 15 fötts efter ankomsten.</textBlock>
    <textBlock id="i-9d7962c56701ff24">Praktiskt taget samtliga i kommunen boende vietnamesiska flyktingar står utanför arbetsmarknaden och är beroende av socialbidrag.</textBlock>
    <textBlock id="i-70d38514f29db717">Budgetåren 1993 och 1994 visar att kostnaderna för flyktingmottagandet överskrids med 3,1 miljoner kronor resp. 8,6 miljoner kronor. 8 miljoner kronor motsvarar 1 skattekrona i utdebitering för</textBlock>
    <textBlock id="i-cd9c065e82dab418">Älvkarleby kommun. Älvkarleby kommun har en mycket dålig ekonomi, som löper stor risk att ytterligare försämras. I senaste numret av</textBlock>
    <textBlock id="i-cc559ea587b0ffc7">Kommunaktuellt, nr 11, s. 4, framgår att arbetslösheten nu är uppe i 9,72 %, vilket innebär att kommunen ligger på sjätte plats i riket över de kommuner som har stor arbetslöshet.</textBlock>
    <textBlock id="i-d951edad8b31248b">Opinionsmässigt är det oerhört svårt att försvara kommunala nedskärningar inom såväl barn- och äldreomsorgsområdet som skolområdet till förmån för ökade socialbidrag till våra flyktingar.</textBlock>
  </contentBlock>
  <contentBlock page="0" id="i-61317ecf13ada192">
    <textBlock id="i-dcb18d155c789e8a">Med anledning av det ovan anförda vill jag ställa följande fråga:</textBlock>
  </contentBlock>
  <contentBlock page="0" id="i-4430c0e09215e48f">
    <textBlock id="i-5074a94c3f464999">Vilket statligt stöd kan Älvkarleby kommun påräkna för att fullt ut täcka underskott i flyktingmottagning för åren 1993 och 1994?</textBlock>
  </contentBlock>
  <contentBlock page="0" id="i-61d106249fee1804">
    <textBlock id="i-f78e63d495306636">1992/93:504 Rolf L Nilson (v) till jordbruksministern om ökad användning av flis:</textBlock>
  </contentBlock>
  <contentBlock page="0" id="i-fd78ff44b0e28a6f">
    <textBlock id="i-d5e91d1975e3343b">Biobränslen i form av flis är ett billigare alternativ än kol och olja nu när skärpta miljöskatter på fossila bränslen har effekt på marknaden.</textBlock>
  </contentBlock>
  <contentBlock page="0" id="i-2f0f4a80c5de9691">
    <textBlock id="i-ab6bbe8cb8694442">Flis är dessutom mer miljövänligt som energikälla än kol, naturgas och olja. Det som saknas nu är en större efterfrågan på biobränslen i form av flis.</textBlock>
    <textBlock id="i-4204df3235c219ae">Därför borde de statliga subventionerna öka till investeringar i nya flispannor.</textBlock>
  </contentBlock>
  <contentBlock page="0" id="i-9600800bfa2503ed">
    <textBlock id="i-dd43be326a60456d">Jag vill därför fråga jordbruksminister:</textBlock>
  </contentBlock>
  <contentBlock page="0" id="i-ab34a64484a21705">
    <textBlock id="i-6a83c594f9ce07ac">Kommer regeringen att föreslå ökat statligt bidrag till investeringar i nya flispannor under år 1993?</textBlock>
  </contentBlock>
  <contentBlock page="0" id="i-e86d46d57ba19955">
    <textBlock id="i-096622362fb01a23">1992/93:505 av Bengt Ahlqvist (fp) till justitieministern om åtgärder mot häleri:</textBlock>
  </contentBlock>
  <contentBlock page="0" id="i-822760ade3bf0a9b">
    <textBlock id="i-62bfbd30a3a00327">Den som köper tjuvgods -- även i god tro -- bör stå till svars. God tro-begreppet måste på något sätt sättas i relation till inköpspriset. Krav på kvitto --</textBlock>
    <textBlock id="i-1dc4e029622170a7">bevis på köpet -- borde ställas. Om lagen ändras på de här punkterna blir det svårare att stjäla och att avyttra tjuvgods. Förövarna av brott kommer alltför lindrigt undan, medan offren får för dåligt stöd av samhället.</textBlock>
  </contentBlock>
  <contentBlock page="0" id="i-86f323f7c0706141">
    <textBlock id="i-9ea48988f0f7f709">På vilket sätt är justitieministern beredd att medverka till att se över lagstiftningen på detta område?</textBlock>
  </contentBlock>
  <contentBlock page="0" id="i-4fa0c97901a47135">
    <textBlock id="i-8c77592207cbd95d">6 §  Kammaren åtskildes kl. 13.02.</textBlock>
  </contentBlock>
  <contentBlock page="0" id="i-91e00f5459a51a5e">
    <textBlock id="i-94b420b25c910027">Förhandlingarna leddes av förste vice talmannen.</textBlock>
  </contentBlock>
</protocol>
