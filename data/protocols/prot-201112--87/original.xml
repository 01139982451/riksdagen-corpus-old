<protocol id="prot-201112--87">
  <contentBlock ix="0">
    <textBlock ix="0">﻿</textBlock>
    <textBlock ix="1">Riksdagens protokoll</textBlock>
    <textBlock ix="2">2011/12:87</textBlock>
    <textBlock ix="3">Torsdagen den 22 mars</textBlock>
    <textBlock ix="4">Kl.  12:00 - 16:59</textBlock>
    <textBlock ix="5">1 § Anmälan om inkommen granskningsrapport från Riksrevisionen</textBlock>
  </contentBlock>
  <contentBlock ix="1">
    <textBlock ix="0">Förste vice talmannen anmälde att följande granskningsrapport inkommit från Riksrevisionen:</textBlock>
  </contentBlock>
  <contentBlock ix="2">
    <textBlock ix="0">2 § Förbättrade villkor för studerande föräldrar</textBlock>
  </contentBlock>
  <contentBlock ix="3">
    <textBlock ix="0">Föredrogs</textBlock>
  </contentBlock>
  <contentBlock ix="6">
    <textBlock ix="0">Förste vice talmannen konstaterade att ingen talare var anmäld.</textBlock>
  </contentBlock>
  <contentBlock ix="7">
    <textBlock ix="0">3 § Näringspolitiska frågor</textBlock>
  </contentBlock>
  <contentBlock ix="8">
    <textBlock ix="0">Föredrogs</textBlock>
  </contentBlock>
  <contentBlock ix="10">
    <textBlock ix="0">Anf.  1  MATS ODELL (KD):</textBlock>
    <textBlock ix="1">Fru talman! Alliansregeringen har under sin tid i regeringsställning genomfört stora och viktiga reformer på näringspolitikens område.</textBlock>
    <textBlock ix="2">Vi har sänkt skatten för vanliga inkomsttagare, och därmed ökat arbetsutbudet och sysselsättningen. Människor har fått mer pengar kvar i plånboken, vilket har gett ökad frihet att ta eget ansvar och göra egna livsval. Arbetslinjen har varit framgångsrik.</textBlock>
    <textBlock ix="3">Vi behöver dock gå vidare. Jag och Kristdemokraterna vill se att arbetslinjen kompletteras med en tydlig företagslinje genom det arbete som nu pågår i Regeringskansliet. Vårpropositionen är under beredning. Företagsskattekommitténs arbete för bättre tillgång till riskkapital, bland annat, ska nu föras vidare till skarpa förslag.</textBlock>
    <textBlock ix="4">Forsknings- och innovationspropositionen, innovationsstrategin och mineralstrategin är andra exempel på ett målinriktat arbete för att tillvarata Sveriges goda förutsättningar när det gäller naturresurser, energiproduktion, forskning och utbildning och för att stärka vår konkurrenskraft och goda position i en allt tuffare global konkurrens.</textBlock>
    <textBlock ix="5">Vår chans är att satsa på kunskapsdriven tillväxt och att inte ha högre beskattning av medborgare och företag än vad som är nödvändigt men också att Sveriges ledande position som innovationsland kan växlas in i bättre kommersialisering av de innovationer som föds i vårt land.</textBlock>
    <textBlock ix="6">Sverige behöver fler jobb. Många människor står fortfarande utanför arbetsmarknaden. Vi har en ungdomsarbetslöshet som fortfarande är oacceptabelt hög. Unga människor ska kunna känna framtidshopp och se möjligheterna att försörja sig själva och sina familjer.</textBlock>
    <textBlock ix="7">Nya jobb kan dock inte kommenderas fram av politiker. De skapas när enskilda människor finner det mödan värt att starta eller utveckla ett företag, förverkliga en idé och riskera sitt sparkapital. Fler och växande företag behövs för jobben, tillväxten och välfärden.</textBlock>
    <textBlock ix="8">Vår syn på näringspolitikens inriktning redovisade utskottet så sent som i december förra året i anslagsbetänkandet om utgiftsområde 24. Samtidigt presenterade oppositionen sin syn i fyra reservationer.</textBlock>
    <textBlock ix="9">I dag behandlar vi motioner från allmänna motionstiden förra året om näringspolitiska frågor i en så kallad förenklad ordning där vi hänvisar till de ställningstaganden som utskottet gjorde förra våren och hösten. Det innebär också att vi i dag håller en allmän näringspolitisk debatt där de fyra oppositionspartierna i var sitt särskilt yttrande redovisar sin syn på hur näringspolitiken bör utformas.</textBlock>
    <textBlock ix="10">Goda villkor för företagande är avgörande för ekonomisk tillväxt. För att uppnå en hög nivå på privata investeringar krävs det att Sverige har ett bra företagsklimat. Politiken ska också bidra till en hög produktivitetstillväxt.</textBlock>
    <textBlock ix="11">Regeringens politik har vi som sagt lagt fram och diskuterat. Vi har också diskuterat oppositionens förslag. De särskilda yttrandena från oppositionen är spännande läsning.</textBlock>
    <textBlock ix="12">I det näringspolitiska recept som Socialdemokraterna presenterar i sitt särskilda yttrande finns ett antal goda idéer. Dock är det en ganska tunn soppa som serveras när man summerar substansen i de många välvilliga orden. Det mest substantiella är den orubbliga tilltron till så kallade branschprogram där statens roll i näringspolitiken ska stärkas. Där har vi olika uppfattningar.</textBlock>
    <textBlock ix="13">Vi är dock, fru talman, helt överens om att Sverige inte ska möta den allt hårdare konkurrensen med en låglöne- eller lågprislinje, utan det är en kunskapsdriven tillväxt som skapar långsiktiga förutsättningar för vårt land.</textBlock>
    <textBlock ix="14">Vad som inte står i Socialdemokraternas särskilda yttrande är att ni vill avveckla kärnkraften som står för över 40 procent av Sveriges nästan helt koldioxidfria elproduktion.</textBlock>
    <textBlock ix="15">Inte heller står det att den viktigaste finansieringen av era konkreta förslag kommer från en fördubbling av arbetsgivaravgifterna för ungdomar och från någon form av förmögenhetsskatt som ju tidigare drev ut riskkapitalet ur landet. Detta hör också till den samlade bilden av näringspolitiken.</textBlock>
    <textBlock ix="16">Miljöpartiet har också många kloka tankar. Samtidigt är man benhård med att kärnkraften ska avvecklas snabbare än något annat parti tycker. Fundera ett tag på hur det påverkar investeringsviljan bland Sveriges elintensiva basindustrier som är själva ryggraden i förädlingen av våra unika tillgångar skogen och malmen. Det är ofta förädlingsprocesser som pågår 24 timmar om dygnet årets alla dagar.</textBlock>
    <textBlock ix="17">Glöm inte heller att en stor del av det snabbväxande tjänsteföretagandet är just tjänster för de tillverkande industriföretagen.</textBlock>
    <textBlock ix="18">Vänsterpartiet vill ha en särskild innovationsminister. Det är inget omstörtande förslag. Det kanske är bra, inte vet jag.</textBlock>
    <textBlock ix="19">I Vänsterpartiets särskilda yttrande skriver Kent Persson att basen för en ekonomiskt uthållig tillväxt är en jämn tillgång till material, energi och kunskap. Hur detta jämna flöde av till exempel elektricitet ska åstadkommas när det inte blåser framgår däremot varken av Vänsterpartiets eller av Miljöpartiets texter.</textBlock>
    <textBlock ix="20">Näringspolitik handlar om att skapa goda förutsättningar för konkurrens, forskning, innovation, lärande och inte minst för ett gott företagsklimat. Det handlar däremot i liten utsträckning om att pytsa ut pengar till olika statliga myndigheter.</textBlock>
    <textBlock ix="21">Fru talman! I grunden har samtliga partier goda intentioner. Recepten för ett gott företagsklimat skiljer sig dock åt, kan man lugnt säga.</textBlock>
    <textBlock ix="22">Goda villkor för tillväxt och jobb skapas genom insatser på många olika områden. Det handlar bland annat om skatter, infrastruktur för transporter och it, villkor för och satsning på forskning, utbildning, handels- och investeringsfrämjande, hur arbetsmarknaden fungerar, sociala trygghetssystem för anställda och företagare, energi, miljö, landsbygdsutveckling, kultur och regional tillväxt. I den takt som Sverige i allt högre grad blir en kunskapsbaserad ekonomi ökar också betydelsen av tjänsteinnovationer.</textBlock>
    <textBlock ix="23">Fru talman! Jag menar att regeringen bedriver en tillväxtpolitik som utgår från företagarperspektivet och som syftar till att skapa bättre förutsättningar för nystart av företag och för tillväxt.</textBlock>
    <textBlock ix="24">Jag nämnde att det är många politikområden som är avgörande, men det handlar också om att näringspolitiken utgår från olika perspektiv.</textBlock>
    <textBlock ix="25">Makroekonomisk stabilitet är en oerhört viktig ingrediens. Där ligger Sverige bra till. Att vi kan fortsätta att ha dessa goda ramvillkor drar till sig investeringar. Goda ramvillkor för företagande och näringspolitiska insatser är nödvändiga för att främja tillväxt. Det ställer krav på en flexibel arbetsmarknad, en väl fungerande kapitalmarknad, en utformning av skattesystemet som främjar att företag startas och växer och en anpassning av trygghetssystemen till företagarnas behov. För att skapa förutsättningar för fler växande företag behövs både generella och riktade insatser för företagande. För att fler ska bli företagare krävs att fler individer ser företagande som lika självklart som en anställning; dit har vi fortfarande ganska långt kvar.</textBlock>
    <textBlock ix="26">Fru talman! Regeringens näringspolitik rymmer väldigt många olika insatser för att främja alla de saker som jag nu har talat om. Det handlar väldigt mycket om generella insatser, men också om insatser för att främja forskning, utveckling och innovation, konkurrensfrämjande åtgärder och regelförenkling. Det rör sig också om mer riktade insatser, som åtgärder för att främja kvinnors företagande, företagande bland personer med utländsk bakgrund, social ekonomi och socialt företagande. Min partikamrat Penilla Gunther kommer senare att utveckla Kristdemokraternas syn på socialt företagande och den tillväxt och sysselsättning som skapas av turism i vårt vackra land.</textBlock>
    <textBlock ix="27">Anf.  2  CARINA ADOLFSSON ELGESTAM (S):</textBlock>
    <textBlock ix="28">Fru talman! Judit bor på en gård på landsbygden. Hon driver ett spa. Hon drömmer om en utbyggnad med övernattning.</textBlock>
    <textBlock ix="29">Lars äger ett producerande företag som är elintensivt. Han är orolig för konkurrensen då hans företag ligger i elprisområde 4. Han säger att ett öres skillnad gentemot område 3 innebär 100 000 kronor om året för hans företag. Det är inte konstigt att han känner en viss oro för framtiden.</textBlock>
    <textBlock ix="30">Andy med invandrarbakgrund driver ett företag. Han är orolig för kostnaderna när det gäller sjuklön.</textBlock>
    <textBlock ix="31">Lena som är textilkonstnär vill utveckla tyger så att vi i vårt mörka land på vinterhalvåret skulle kunna ha ytterkläder som lyser av sig själva så att vi inte behöver använda reflexer. Till det behövs pengar för utveckling. Hittills har Lena fått avslag på sina ansökningar.</textBlock>
    <textBlock ix="32">Dessa fyra företagare har drömmar om framtiden. Om de ska kunna förverkliga sina drömmar behövs det en näringspolitik som tar sin utgångspunkt i samverkan. Men det behövs också en politik som stimulerar den inhemska marknaden så att efterfrågan ökar. Det måste bli ett slut på försämringar för vissa grupper i samhället. Det skapar ju inlåsningseffekter så att man inte vågar ta steget och göra investeringar eller utbilda sig, vilket det också kan handla om för den enskilde. För dessa fyra företagare, liksom för alla andra företagare som inte har en marknad enbart i Sverige är det viktigt att vi har en politik för ökad export så att fler kan komma ut på andra marknader så att vi kan öka tillväxten.</textBlock>
    <textBlock ix="33">Vi socialdemokrater anser att näringspolitiken ska bygga på insikten om betydelsen av värdeburen tillväxt och den kunskapsbaserade ekonomin i syfte att stärka den svenska konkurrenskraften och skapa jobb. Sverige måste konkurrera med hög kompetens och goda arbetsvillkor, inte med låga löner, för att vi ska stå starka i en alltmer globaliserad ekonomi. Det är därför med häpnad vi tar del av det förslag från Centern som vi kunde höra om på nyheterna i dag och som bejakas av Folkpartiet, att unga människor ska komma in på arbetsmarknaden med sänkta löner.</textBlock>
    <textBlock ix="34">Det vore intressant om vi kunde få veta på vilket sätt tillväxten ökar om vi sänker lönerna. Hur får det fler människor att våga investera i egen utbildning eller varor och tjänster som kan gagna marknaden? Jag hoppas att vi får veta lite mer om det i den här debatten.</textBlock>
    <textBlock ix="35">Fru talman! Företagsfrämjande entreprenörskap och näringslivsutveckling är vägen till tillväxt. För att förverkliga det krävs andra åtgärder än vad regeringens näringspolitik ger. Det mest tydliga förslaget hittills under 2012 är en sänkning av krogmomsen. Man kan undra hur de företagare som vill utveckla sina företag ska kunna tillgodogöra sig det. I en alltmer konkurrensutsatt värld kan det handla om överlevnad. Det känns som om Alliansen saknar politik på området.</textBlock>
    <textBlock ix="36">Sverige behöver fler företag som kan skapa välfärd, tillväxt och näringslivsutveckling. Villkoren för entreprenörskap måste stärkas om framtidens jobb ska växa fram i de små och medelstora företagen. Den näringspolitik som vi förespråkar har som målsättning att underlätta för entreprenörer inom till exempel servicesektorn att anställa, expandera och exportera. Detta förutsätter bland annat att tillgången på riskkapital förbättras för små och medelstora företag.</textBlock>
    <textBlock ix="37">Andra områden inom näringspolitiken som regeringen har förhållit sig alltför passiv till är forskning, innovation och branschprogram. Det låter lite raljant när ordföranden i näringsutskottet säger att det som Socialdemokraterna serverar i sitt särskilda yttrande är en soppa. Det är vi socialdemokrater som har byggt Sverige starkt. Vi skulle inte ha en så bra och stark ekonomi i det svenska samhället i dag om det inte hade varit för den politik som vi har fört där arbetstagare, företagare och konsumenter ska gå hand i hand. Alla ska känna att de är med. Det handlar mycket om trygghet. Att då säga att branschprogram inte är någon framkomlig väg håller inte. Vi vet att det som har varit styrkan i svensk tillväxt är att vi har haft en samverkan mellan samhället och näringslivet, och att man förutsättningslöst har diskuterat vad man kan bidra med från olika håll.</textBlock>
    <textBlock ix="38">När det handlar om investeringar och såddkapital i tidiga skeden går inte riskkapitalister och privata banker in om inte samhället är med. Alliansens syn på samverkan och brist på tilltro till den är förödande. Globaliseringsrådet har pekat på detta.</textBlock>
    <textBlock ix="39">I den utredning som leds av Marcus Wallenberg har man mycket tydligt pekat på detta. För att Sverige ska ha tillväxt inför framtiden måste vi arbeta i samverkan.</textBlock>
    <textBlock ix="40">Med tanke på alla de utmaningar som vi står inför med en åldrande befolkning, med infrastrukturen och med klimat och hållbarhet är det väl en utmärkt chans för Sverige om vi skulle kunna arbeta i samverkan för att öka tillväxten.</textBlock>
    <textBlock ix="41">Vi får se vad de övriga allianskollegerna säger här senare i debatten. Men vi är helt övertygade om att det enda sättet för Sverige att fortsätta vara ledande inom exempelvis det som är kopplat till miljöteknik är att vi arbetar i samverkan.</textBlock>
    <textBlock ix="42">Något som Mats Odell över huvud taget inte vidrörde i sitt anförande är den rapport som Arbetsförmedlingen lämnade i början av året där man visar på en strukturomvandling inom industrin. Man säger att 25 000 jobb kommer att försvinna. Det är ganska tufft. Många kommer att bli arbetslösa. Dess värre kanske ett och annat företag inte kommer att finnas om ett eller två år inom industrin. Hur ska vi möta detta? Har alliansregeringen några förslag över huvud taget utifrån den strukturomvandling som pågår här och nu?</textBlock>
    <textBlock ix="43">När Mats Odell i sitt anförande säger att alliansregeringen har ökat sysselsättningen är det inte riktigt sant. Jag ska som exempel ta Kronobergs län som jag kommer från. Sedan alliansregeringen tillträdde 2006 har sysselsättningsgraden i Kronobergs län gått ned med 5,7 procent. Det är nästan dubbelt så många som är arbetslösa i dag jämfört med hur det var 2006.</textBlock>
    <textBlock ix="44">Jag tror att det är mycket svårt för kronobergarna där hemma att känna igen sig i den bild som Mats Odell målar upp av näringslivet och hur bra er politik har varit.</textBlock>
    <textBlock ix="45">Fru talman! Utskottet har enats om en förenklad motionsberedning vid detta tillfälle. Sedan är särskilt vi från oppositionens sida mycket förvånade över själva debattordningen här i kammaren just i dag. Vi kommer inför framtiden att fundera på hur positiva vi kommer att vara inför en förenklad motionsberedning.</textBlock>
    <textBlock ix="46">Men vi gjorde strax före jul ställningstaganden i fråga om näringslivspolitiken, och de ställningstaganden som vi då gjorde och framförde i våra reservationer står vi fortfarande fast vid. Jag tycker att det är viktigt att markera det.</textBlock>
    <textBlock ix="47">Avslutningsvis vill jag säga att för Judit, Lars, Andy och Lena, som drömmer om att utveckla sina företag, kommer det att vara viktigt att vi kan få bort genusskillnaderna, det vill säga de villkor och strukturer som i dag alldeles för mycket präglar samhället när det gäller näringsliv och arbete. De har även behov av ökad tillgång till riskkapital och innovationer och även att vi tittar på vad vi kan göra med sjuklöneperioden. Ska vi lyfta bort detta ansvar från arbetsgivarna? Det bör kanske tillsättas en utredning som kan se över detta.</textBlock>
    <textBlock ix="48">Anf.  3  MATS ODELL (KD) replik:</textBlock>
    <textBlock ix="49">Fru talman! Det finns exempel på något lyckat branschprogram, men att ha detta som någon sorts grundpelare för sin näringspolitik tror jag inte är en framkomlig väg. Exemplen på dem som har misslyckats är betydligt fler.</textBlock>
    <textBlock ix="50">Strukturomvandling är ingenting som socialdemokratin historiskt har varit främmande för. Det har funnits inslag i socialdemokratisk politik som har uppmuntrat och skyndat på strukturomvandlingen. Man kan ta den solidariska lönepolitiken som exempel. Den hade till uppgift att hålla ned lönerna i de lönsamma branscherna och få upp dem i de olönsamma för att snabbare få fram en strukturomvandling.</textBlock>
    <textBlock ix="51">Det viktiga här är att vi har ett nyskapande av jobb. När strukturer inte längre är livskraftiga måste det finnas andra branscher som står där och tar vid och efterfrågar arbetskraft.</textBlock>
    <textBlock ix="52">Jag betonade inte ordet soppa utan ordet tunn, Carina Adolfsson Elgestam. Det står många bra saker, men när man summerar vad det handlar om tycker jag att det var branschprogrammen som stod kvar som det som i vissa delar skiljer ut den offensiva näringspolitiken. Däremot är de andra ingredienserna skadliga. Jag menar att ett återinförande av någon form av förmögenhetsskatt är en döbelnsmedicin att ge till patienten som driver ut kapitalet ur landet. Likaså kan inte en fördubbling av arbetsgivaravgifterna för ungdomar vara en medicin för att råda bot på ungdomsarbetslösheten.</textBlock>
    <textBlock ix="53">Jag träffade representanter för callcenterföretagen som har tiotusentals ungdomar anställda. De sade att detta skulle vara ett dråpslag mot hela denna instegsbransch. De skulle få avskeda jättemånga för att över huvud taget finnas kvar på marknaden och i stället ta till andra lösningar.</textBlock>
    <textBlock ix="54">Jag tror tyvärr inte att detta är ett recept för en framgångsrik näringspolitik.</textBlock>
    <textBlock ix="55">Anf.  4  CARINA ADOLFSSON ELGESTAM (S) replik:</textBlock>
    <textBlock ix="56">Fru talman! Mats Odell står nu här i kammaren och framför lite skrämselpropaganda med anledning av exempelvis vårt förslag som gäller ungdomar på arbetsmarknaden. Han säger att en fördubbling av arbetsgivaravgifterna för unga skulle vara förödande. Det tror inte vi  tvärtom. Vårt förslag handlar om att den arbetsgivare, oavsett vilken, som anställer en ung människa ska få en sänkning av arbetsgivaravgifterna, inte alla. Som det nu är har en hel del av dessa arbetsgivare fått en sänkning där pengarna stoppas direkt ned i fickan hos arbetsgivaren. Många av dessa arbetsgivare hade anställt i alla fall därför att de har behov av arbetskraft.</textBlock>
    <textBlock ix="57">När det gäller en förmögenhetsskatt har vi i dagsläget inte något förslag om en sådan. Den delen handlar också om skrämselpropaganda.</textBlock>
    <textBlock ix="58">Jag skulle vilja återkomma till branschprogrammen. Mats Odell säger att det finns fler exempel som visar på misslyckande. Det skulle vara intressant att få en redovisning här i kammaren av vilka som har misslyckats.</textBlock>
    <textBlock ix="59">Hur kan det komma sig att de andra medlemsländerna i EU tycker att branschprogram och samverkan är ett bra sätt att arbeta för tillväxt i Europa? Det gäller tydligen inte för tillväxten i Sverige.</textBlock>
    <textBlock ix="60">Anf.  5  MATS ODELL (KD) replik:</textBlock>
    <textBlock ix="61">Fru talman! Jag besökte ett callcenterföretag nere i Kronobergs län för någon månad sedan. Det var Transcom i Strömsnäsbruk i Markaryds kommun. Jag tror att de har ungefär 300 anställda. Företaget är hotat av olika skäl. Men den kostnadsökning som skulle drabba denna arbetsplats i Carina Adolfsson Elgestams egen valkrets gör att företaget överväger att lägga ned sin verksamhet på grund av bristande lönsamhet. Hon talar om att detta är pengar som går rakt ned i ägarens fickor. Skrämselpropaganda eller inte, men det är i alla fall inte riktigt seriöst att säga det.</textBlock>
    <textBlock ix="62">Ofta är dessa instegsbranscher för unga människor inte särskilt lönsamma. De skapar mycket sysselsättning, och många får sitt första jobb där. Att då höja kostnadsläget i dessa företag leder i värsta fall till att de säger upp folk. Sedan får de sänkta arbetsgivaravgifter när de nyanställer. Men att detta kommer att vara ett dråpslag för en bransch som callcenterbranschen är alldeles uppenbart.</textBlock>
    <textBlock ix="63">Sedan finns det inte några vattentäta skott mellan samverkan mellan statliga företag eller statliga myndigheter och olika branscher. Det har vi haft. Jag kan som exempel ta telekombranschen och samverkan mellan före detta Televerket och Ericsson. Det var framgångsrikt. Det var även samverkan mellan Asea och SJ och så vidare. Men det finns ingen anledning att göra detta till någon sorts politisk princip och att det är detta som vi nu ska lita på. Världen ser annorlunda ut än vad den gjorde på den tiden som dessa branschprogram var framgångsrika.</textBlock>
    <textBlock ix="64">Den här samverkan fortsätter på väldigt många områden när det gäller beställning och upphandling, inte minst från statliga myndigheter och aktörer.</textBlock>
    <textBlock ix="65">Anf.  6  CARINA ADOLFSSON ELGESTAM (S) replik:</textBlock>
    <textBlock ix="66">Fru talman! Alla på Transcom nere i Strömsnäsbruk som kommer att bli arbetslösa är bara att beklaga. De blir arbetslösa, för företaget kommer att lägga ned verksamheten och flytta. Man kommer att bli arbetslös trots alliansregeringens politik  sänkningen av arbetsgivaravgiften för unga. Är det alltså rätt eller fel? De här unga människorna blir arbetslösa fastän den här politiken gäller. Det kan man fundera över.</textBlock>
    <textBlock ix="67">När en sådan här arbetsplats försvinner är det också ett problem med tanke på det lilla samhälle som Strömsnäsbruk är. Det är då vi behöver en politik för omställning utifrån hur nya arbetstillfällen kan skapas i Strömsnäsbruk och runt Markaryd för dem som där blir arbetslösa. Det är här ni i regeringen inte har någon politik. Ni anser ju att marknaden själv ska sköta sådant här.</textBlock>
    <textBlock ix="68">Det blir oerhört tydligt när jag frågar Mats Odell om exempel på misslyckade branschprogram. Mats Odell vet inte riktigt vad ett branschprogram är, vad vi avser med branschprogram. De branschprogram vi hitintills haft har betytt oerhört mycket för svensk utveckling, inte minst inom fordonsindustrin. Det gäller också det som varit inom läkemedelsindustrin, inom teknikutveckling och så vidare.</textBlock>
    <textBlock ix="69">Det handlar inte om att man på statliga företag sätter sig ned och gör saker och ting, utan det handlar om forskning och utveckling. Det handlar om att använda exempelvis Vinnova och andra riskkapitalbolag i statlig regi som i samverkan med näringslivet tittar på hur vi på bästa sätt kan använda pengarna för att kunna konkurrera i en alltmer global värld.</textBlock>
    <textBlock ix="70">Anf.  7  JOHAN JOHANSSON (M):</textBlock>
    <textBlock ix="71">Fru talman! Målet med näringspolitiken är att stärka den svenska konkurrenskraften och att skapa förutsättningar för fler jobb i fler och växande företag för att därigenom bryta utanförskapet.</textBlock>
    <textBlock ix="72">Här i kammaren brukar det finnas krav på stora satsningar. Ofta presenteras sådana både av allianspartierna och av oppositionen. Ibland kan man missta sig och tro att det är just stora satsningar som behövs. Så är ibland fallet men långt ifrån alltid.</textBlock>
    <textBlock ix="73">Jag tänker tala om de små men avgörande satsningar som regeringen gör för att just stärka den svenska konkurrenskraften och skapa förutsättningar för fler jobb i fler och växande företag.</textBlock>
    <textBlock ix="74">Kunskapsekonomi är ett begrepp som lanserades på 1990-talet och något som vissa partier fortfarande slänger sig med. Visst, kunskap är centralt i en globaliserad värld med högt konkurrenstryck. Men viktigare är hur kunskapen omsätts  därav fokus på innovationer. Förmågan att omsätta kunskap i innovationer är det centrala för att skapa välstånd i en ekonomi.</textBlock>
    <textBlock ix="75">Den lilla men viktiga satsningen på att utveckla indikatorer för innovation är ett exempel. Statistiska centralbyrån tillförs 5 miljoner per år i fyra år för att i samverkan med Tillväxtverket, Tillväxtanalys och Vinnova ta fram indikatorer som kan leda till bättre beslutsunderlag, till beslutsunderlag av högre kvalitet.</textBlock>
    <textBlock ix="76">Jag tror att det är mycket väl använda pengar. Väl utvecklade indikatorer kommer att vara till hjälp när det gäller att förbättra precisionen i de statliga åtgärderna. Förhoppningsvis leder det till en effektivare resursanvändning.</textBlock>
    <textBlock ix="77">Även i näringspolitiken borde prickskytte vara bättre än bombmattor.</textBlock>
    <textBlock ix="78">För att kunna få ännu effektivare samhällslösningar, exempelvis för en väl fungerande hälsa och omsorg samt för en miljövänligare offentlig sektor, krävs det nya tag!</textBlock>
    <textBlock ix="79">Offentlig innovationsupphandling är ett sådant område som behöver utvecklas. Därför tillförs Vinnova 24 miljoner kronor under 2012 och därefter 9 miljoner kronor årligen  detta för att stötta uppbyggnaden av kompetens, metod och erfarenhet avseende innovationsupphandling, som komplement till det ordinarie upphandlingsstödet. En sådan här insats handlar om att förverkliga hela Sveriges innovationspotential.</textBlock>
    <textBlock ix="80">Fru talman! Oavsett om affärsidén är att starta en bowlinghall eller ett miljöteknikföretag som renar utsläppen från vår industri krävs det riskvilligt kapital. Tillgången till riskkapital är mycket viktig, särskilt i tidiga skeden. Här kan staten naturligtvis göra en insats.</textBlock>
    <textBlock ix="81">Men som ni kunde se i gårdagens Dagens Nyheter används inte allt statligt riskkapital. En anledning är att statens kapital i vissa fall ska kompletteras med privat kapital. Den principen är god då de privata investerarna tillför inte bara kapital utan även kunskap.</textBlock>
    <textBlock ix="82">Tyvärr har Sverige alldeles för få av dessa så kallade affärsänglar som behövs i en fungerande marknadsekonomi.</textBlock>
    <textBlock ix="83">Här har regeringen satt i gång ett arbete som syftar till att stärka finansieringen till företag i tidiga faser genom att se över möjligheterna att skapa en tydligare aktörsstruktur gällande riskkapitalinvesteringar. Det gäller också effektivisering av kapitalanvändningen.</textBlock>
    <textBlock ix="84">Fokus är naturligtvis på att öka kundnyttan genom ett tydligare och effektivare system, på att göra det möjligt att få ut mer av systemet utan att nödvändigtvis tillföra mer kapital samt på att skapa en mer flexibel statlig organisation.</textBlock>
    <textBlock ix="85">Statens roll på det näringspolitiska området ska vara att skapa generellt goda förutsättningar för företagande och utveckling, inte att ge särskilt stöd till en viss näring.</textBlock>
    <textBlock ix="86">Allt entreprenörskap kommer underifrån. Därför är näringsklimatet och de generella förutsättningarna så viktigt. Hela tanken med branschprogram går stick i stäv med hur man får ett mer entreprenöriellt Sverige.</textBlock>
    <textBlock ix="87">Entreprenörskap kan inte planeras fram, utan det växer fram genom starka individers lust, nyfikenhet och personliga drivkrafter när det gäller att lösa viktiga problem.</textBlock>
    <textBlock ix="88">Jag finner det märkligt att Socialdemokraterna inte inser detta utan tror sig kunna förutse vilka branscher som kommer att vara framtidens vinnare och att de sedan kan fostra företag som kan bli vinnande företag på en global marknad. Branschprogram är inte rätt väg att följa.</textBlock>
    <textBlock ix="89">Näringslivsklimatet och attityder till entreprenörskapet genomsyrar allt och är viktiga förutsättningar för hur svensk konkurrenskraft faktiskt ser ut. Jag känner därför att det är på sin plats med en historisk betraktelse, inte minst efter Carina Adolfsson Elgestams historiebeskrivning.</textBlock>
    <textBlock ix="90">Det var en Ericsson med LM Ericsson, en Dahlén med Aga, en Wenström med Asea, en de Laval med Alfa Laval, en Gabrielsson med Volvo, en Wingqvist med SKF, en Kamprad med Ikea och en Persson med Hennes  vi avgör inte vad som är förenligt med lagen eller inte, utan det är någonting som prövas när lagen är på plats, och det är den.</textBlock>
    <textBlock ix="91">Polisutbildningen</textBlock>
    <textBlock ix="92">Anf.  54  JOHAN PEHRSON (FP):</textBlock>
    <textBlock ix="93">Herr talman! Jag har en fråga till justitieministern som gäller behovet av att reformera den svenska polisutbildningen.</textBlock>
    <textBlock ix="94">Svensk polis står inför mängder av utmaningar. Det gör de flesta organisationer, men just polisen har ett visst behov av att öka sin dynamik. En viktig del i detta är en modern och effektiv polisutbildning. Det förs fram mängder av förslag om att det ska bli en akademisk utbildning rakt av, precis som många andra utbildningar, och här tror jag att man behöver tänka efter lite extra.</textBlock>
    <textBlock ix="95">Min fråga till justitieministern är därför om hon är beredd att snart återkomma med ett förslag på en reformerad polisutbildning som tar till vara några viktiga saker: att det finns en basal grundutbildning som alla poliser ska gå igenom där man har fokus på yrkeskunnandet, att man också säkrar att poliser får bättre och återkommande chanser till vidareutbildning, för vi behöver också ha poliser som är specialister, och att vi kombinerar detta med att ta in specialister från sidan.</textBlock>
    <textBlock ix="96">Erfarenhet och kunnande är viktigt för det basala polisarbetet, men vi behöver också ha specialister rätt in i verksamheten. Kan justitieministern komma tillbaka med ett sådant förslag?</textBlock>
    <textBlock ix="97">Anf.  55  Justitieminister BEATRICE ASK (M):</textBlock>
    <textBlock ix="98">Herr talman! Jag delar uppfattningen att polisarbetet är komplext och kräver många olika kompetenser. Det ser vi till exempel med den snabba utvecklingen av it. Ska man beivra och utreda brott på nätet är det inte bara den traditionella polisutbildningen som är nödvändig, utan man behöver annan kunskap. När vi arbetar med ekonomiska brott är det ofta nödvändigt med en ekonomiutbildning, så vi behöver många ingångar och specialister i polisverksamheten.</textBlock>
    <textBlock ix="99">När det gäller den grundläggande polisutbildningen har vi gjort en utredning som regeringen behövde komplettera. Därför gavs 2010 i uppdrag till Rikspolisstyrelsen att dels kostnadsberäkna dagens utbildning, för det hade man inte riktigt gjort, dels titta på kostnaderna för framtida alternativ.</textBlock>
    <textBlock ix="100">Detta tillsammans med en del andra förändringar har vi nu på skrivbordet på Justitiedepartementet, och vi arbetar för att under det här året kunna lägga fram en proposition till riksdagen.</textBlock>
    <textBlock ix="101">Anf.  56  JOHAN PEHRSON (FP):</textBlock>
    <textBlock ix="102">Herr talman! Det som är viktigt när detta bereds är att vi kommer fram till en lösning där man inte slänger ut det basala i det grundläggande polisarbetet, eftersom det är ett yrkeskunnande man inte kan teoretisera för långt. Detta är centralt för Folkpartiets del. Värdet av att jobba en lång tid i yttre tjänst kan inte föras in i teorier i en högskolesal.</textBlock>
    <textBlock ix="103">Vill justitieministern bygga vidare på de erfarenheter som finns där polisutbildning i praktiken bedrivs på högskolor i dag och till och med ge högskolepoäng för en hel del av det innehåll som rimligen också i dagens polisutbildning betecknas som rätt akademiskt?</textBlock>
    <textBlock ix="104">Anf.  57  Justitieminister BEATRICE ASK (M):</textBlock>
    <textBlock ix="105">Herr talman! Det är alldeles uppenbart att universitet och högskolor är bäst på att bedriva utbildning i vissa av de ämnen som är helt nödvändiga för poliser att ha i sin grundutbildning. Vi har goda erfarenheter av den polisutbildning som bedrivs både i Umeå och i Växjö, och det har varit illa att poliser inte har kunnat få högskolepoäng i de fall där de faktiskt har skaffat sig de kunskaper som detta motsvarar.</textBlock>
    <textBlock ix="106">Problemet är att hitta en mix som är tillräckligt väl genomarbetad för att polisens grundutbildning ska vara den rätta och att också säkerställa att man har bra broar över till olika specialistutbildningar. Det är inte helt enkelt, för det är en komplex och bred verksamhet.</textBlock>
    <textBlock ix="107">Men det är klart att vi arbetar utifrån att vi ska ha en modern polisutbildning som svarar emot de höga och komplexa krav som polisarbete innebär. Det innebär att vi behöver en modern utbildning med rätt nivå, och vi behöver också möjligheter till mer av specialistutbildning och mer av kompletterande utbildning för den som kanske har arbetat några år i yrket.</textBlock>
    <textBlock ix="108">Graviditetspenning</textBlock>
    <textBlock ix="109">Anf.  58  SOLVEIG ZANDER (C):</textBlock>
    <textBlock ix="110">Herr talman! Jag tänkte ställa min fråga till socialministern. Den handlar om graviditetspenningen, som är en viktig rättighet för de blivande mammor som inte kan fortsätta att jobba i slutskedet av graviditeten. Nu kommer det rapporter som säger att beslutsunderlagen varierar över landet. Man säger också att beslutsmotiveringarna är bristfälliga. Dessutom säger man att Försäkringskassan använder ett gammalt regelverk. De tittar helt enkelt på hur arbetsförhållandena var i början av 1990-talet. Så menar jag och Centerpartiet att det inte kan vara.</textBlock>
    <textBlock ix="111">Vad tänker ministern göra åt det?</textBlock>
    <textBlock ix="112">Anf.  59  Socialminister GÖRAN HÄGGLUND (KD):</textBlock>
    <textBlock ix="113">Herr talman! Det är en väldigt viktig förmån i försäkringen som gör det möjligt för den som har det tungt under senare delen av graviditeten att kunna få sluta med sitt arbete under den tiden. Det här får man under förutsättning att arbetet är tungt eller om det av arbetsmiljöskäl finns goda grunder för det.</textBlock>
    <textBlock ix="114">Regeringen har gett i uppdrag till Inspektionen för socialförsäkringen att titta närmare på hur just de här frågorna fungerar. Vi har upplevt precis det som Solveig Zander beskriver, att det slår lite olika i olika delar av landet. Det görs alltså olika bedömningar av Försäkringskassans personal. Och det finns ett mått av rättsosäkerhet i detta som vi behöver se över.</textBlock>
    <textBlock ix="115">Vi har fått en rapport från inspektionen och den har vi nu att begrunda för att se om vi kan vidta några åtgärder. Man kan naturligtvis göra några saker för att få en mer enhetlig tillämpning och i andra hand göra en mer generell förändring.</textBlock>
    <textBlock ix="116">Anf.  60  SOLVEIG ZANDER (C):</textBlock>
    <textBlock ix="117">Herr talman! Det är just som ministern säger, att man tittar på om arbetena är tunga. De arbetsförhållandena är ju inte så ofta förekommande nu för tiden, utan det är annat som kvinnor jobbar med i dag. Då måste man titta på precis det som Inspektionen för socialförsäkringen säger, när det är brister i tillämpningen, när det brister i den systematiska tillämpningen och hur man tittar på kvinnors förutsättningar på arbetsmarknaden.</textBlock>
    <textBlock ix="118">Det här är någonting som är viktigt och som man behöver göra skyndsamt. Därför menar jag och Centerpartiet att det är någonting som verkligen ska prioriteras. Är det någonting som ministern kan ställa upp på?</textBlock>
    <textBlock ix="119">Anf.  61  Socialminister GÖRAN HÄGGLUND (KD):</textBlock>
    <textBlock ix="120">Herr talman! Det är också skälet till att regeringen i budgeten förra året deklarerade att vi skulle låta göra den här översynen. Regeringen skrev i ett sammanhang då att den olika behandlingen av kvinnors graviditetsrelaterade besvär i trygghetssystemen ska analyseras och brister åtgärdas.</textBlock>
    <textBlock ix="121">Nu har vi fått ett underlag som vi ska använda för att göra en bedömning av hur vi går vidare med detta. Jag vet att detta är ett stort problem. Jag lovar inget bestämt i dag utöver det som vi redan har sagt i budgeten, men det här är angeläget och prioriterat för regeringen.</textBlock>
    <textBlock ix="122">Påföljden för brott begångna av berusade</textBlock>
    <textBlock ix="123">Anf.  62  LARS-AXEL NORDELL (KD):</textBlock>
    <textBlock ix="124">Herr talman! Jag vill rikta min fråga till justitieminister Beatrice Ask om så kallade fyllerabatter.</textBlock>
    <textBlock ix="125">För en tid sedan sänkte Högsta domstolen straffet för en person som nära nog dödat sin flickvän med ett samurajsvärd. Det här var en händelse som väckte stor uppmärksamhet i medierna. Brottsrubriceringen ändrades från mordförsök till grov misshandel. Straffet sänktes från åtta års fängelse till fem år. Mannen ansågs inte vara ansvarig för sina handlingar eftersom han var kraftigt berusad och då helt oprovocerat attackerade sin fästmö.</textBlock>
    <textBlock ix="126">Om uppsåt saknas ska i och för sig en brottslig handling straffrättsligt inte bedömas lika hårt. Men för mig tycks fyllerabatt på straff strida mot lagstiftarens intentioner. Jag vill fråga justitieminister Beatrice Ask hur hon ser på det inträffade och om det föranleder någon åtgärd från regeringens sida.</textBlock>
    <textBlock ix="127">Anf.  63  Justitieminister BEATRICE ASK (M):</textBlock>
    <textBlock ix="128">Herr talman! Jag är enligt alla regler förhindrad att kommentera ett enskilt domslut och ska inte heller ha synpunkter på det. Jag väljer att kommentera frågan mer allmänt.</textBlock>
    <textBlock ix="129">Det är inte på det sättet att berusning ska utgöra ett särskilt skäl för nedsättning av ett straff utan man har faktiskt ansvar. Det är snarast så att det i vissa ärenden kan vara en försvårande omständighet att man har använt sig av droger för att genomföra ett brott. Det är naturligtvis rimligt.</textBlock>
    <textBlock ix="130">Det är också på det sättet att regeringen har skärpt reglerna, bland annat för en del av vållandebrotten, just därför att vi ser till exempel missbruk eller drogpåverkan i trafiken som särskilt allvarligt. Vi har ju haft en del ärenden där personer har kört ihjäl folk därför att de har varit ute och kört bil i fyllan och villan. Där har vi skärpt reglerna. Det har också fått genomslag i domskäl. Vi ser allvarligt på frågor av den här typen. Någon fyllerabatt har vi inte och ska inte ha.</textBlock>
    <textBlock ix="131">Anf.  64  LARS-AXEL NORDELL (KD):</textBlock>
    <textBlock ix="132">Herr talman! Tack så mycket för det svaret, justitieministern! Det var klargörande, jättebra.</textBlock>
    <textBlock ix="133">Men det är inte bara i straffskedet som berusning är ett problem. Enligt tv-programmet
   
    Uppdrag granskning
   
   har 3 000 uppenbara fall av rattfylleri i Sverige inte blivit lagförda, trots att polisen har all nödvändig bevisning. Den som begår flera allvarliga brott slipper tydligen straff för rattfylla, var deras konklusion.</textBlock>
    <textBlock ix="134">Rattfylla är ett mycket allvarligt brott i sig. Det är förstås provocerande och sänder helt fel signaler till svenska folket när sådana saker inträffar. Min följdfråga till justitieministern är hur hon ser på hur man kan motverka den här typen av så kallad fyllerabatt.</textBlock>
    <textBlock ix="135">Anf.  65  Justitieminister BEATRICE ASK (M):</textBlock>
    <textBlock ix="136">Herr talman! Det är på det sättet att vi i svensk lagstiftning sedan många år har en slags mängdrabatt. Är det väldigt många olika brott, utförda av en och samma person, som ska bedömas väljer man att plocka ut några av de brotten. Vi dömer inte varje brott och lägger alla påföljder ovanpå varandra. Det kan få den effekt som Lars-Axel Nordell pekar på. Det är naturligtvis synbarligen väldigt problematiskt.</textBlock>
    <textBlock ix="137">Regeringen har tillsatt en påföljdsutredning. En av de uppgifter som jag har bett Påföljdsutredningen att titta på är just hur man ska se på den så kallade mängdrabatten och hur den ska vara utformad. Jag tror inte på ett amerikanskt system där man till slut dömer ut 168 år i fängelse eller någonting annat. Jag tror att det blir lite orimligt och är fel.</textBlock>
    <textBlock ix="138">Däremot måste det vara tydligt att man tar brott på allvar och att just den typ av brott som exemplifierades här också har betydelse.</textBlock>
    <textBlock ix="139">Patientsäkerhetslagen</textBlock>
    <textBlock ix="140">Anf.  66  TERES LINDBERG (S):</textBlock>
    <textBlock ix="141">Herr talman! Den nya patientsäkerhetslagen beslutades för ungefär två år sedan. Den skulle göra vården säkrare. Genom den reformen fick Socialstyrelsen huvudansvaret för arbetet med både klagomålshanteringen och tillsynen.</textBlock>
    <textBlock ix="142">Man kan väl lugnt säga att Socialstyrelsen har haft svårt att hantera det här. Myndigheten drunknar i anmälningar. Man hinner inte granska, man hinner inte följa upp och man hinner inte fatta beslut. Följden har blivit att högarna med icke avgjorda ärenden är mycket stora. Detta är förödande för klagomålshanteringens trovärdighet och ett hot mot patientsäkerheten.</textBlock>
    <textBlock ix="143">Det man funderar på är om det inte är så att reformen genomfördes både för snabbt och med för lite resurser. Om det inte är så uppstår frågan: Varför har det blivit så här?</textBlock>
    <textBlock ix="144">Jag vill fråga socialministern vilket ansvar han anser sig ha för det som har hänt och vad han tänker göra åt det.</textBlock>
    <textBlock ix="145">Anf.  67  Socialminister GÖRAN HÄGGLUND (KD):</textBlock>
    <textBlock ix="146">Herr talman! Den fråga som Teres Lindberg tar upp är mycket viktig. Vi har sedan den 1 januari förra året en ny patientsäkerhetslag som är av jättestor betydelse för att vi ska kunna identifiera riskfyllda situationer, riskfyllda moment och självklart enskilda personers misstag i vården för att kunna lära av det som har hänt så att det inte upprepas.</textBlock>
    <textBlock ix="147">Vi har också en nyordning när det gäller hanteringen av klagomålsärenden som innebär, precis som Teres Lindberg sade, att de har gått från Hsan, den tidigare myndigheten, till att hanteras av Socialstyrelsen. När Socialstyrelsen övertog ärendebalansen fanns det, om jag minns rätt, 2 800 ärenden. Den har byggts på under den här tiden. Här har vi en uppenbar brist.</textBlock>
    <textBlock ix="148">Regeringen har tillskjutit de medel som Socialstyrelsen har begärt för att de ska kunna komma i kapp och säkerställa att vi får en rättssäker och snabb hantering av de ärenden som inkommer.</textBlock>
    <textBlock ix="149">Anf.  68  TERES LINDBERG (S):</textBlock>
    <textBlock ix="150">Herr talman! Tack så mycket för svaret! Man kan ändå undra. Anledningen till att problemet har uppstått bottnar kanske en hel del i planering. Man funderar ju på hur planeringen av reformer fungerar i Regeringskansliet.</textBlock>
    <textBlock ix="151">Här har resultatet av ett genomförande av den nya patientsäkerhetslagen lett till både kaos, köer och förvirring. Den som har anmält ett ärende måste få sitt ärende handlagt snabbt, säkert och effektivt. Frågan var uppe i början av 2011, och nu är det våren 2012. När kan vi räkna med att systemet fungerar?</textBlock>
    <textBlock ix="152">Anf.  69  Socialminister GÖRAN HÄGGLUND (KD):</textBlock>
    <textBlock ix="153">Herr talman! Vi är oerhört angelägna om att vi ska få en snabbare hantering. Snabbhet är inte nog, utan det måste också vara rättssäkert. Det är av stor betydelse för hälso- och sjukvården i stort att den som upplever att ett fel är begånget också kan få det korrigerat på ett snabbt sätt.</textBlock>
    <textBlock ix="154">Socialstyrelsen har fått de resurser man har begärt. Vi har mycket noggranna och täta genomgångar för att säkerställa att Socialstyrelsen kommer i kapp. För min och regeringens del tittar vi på möjligheten att knoppa av den delen för att få en särskild tillsynsmyndighet för att utveckla detta ytterligare. Men det var inget svar på den direkta frågan utan mer en utvikning.</textBlock>
    <textBlock ix="155">Vi följer frågan noggrant. Om det behövs ytterligare insatser tvekar vi inte att göra dem. Det är absolut nödvändigt att få en snabb och rättssäker hantering av klagomålshanteringen.</textBlock>
    <textBlock ix="156">Sjukförsäkringen</textBlock>
    <textBlock ix="157">Anf.  70  HILLEVI LARSSON (S):</textBlock>
    <textBlock ix="158">Herr talman! Jag vill ställa min fråga till socialförsäkringsminister Ulf Kristersson. Frågan gäller sjukförsäkringen.</textBlock>
    <textBlock ix="159">Många får avslag, får inte vara sjukskrivna och blir utförsäkrade. Många av dem är sjuka. De hänvisas till socialbidrag. Om de har tur har de en partner som kan försörja dem. Men det påverkar ekonomin och livet negativt.</textBlock>
    <textBlock ix="160">Det finns många exempel. Ett exempel är en kvinna som har Parkinsons som arbetar som fritidsledare. Hon arbetar halvtid eftersom hennes läkare säger att det är ungefär den nivå hon orkar med, och hon vill jobba halvtid.</textBlock>
    <textBlock ix="161">Jag vet att ministern inte kan kommentera enskilda fall, men är det inte ett problem att man inte lyssnar på läkarnas kompetens som känner patienterna utan i stället är det en försäkringshandläggare som kanske inte ens har träffat patienten som bedömer arbetsförmågan?</textBlock>
    <textBlock ix="162">Anf.  71  Statsrådet ULF KRISTERSSON (M):</textBlock>
    <textBlock ix="163">Herr talman! Frågorna rör lite olika saker. Alla frågor är viktiga.</textBlock>
    <textBlock ix="164">En fråga rör vad som händer med människor som lämnar sjukförsäkringen efter maxtiden två och ett halvt år. Det är fråga om ungefär hälften. Hälften kommer tillbaka eller stannar i sjukförsäkringen, det vill säga kommer tillbaka efter tre månaders arbetslivsintroduktion. Andra halvan går vidare och kommer närmare arbetsmarknaden genom Arbetsförmedlingens försorg. Det tycker jag i allt väsentligt är en stor framgång.</textBlock>
    <textBlock ix="165">Om man underkänner detta tycker man att det är dåligt att hälften av dem som tidigare har varit hänvisade till enbart sjukförsäkringen nu kommer närmare arbetsmarknaden. Är glaset halvfullt eller halvtomt? Jag tycker att detta är en viktig framgång  inte enkel, men viktig.</textBlock>
    <textBlock ix="166">Den andra frågan är mer grundläggande. Hur fungerar sjukförsäkringen? Vem fattar besluten? Under alla tider har läkare ställt diagnos och haft behandlingsansvar för patienten, men läkare fattar inte sjukförsäkringsbeslut. Så har det alltid varit. Det betyder inte att det inte är viktigt med bra kontakt och kommunikation.</textBlock>
    <textBlock ix="167">Anf.  72  HILLEVI LARSSON (S):</textBlock>
    <textBlock ix="168">Herr talman! Många människor som är svårt sjuka, kroniskt sjuka, till och med cancersjuka, har blivit utförsäkrade. Det visar att systemet inte fungerar. Om man är sjuk ska man självfallet få vara sjukskriven och få ersättning.</textBlock>
    <textBlock ix="169">Bland dem som har gått in under Arbetsförmedlingens försorg finns några enstaka som går vidare till jobb, men många kastas runt i systemet. De går mellan att vara under Arbetsförmedlingens försorg och tillbaka till sjukförsäkringen. De bollas fram och tillbaka. Kriteriet för att få lov att fortsätta att vara sjukskriven är att periodvis vara hos Arbetsförmedlingen. Men många av dessa människor har inte arbetsförmåga. Det är svårt att få dem anställda. Många arbetsgivare vill inte anställa dem.</textBlock>
    <textBlock ix="170">Det finns ett stort problem. Är det inte rimligt att en läkare ska bedöma arbetsförmågan och att man ska ha träffat patienten för att göra en bedömning? Så är det inte i dag.</textBlock>
    <textBlock ix="171">Anf.  73  Statsrådet ULF KRISTERSSON (M):</textBlock>
    <textBlock ix="172">Herr talman! Frågeställaren underkänner i grund och botten hela den svenska sjukförsäkringens konstruktion, inklusive alla de år som Socialdemokraterna ansvarade för den.</textBlock>
    <textBlock ix="173">Läkare bedömer patienter. Försäkringskassans myndighetsbeslut avgör om man har rätt till sjukförsäkring eller inte. Detta är ett grundfundament.</textBlock>
    <textBlock ix="174">Man kan tänka sig helt andra system och överge den svenska modellen för sjukförsäkring. Det vore en dålig idé. Det är vad vi i så fall närmar oss.</textBlock>
    <textBlock ix="175">Däremot pratar vi inte om några små andelar som inte kommer närmare arbetsmarknaden. 12 500 personer av de 50 000 som lämnade sjukförsäkringen 2010 är i arbete, i arbetsmarknadsprogram eller arbetslösa. Det är en väsentlig framgång. Det är människor som tidigare enbart var hänvisade till sjukförsäkringen.</textBlock>
    <textBlock ix="176">Sist vill jag ta upp frågan om socialbidragen. Ett par undersökningar visar tydligt att det inte är så att den som är utförsäkrad är hänvisad till socialbidrag. Vi talar om enstaka procent. Detta är inte ett stort problem. Det betyder inte att människor som är utförsäkrade inte får andra bekymmer som är viktiga att ta hand om  absolut  till exempel att i första hand komma närmare arbetsmarknaden.</textBlock>
    <textBlock ix="177">Skapande skola</textBlock>
    <textBlock ix="178">Anf.  74  ELLEN JUNTTI (M):</textBlock>
    <textBlock ix="179">Herr talman! Min fråga går till kulturminister Lena Adelsohn Liljeroth.</textBlock>
    <textBlock ix="180">Regeringens största reform inom kulturpolitiken är Skapande skola som införts successivt sedan 2008. Har det gjorts någon samlad utvärdering av reformen? Vilka slutsatser kan dras från den tid som Skapande skola har funnits?</textBlock>
    <textBlock ix="181">Anf.  75  Kultur- och idrottsminister LENA ADELSOHN LILJEROTH (M):</textBlock>
    <textBlock ix="182">Herr talman! Det stämmer bra att barns och ungas rätt till kultur är en av våra absolut viktigaste prioriteringar på kulturområdet. Det är roligt att Ellen Juntti tar upp Skapande skola. För någon månad sedan kom en sammanställning av de första tre åren, och det är Kulturrådet som har lagt fram rapporten.</textBlock>
    <textBlock ix="183">Rapporten visar att nästan samtliga kommuner i Sverige, 99 procent, har sökt och fått bidrag för Skapande skola. Det handlar om att kulturskapare ska integreras i skolundervisningen. Den visar också att lärarna är nöjda, att eleverna självfallet är nöjda, att eleverna har fått större självkänsla, att samarbetsklimatet har blivit bättre i skolan och att eleverna får chans att visa upp sina talanger på fler områden än lärarna visste. Det är stimulerande för skolarbetet och självfallet för den egna utvecklingen.</textBlock>
    <textBlock ix="184">Anf.  76  ELLEN JUNTTI (M):</textBlock>
    <textBlock ix="185">Herr talman! Tack för svaret! Vad roligt att höra att utvärderingen är så positiv.</textBlock>
    <textBlock ix="186">Vilka slutsatser drar kulturministern när det gäller den fortsatta verksamheten inom Skapande skola? Anser kulturministern att en fortsatt utbyggnad av Skapande skola bör ske? I så fall när och hur?</textBlock>
    <textBlock ix="187">Anf.  77  Kultur- och idrottsminister LENA ADELSOHN LILJEROTH (M):</textBlock>
    <textBlock ix="188">Herr talman! Jag börjar med Ellen Junttis sista fråga. Det vore roligt om vi kunde fortsätta att bygga ut Skapande skola. Det har naturligtvis att göra med resurser. Nu går 150 miljoner kronor av kulturbudgeten till Skapande skola. Alla elever från årskurs 1 till årskurs 9 har rätt till medlen.</textBlock>
    <textBlock ix="189">Om vi sedan går vidare till förskolan för att integrera de mindre barnen eller bygga ut Skapande skola till gymnasieskolan återstår att se. Det är en fråga som bland annat Kulturrådet nu diskuterar.</textBlock>
    <textBlock ix="190">Den rapport jag hänvisar till finns på Kulturrådets hemsida. Där kan man läsa mer. Det finns också en helt nyinrättad myndighet, Kulturanalys. Den kommer att göra en fördjupad studie av Skapande skola till nästa vår. Den ska mer handla om hur Skapande skola har påverkat läroprocesserna. Det är viktigt nog i sig.</textBlock>
    <textBlock ix="191">Det här är en stor framgång, och glädjande nog har det blivit många arbeten till kulturskapare.</textBlock>
    <textBlock ix="192">Riskkapitalavdrag</textBlock>
    <textBlock ix="193">Anf.  78  KRISTER ÖRNFJÄDER (S):</textBlock>
    <textBlock ix="194">Herr talman! Min fråga vänder sig till socialminister Göran Hägglund i rollen som allmän besvarare.</textBlock>
    <textBlock ix="195">I den debatt om näringsutskottets betänkande, som började kl. 12, har vi fått information om att man i Näringsdepartementet arbetar med ett förslag till riskkapitalavdrag som vänder sig till enskilda småsparare. Att det finns ett behov av riskkapital råder det inget tvivel om, men precis som det låter är det en riskfylld bransch. När är det planerat att ett sådant förslag ska läggas fram? Hur tänker man sig att skydda småspararna i branschen? Det här är inte oproblematiskt.</textBlock>
    <textBlock ix="196">Anf.  79  Socialminister GÖRAN HÄGGLUND (KD):</textBlock>
    <textBlock ix="197">Herr talman! Den fråga som Krister Örnfjäder tar upp tycker jag är otroligt intressant. Vi tycker nog båda att om man kan komma på goda vägar att få mer pengar som är tillgängliga för företag som söker kapital i ett tidigt skede skulle det vara väldigt bra. Vi har offentliga institutioner som har en del medel till förfogande som kan vara till stöd för företag som är i sin linda, men kunde vi tillföra mer medel skulle det vara bra. Det skulle ge möjlighet till nya arbetstillfällen i Sverige och möjlighet till nya företag som ger arbetstillfällen, och det skulle ha en stor betydelse.</textBlock>
    <textBlock ix="198">Det är riktigt att regeringen håller på att arbeta med frågan, men vi har inte landat på någon bestämd modell. Jag kan inte heller ge någon tidsplan i dag. Men vi tittar på frågan. Precis som Krister Örnfjäder beskriver innehåller den en mängd olika komplikationer och fällor som man naturligtvis ska göra sitt yttersta för att undvika. Rätt utformat kan det bli ett viktigt bidrag till näringspolitiken.</textBlock>
    <textBlock ix="199">Sjukförsäkringen och försäkringen för vård av sjukt barn</textBlock>
    <textBlock ix="200">Anf.  80  EVA-LENA JANSSON (S):</textBlock>
    <textBlock ix="201">Herr talman! Jag har en fråga till Ulf Kristersson.</textBlock>
    <textBlock ix="202">Den borgerliga regeringen sänkte ersättningen i sjukförsäkringen i och med att man sänkte taket. Det innebär också att man sänkte ersättningen när det gäller vård av sjukt barn. Det innebär att många personer i dag inte får 80 procent av sin lön vid sjukdom eller vid vård av sjukt barn.</textBlock>
    <textBlock ix="203">Tanken med socialförsäkring och sjukförsäkring är att det ska vara en generell välfärd. Det är en del av den svenska modellen som Socialdemokraterna står för. Sedan finns det en borgerlig modell som Ulf Kristersson står för, och den handlar mer om grundtrygghet.</textBlock>
    <textBlock ix="204">Min fråga är: Är Ulf Kristersson beredd att höja taket i sjukförsäkringen och försäkringen när det gäller vård av sjukt barn?</textBlock>
    <textBlock ix="205">Anf.  81  Statsrådet ULF KRISTERSSON (M):</textBlock>
    <textBlock ix="206">Herr talman! Vi har alltid haft tak i sjukförsäkringen, och det är rätt naturligt att ha det. Sedan kan man alltid diskutera var den naturliga gränsen ska ligga. Vi har i dag olika tak i olika försäkringar. Vi har skillnader mellan arbetsmarknadspolitiken och sjukförsäkringen, och vi har olika tak i familjepolitiken och sjukförsäkringen.</textBlock>
    <textBlock ix="207">Vi har inga planer på att vare sig höja eller sänka några tak. Jag noterar att Socialdemokraterna har lagt fram förslag om en förändring med ett halvt basbelopp i sjukförsäkringen.</textBlock>
    <textBlock ix="208">Anf.  82  EVA-LENA JANSSON (S):</textBlock>
    <textBlock ix="209">Herr talman! Bakgrunden till min fråga är att vi tycker att det är viktigt med en generell välfärd. Det innebär att människor som har lite högre inkomst också ska kunna få 80 procent av sin lön när de är sjuka eller är hemma för vård av sjukt barn.</textBlock>
    <textBlock ix="210">Men det som händer nu är att man öppnar upp för privatisering, för det regeringen har gjort är att man har sänkt ersättningarna. Jag vet inte huruvida barn är mindre sjuka eller vuxna är mindre sjuka bara för att man har sänkt ersättningen för dem som skulle kunna komma i fråga att få 80 procent.</textBlock>
    <textBlock ix="211">Vad är egentligen orsaken? Är det att öppna upp för privata försäkringar på det här området?</textBlock>
    <textBlock ix="212">Anf.  83  Statsrådet ULF KRISTERSSON (M):</textBlock>
    <textBlock ix="213">Herr talman! Det är alltid en avvägning hur höga tak man vill ha. Jag noterar som sagt att Socialdemokraterna föreslår en förändring med ett halvt basbelopp, och det är en dramatisk förändring. Jag förstår att det är ett helt annat system ni är ute efter med detta halva basbelopp. Jag tycker kanske att det är att göra mycket väsen för en liten förändring.</textBlock>
    <textBlock ix="214">Sedan ska man vara ärlig och säga  det har gällt under alla regeringar oavsett vilken färg de har haft  att vi har en fundamental tudelning av ansvaret i våra försäkringar mellan sådant som är offentligt och beslutas i riksdagen och sådant som är avtalat och täcker en mycket stor del av alla anställda i Sverige. En förkrossande majoritet människor har dessutom sjukförsäkring betydligt högre upp och en betydligt högre ersättningsandel än de offentliga försäkringarna.</textBlock>
    <textBlock ix="215">Så har det alltid varit  det är ingenting nytt. Vi kan ju diskutera att ta över alltmer i statligt ansvar och avskaffa de avtalade försäkringarna mellan parterna, men då talar vi om ett stort avsteg från den svenska modellen.</textBlock>
    <textBlock ix="216">Fjärrvärme</textBlock>
    <textBlock ix="217">Anf.  84  JONAS JACOBSSON GJÖRTLER (M):</textBlock>
    <textBlock ix="218">Herr talman! Jag vill ställa en fråga till energiminister Anna-Karin Hatt, och den handlar om fjärrvärmen, som ju är ett fantastiskt sätt att värma våra hus och som är helt dominerande i våra städer.</textBlock>
    <textBlock ix="219">Vi vet att fjärrvärme, som till stor del produceras av biobränsle, avfall och industriell spillvärme, har ersatt mycket uppvärmning med olja. På så sätt har fjärrvärmen bidragit till att minska Sveriges koldioxidutsläpp med ungefär 12 miljoner ton. Enligt Naturvårdsverket är detta den främsta orsaken till att Sverige klarar sig så bra när det gäller klimatmålen.</textBlock>
    <textBlock ix="220">Samtidigt vet vi att det har funnits kritik mot fjärrvärmeföretagen, och den har framför allt handlat om två saker. Det är dels att kunderna inte har tillräckligt stort inflytande, att det är lite av en monopolverksamhet, dels att man inte tillvaratar tillräckligt mycket industriell spillvärme.</textBlock>
    <textBlock ix="221">Min fråga är, med anledning av den artikel som i dag finns i Dagens Industri: På vilket sätt bidrar de förslag som presenteras där till att stärka konsumentens ställning och till att tillvarata mer spillvärme?</textBlock>
    <textBlock ix="222">Anf.  85  Statsrådet ANNA-KARIN HATT (C):</textBlock>
    <textBlock ix="223">Herr talman! Det stämmer, precis som Jonas Jacobsson Gjörtler säger, att Sverige har kommit långt i klimat- och energiomställningen och att ett viktigt bidrag i det arbetet har kommit och kommer ifrån fjärrvärmen och det faktum att vi har ett unikt och välutbyggt fjärrvärmenät. I dagsläget är det nästan fyra miljoner svenskar som får sin uppvärmning tack vare fjärrvärmen, vilket gör att den spelar en oändligt stor roll i vårt energisystem.</textBlock>
    <textBlock ix="224">Men precis som Jonas Jacobsson Gjörtler konstaterar har det funnits en kritik mot fjärrvärmen, framför allt när det gäller höga priser och okontrollerade prisökningar. Det har också varit en kritik från många industrier som har upplevt att det har varit svårt att få leverera in sin spillvärme till fjärrvärmenätet.</textBlock>
    <textBlock ix="225">Det är bakgrunden till att regeringen har låtit utreda frågan. Vi har gått igenom den utredning om tredjepartstillträde som avlevererade sitt förslag förra våren och har nu landat i att från regeringens sida föreslå att vi går vidare i fyra olika delar för att stärka den enskilde konsumentens ställning på fjärrvärmemarknaden.</textBlock>
    <textBlock ix="226">Anf.  86  JONAS JACOBSSON GJÖRTLER (M):</textBlock>
    <textBlock ix="227">Herr talman! Jag tackar energiministern för svaret. Jag delar bedömningen, och jag tror att de åtgärder som beskrivs är bra. Jag skulle gärna se att energiministern utvecklar lite grann till exempel hur prisförändringen skulle kunna gå till och hur man tillvaratar mer spillvärme.</textBlock>
    <textBlock ix="228">En följdfråga gäller tidsperspektivet. Jag tror att det är angeläget att man kan få till stånd det här så snart som möjligt, samtidigt som det naturligtvis inte ska hastas igenom utan måste bli rätt. Men tidsperspektivet är intressant.</textBlock>
    <textBlock ix="229">Anf.  87  Statsrådet ANNA-KARIN HATT (C):</textBlock>
    <textBlock ix="230">Herr talman! Precis som jag indikerade är det fyra olika delar som regeringen nu kommer att föreslå att vi går vidare med.</textBlock>
    <textBlock ix="231">Det första och viktigaste är att införa en prisförändringsprövning som innebär att alla fjärrvärmeföretag kommer att behöva få alla sina prisförändringar godkända på förhand. Det syftar till att skydda konsumenten mot orimliga prishöjningar.</textBlock>
    <textBlock ix="232">Den andra punkten handlar om att införa en lagstiftning som ska säkra att kunder i samma kundkategori blir likabehandlade, så att man inte tar ut ett högre pris av en kund som kanske i praktiken sitter fast i fjärrvärme för uppvärmning och inte kan välja ett annat alternativ.</textBlock>
    <textBlock ix="233">Sedan kommer vi att föreslå att man öppnar upp fjärrvärmenäten och ger industrin och andra fjärrvärmeproducenter möjlighet att leverera in till befintliga, existerande fjärrvärmenät. Samtidigt kommer vi att ställa krav på att man redovisar spillvärmealternativet vid nyetableringar.</textBlock>
    <textBlock ix="234">Jag hoppas att vi ska kunna återkomma med allt detta i en proposition till riksdagen senast nästa sommar.</textBlock>
    <textBlock ix="235">De svenska reglerna för djurimport</textBlock>
    <textBlock ix="236">Anf.  88  PYRY NIEMI (S):</textBlock>
    <textBlock ix="237">Herr talman! Jag vänder mig till socialminister Göran Hägglund eftersom jag har en allmän fråga.</textBlock>
    <textBlock ix="238">Det handlar om att EU-kommissionen nu har hotat med att ta bort det svenska undantaget när det gäller att importera sjuka djur till Sverige. Det undantaget har vi haft sedan 1995, och det har varit ett gott skäl till att den svenska djurvälfärden har haft en så pass hög kvalitet under de år som vi har varit med i EU.</textBlock>
    <textBlock ix="239">Nu finns det en stor risk för att EU-kommissionen kommer att ta bort detta hinder. Det innebär att det kan föras in sjuka djur i Sverige, vilket kan leda till att det blir en högre grad av multiresistenta bakterier i djurstallarna. Det kan också leda till att vi får in djur som har hög antibiotikaresistens. Det kan bli så att vi i framtiden får fler utbrott av smittsamma sjukdomar i djurstallarna.</textBlock>
    <textBlock ix="240">Min fråga till socialministern är: Vilka steg kommer regeringen att ta för att Sverige ska få behålla detta undantag, som är väldigt viktigt för att bevara den svenska djurvälfärden?</textBlock>
    <textBlock ix="241">Anf.  89  Socialminister GÖRAN HÄGGLUND (KD):</textBlock>
    <textBlock ix="242">Herr talman! Tack för frågan, som naturligtvis är av väldigt stor betydelse! Sverige har ett mycket gott anseende på det här området, och vi har skäl att vara mycket stolta över hur vi har kunnat hantera många frågor av den här karaktären just när det gäller djurskyddet.</textBlock>
    <textBlock ix="243">Ett bekymmer i de här sammanhangen är förstås att EU:s grundläggande tankar om öppna gränser leder till att det finns en risk att man importerar sådant som man inte vill ha, till exempel smittor av olika slag. Vi har i Sverige en låg grad av antibiotikaanvändning för djurbesättningar, och vi vet att det finns enorma risker förknippade med en överanvändning av antibiotika för djur, och självklart också för människor.</textBlock>
    <textBlock ix="244">Därför är det väldigt angeläget för regeringen att vi på de vägar som är möjliga kan bibehålla nivån på det svenska djurskyddet också framöver.</textBlock>
    <textBlock ix="245">Anf.  90  TALMANNEN:</textBlock>
    <textBlock ix="246">Därmed var dagens frågestund med regeringen avslutad. Jag tackar deltagande statsråd och ledamöter.</textBlock>
    <textBlock ix="247">5 § (forts. från 3 §) Näringspolitiska frågor (forts. NU10)</textBlock>
    <textBlock ix="248">Anf.  91  MATS ODELL (KD) replik:</textBlock>
    <textBlock ix="249">Herr talman! Det är svårt att inte känna sympati när man lyssnar på Kent Persson. Han är alla goda gåvors givare och slår in ganska många öppna dörrar. Men han gör det med charm och ett leende, och det är ju alltid trevligt.</textBlock>
    <textBlock ix="250">Problemet är inte de förslag som Vänsterpartiet kommer med, för de överensstämmer i många delar med sådant som regeringen föreslår. Problemet är, när man tittar på Vänsterpartiets politik totalt sett, hur ni finansierar de förslagen.</textBlock>
    <textBlock ix="251">Ni vill stänga ned 40 procent av elproduktionen genom att avveckla kärnkraften. Det är ett förslag som naturligtvis är ett dråpslag mot den basindustri som vi har som dominerande arbetsgivare i ett 90-tal kommuner runt om i Sverige. Det är klart att det är den helheten som gör att bilden inte blir lika positiv som när man bara läser det särskilda yttrande som Kent Persson har fogat till utskottets betänkande.</textBlock>
    <textBlock ix="252">Kent Persson säger att det regeringen säger är bara prat men att Vänsterpartiet har lagt fram förslag. Då vill jag erinra om att det pågår ett arbete med både forsknings- och innovationsproposition och att en innovationsstrategi är på väg fram. Jag förstår otåligheten, men detta är produkter som kommer att presenteras i närtid.</textBlock>
    <textBlock ix="253">Vi får ta debatten när förslagen kommer, om Kent Persson då tycker att förslagen är otillräckliga. I så fall får vi diskutera det. Men förslagen är på väg fram.</textBlock>
    <textBlock ix="254">Anf.  92  KENT PERSSON (V) replik:</textBlock>
    <textBlock ix="255">Herr talman! Tack för repliken! Det var trevligt i alla fall.</textBlock>
    <textBlock ix="256">Beträffande att Vänsterpartiet på något sätt skulle ha samma politik som regeringen: Skillnaderna är väldigt tydliga. Vi har föreslagit konkreta åtgärder, medan ni har föreslagit utredningar. Innan vi har sett vad regeringen törs eller kan leverera kommer vi att framhålla de förslag som vi har presenterat i årets budgetförslag, och året dessförinnan hade vi också med mycket om innovationsstrategi. Det är en politik som vi har fört under tre års tid, även tillsammans med Miljöpartiet och Socialdemokraterna.</textBlock>
    <textBlock ix="257">Så länge regeringen inte klarar av att leverera något kommer ni att få kritik, där vi lyfter fram de förslag vi har. Vi kommer också med ytterligare förslag i den delen.</textBlock>
    <textBlock ix="258">När det gäller kärnkraften har vi sagt att kärnkraften ska avvecklas när vi kan avveckla den. Det ska göras så att det inte hotar försörjningstryggheten eller sysselsättningen. Den politiken ligger fast.</textBlock>
    <textBlock ix="259">För att klara av det förordar vi från Vänsterpartiet en betydligt mer aktiv energipolitik än vad regeringen föreslår när det gäller förnybar energi, utbyggnad av infrastruktur i fråga om energi och beträffande energieffektivisering.</textBlock>
    <textBlock ix="260">Det är en politik som Mats Odell känner till. Vi anser inte att kärnkraften hör hemma i det svenska energisystemet utan ska avvecklas i den takt som vi klarar av att göra det.</textBlock>
    <textBlock ix="261">Anf.  93  MATS ODELL (KD) replik:</textBlock>
    <textBlock ix="262">Herr talman! Det är kanske inte så att vi har samma politik, men ni föreslår riskkapitalavdrag och säger att Sverige behöver en innovationsstrategi, utan att precisera exakt hur den ska se ut, att det behövs en fungerande infrastruktur för transporter och att det största problemet är bristen på växande småföretag.</textBlock>
    <textBlock ix="263">Det är väldigt allmänt hållet. Jag inser att man i ett så här kort särskilt yttrande inte utvecklar detaljer. Men väldigt mycket av detta är sådant som regeringen redan är i gång med.</textBlock>
    <textBlock ix="264">Beträffande riskkapital lade till exempel Företagsskattekommittén för drygt en månad sedan fram sitt första delbetänkande, som jag kan säga att jag och mitt parti inte tycker går tillräckligt långt. De föreslår en kredit, men vi anser att det bör vara ett riktigt avdrag. Det är en sak som nu diskuteras, och det kommer ett förslag från regeringen.</textBlock>
    <textBlock ix="265">Vi kan också ta upp den tråd som Kent Persson hade uppe när det gäller Fouriertransform. Det är ett projekt som pågår, och det är inget som regeringen har för avsikt att ta tillbaka. Det har gjorts satsningar också på fordonssidan, och det finns inga planer på att de ska avslutas.</textBlock>
    <textBlock ix="266">Kent Persson säger också att det saknas kapital och att staten ska gå in då. Det är där som vår principiella skillnad ligger. Staten är inte den som ska äga småföretag och gå in med ägarkapital. Däremot ska det finnas ordningar som skapar förutsättningar för att små och medelstora växande företag kan få tag på riskkapital.</textBlock>
    <textBlock ix="267">Det är människor av kött och blod som bör vara de som satsar det kapitalet och som intresserar sig för hur det utvecklas i de verksamheter som man tycker är värda att satsa på. Skattebetalarna bör inte bli ägare till landets småföretag.</textBlock>
    <textBlock ix="268">Anf.  94  KENT PERSSON (V) replik:</textBlock>
    <textBlock ix="269">Herr talman! Det Mats Odell nämnde har Vänsterpartiet inte heller föreslagit. Däremot ser vi att staten har en viktig roll när det gäller riskkapital.</textBlock>
    <textBlock ix="270">Det finns brister i dag när det gäller riskkapital. Det är inte bara Vänsterpartiet som påpekar det. Ingenjörsvetenskapsakademien, IVA, har påpekat det. Industrirådet har påpekat det. En rad andra institutioner har också påpekat att det finns brister när det gäller riskkapital.</textBlock>
    <textBlock ix="271">Vi föreslår att där det privata av olika anledningar inte går in  därför att riskerna är för stora  kan staten fylla en roll. Det är oerhört viktigt i strategin, om vi lyckas kommersialisera de idéer som finns så att det blir ett värde på en marknad i form av nya varor och tjänster. Det är vad hela innovationsstrategin går ut på. Det är ett oerhört konkret förslag från Vänsterpartiet, medan regeringen låtsas som om det regnar.</textBlock>
    <textBlock ix="272">Det andra vi föreslår när det gäller riskkapital är stöd för att få i gång forskning och utveckling när det gäller små och medelstora företag. Vi föreslår ett skatteincitament för forskning och utveckling där, för att öka deras motivation till forskning och utveckling. Det är också ett konkret förslag i en innovationsstrategi. Innovativa upphandlingar är en tredje del i det, och sedan har vi en rad andra förslag som finns med i vår budgetmotion. Så nog har vi konkretiserat.</textBlock>
    <textBlock ix="273">Man skiljer på politikens roll och de som ska göra det här. För mig och Vänsterpartiet är det viktigt att vi har klart för oss att vi ska tala om
   
    vad
   
   som ska göras.
   
    Hur
   
   det ska göras ska våra myndigheter och företag bestämma. Ramarna ska vi sätta upp, och det har jag försökt påpeka i debatten.</textBlock>
    <textBlock ix="274">Anf.  95  JOHAN JOHANSSON (M) replik:</textBlock>
    <textBlock ix="275">Herr talman! I gårdagens DN kunde man se att flera statliga riskkapitalister har gott om pengar som inte investeras. Över 9 miljarder finns tillgängliga hos sex aktörer. I både sitt anförande och sitt särskilda yttrande driver Kent Persson linjen att mer statligt riskkapital behövs. Slutsatsen borde nog vara att det statliga riskkapitalet borde användas klokare.</textBlock>
    <textBlock ix="276">Family, friends and fools är de traditionella investerare som företagare vänder sig till när de behöver riskkapital, framför allt i tidiga skeden. Det gäller framför allt de företag som har affärsidéer som traditionella riskkapitalister inte är intresserade av, det vill säga alla levebrödsföretagare som behöver finansiering av sina affärsidéer.</textBlock>
    <textBlock ix="277">Jag är intresserad av att höra hur Vänsterpartiet kommer att verka för att de privata förmögenhetsbildningar kan ske som är så viktiga för att family, friends and fools och även affärsänglar kan ägna sig åt investeringar.</textBlock>
    <textBlock ix="278">Anf.  96  KENT PERSSON (V) replik:</textBlock>
    <textBlock ix="279">Herr talman! Det behövs samordning av det statliga riskkapitalet som är utspritt på olika områden. Det tog jag också upp i mitt anförande. Det är just bristen på samordning som gör att man går in och investerar i varandras bolag. Dessutom används riskkapitalet inte som det är tänkt att användas och där det saknas. Det finns flera utredningar som visar samma sak.</textBlock>
    <textBlock ix="280">Det behövs mer av det vi kallar riskkapital. Industriforskningsinstituten kan behöva en större basfinansiering av sin testverksamhet som är en viktig brygga mellan akademi och företag. Framför allt kan det behövas ett nytt institut för läkemedel, vård och omsorg med tanke på det som hänt Astra Zeneca. Den delen är alltså viktig.</textBlock>
    <textBlock ix="281">Vad gäller privat kapitalbildning och affärsänglar tog regeringen bort förmögenhetsskatten för att få tillbaka kapital. Motivet var att det skulle investeras här. Men har de pengar som kommit tillbaka verkligen investerats där det finns behov? Svaret är nej. Det har investerats i fastigheter, och det var inte riktigt tanken. Därför finns det ett behov. Det privata riskkapital som finns i dag investeras i sjukvård och skolor. Där tjänar man pengar oavsett konjunkturläge.</textBlock>
    <textBlock ix="282">Anf.  97  JOHAN JOHANSSON (M) replik:</textBlock>
    <textBlock ix="283">Herr talman! Det är nog ändå klokt att försöka underlätta för privatpersoner att investera i små och medelstora företag.</textBlock>
    <textBlock ix="284">När man läser Vänsterpartiets och Kent Perssons särskilda yttrande får man intrycket att utländskt kapital inte alltid är bra. Det förs ett resonemang om att utländskt kapital leder till att jobb hamnar utanför Sverige.</textBlock>
    <textBlock ix="285">Jag ser mycket positivt på Facebooks investeringar i Luleå. Jag ser också mycket positivt på kinesiska investeringar i svensk fordonsindustri och på att kanadensiskt kapital tillsammans med norskt kapital investeras i gruvnäringen här i Sverige. Jag tror inte att det här hade kommit i gång om vi inte hade fått detta inflöde av investeringar.</textBlock>
    <textBlock ix="286">Ska vi inte välkomna investeringar som kommer utifrån?</textBlock>
    <textBlock ix="287">Anf.  98  KENT PERSSON (V) replik:</textBlock>
    <textBlock ix="288">Herr talman! Jag är lite fundersam över frågan. Jag hade förstått den om jag hade sagt att det inte var bra. Då hade vi kunnat ha en debatt.</textBlock>
    <textBlock ix="289">Givetvis ska vi ha utländska investeringar. Precis som vi har svenska investeringar i andra länder och stimulerar det är det helt okej att vi har utländska investeringar här i Sverige.</textBlock>
    <textBlock ix="290">Jag kan dock kritisera AP-fonderna för att de inte tycker att det är intressant att investera i gruvnäringen.</textBlock>
    <textBlock ix="291">Basindustrin är en verksamhet som bygger på de råvaror vi har i skog och mark. Vi måste bruka dem med stor försiktighet, för det handlar om vad också kommande generationer ska leva av. Därför måste vi ha begränsningar av hur mycket som ska tas ut och på vilket sätt.</textBlock>
    <textBlock ix="292">Problem uppstår om till exempel Pajala kommun inte kan dra nytta av investeringarna, om vi får ett förhållande där bolagsbeskattning sker utomlands och man flyger in arbetskraft så att det inte blir någon lokal beskattning utan kommunen bara står med kostnader för verksamheten. Då måste man ifrågasätta hur de utländska investeringarna sker och på vilket sätt de kommer lokalsamhället till godo.</textBlock>
    <textBlock ix="293">Anf.  99  INGELA NYLUND WATZ (S):</textBlock>
    <textBlock ix="294">Herr talman! Jag begärde ordet med anledning av att det under debatten har talats ganska förklenande om branschprogram, eller strategiska program som vi numera kallar det för. Jag tänkte bidra med en liten illustration av varför jag blir så frustrerad när jag hör anklagelserna mot branschprogrammen.</textBlock>
    <textBlock ix="295">Jag kommer från Södertälje, och där blir nu 1 100 personer av med jobbet på grund av Astras nedläggning. Dessutom berörs kanske ytterligare 400 personer i servicenäringarna runt omkring Astra.</textBlock>
    <textBlock ix="296">I Södertälje har kommunstyrelsens ordförande fått reda på att den av staten utsedda förhandlingsmannen, Lars Leijonborg, inte anser sig ha något ansvar för det inträffade.</textBlock>
    <textBlock ix="297">Därför känns det ganska underligt att höra borgerliga företrädare tala förklenande om behovet av branschprogram.</textBlock>
    <textBlock ix="298">År 2005 satte den socialdemokratiska regeringen i gång ett stort arbete tillsammans med life science-branschen för att ta fram ett strategiskt utvecklingsprogram för denna viktiga näring, inte minst exportmässigt. Detta arbete kastade den borgerliga regeringen vid tillträdet 2006 omedelbart i papperskorgen och skrotade.</textBlock>
    <textBlock ix="299">Om Sverige hade fortsatt att arbeta i samverkan mellan samhälle, akademi och stat i den för Sverige så viktiga exportnäring som life science-branschen utgör, hade då de 1 100 jobben vid Astra och de 400 servicetjänsterna behövt gå förlorade? Det kan vi givetvis inte svara på, men jag är övertygad om att förutsättningarna för överlevnaden av en stark forskningsmiljö i Södertälje hade varit betydligt bättre om vi som nation, precis som många andra länder, på ett tidigt stadium hade fullföljt arbetet med en samverkan mellan stat, akademi och näringsliv för denna bransch.</textBlock>
    <textBlock ix="300">De egna statliga organisationerna, som exempelvis Vinnova, och företrädare för näringslivet protesterade ganska högljutt redan för flera år sedan mot att ingenting hände från den svenska regeringens sida när det gällde life science-branschen. I andra länder, som till exempel Storbritannien, Holland och USA, har man, trots att man har borgerliga regeringar som företräder nationens intressen, sett det som strategiskt viktigt med en samverkan mellan näringsliv, stat och akademi.</textBlock>
    <textBlock ix="301">Vad är det som gör att det är så annorlunda i Sverige? Varför är inte vi i behov av strategiska program där samhälle, akademi och näringsliv samverkar, när man i länder som redan nu har ett försprång i många av dessa branscher ser det som absolut nödvändigt för att kunna konkurrera i vår globaliserade värld?</textBlock>
    <textBlock ix="302">Jag undrar: Varför denna beröringsskräck? Marknaden har inte visat sig kunnat lösa frågan om våra exportmöjligheter när det gäller läkemedelsindustrin. Min fråga är: Varför beröringsskräcken? Varför vill inte regeringen och dess företrädare i kammaren ha gemensamma arbetsprogram  strategiska program  mellan näringsliv, akademi och samhälle när man i alla andra länder tycker att det är en viktig framgångsfaktor?</textBlock>
    <textBlock ix="303">Anf.  100  MATS ODELL (KD) replik:</textBlock>
    <textBlock ix="304">Herr talman! Det är naturligtvis värdefullt när en riksdagsledamot från en ort som drabbas drar en lans för sin ort och för åtgärder som skulle kunna vända utvecklingen.</textBlock>
    <textBlock ix="305">Det handlar inte om att Astra Zeneca lider brist på pengar. Astra Zeneca är det företag som betalar in mest skatt av alla företag i Sverige. Man har en väldigt god ekonomisk situation. Man har ett samarbete när det gäller forskningsinriktning i olika forum som Vetenskapsrådet och olika forskningsinstitutioner i life science-sektorn. Vad jag tror skulle behövas är snarast att vi i den nya forskningsproposition som arbetas fram får ett nytt forskningsråd för life science-sektorn och att man tar ett större grepp om denna mycket viktiga näringsgren som står för en så stor del av svenska exportinkomster.</textBlock>
    <textBlock ix="306">Det handlar inte om brist på statligt engagemang i Södertälje. Det handlar om ett strategiskt beslut i Astra Zenecas styrelse att helt lägga om forskningspolicyn. Inga skattepengar i världen hade kunnat ändra på detta. Jag tror att Ingela Nylund Watz har fullständigt fel i sin analys. Det handlar om att Sverige ska fortsätta att vara en forskningsnation. Regeringens ambition är att 1 procent av bnp ska användas till offentligt finansierad forskning. Det är en politik som är helt central för att Sverige ska kunna fortsätta att vara en välfärdsnation.</textBlock>
    <textBlock ix="307">Jag ser med tillförsikt fram mot den forsknings- och innovationsproposition som kommer att läggas på riksdagens bord, och hoppas att vi kan hitta breda överenskommelser om en så viktig del av Sveriges välståndsskapande krafter.</textBlock>
    <textBlock ix="308">Det är inte brist på statligt engagemang som gör att Astra Zeneca och andra stora life science-företag i dag omstrukturerar sin forskning.</textBlock>
    <textBlock ix="309">Anf.  101  INGELA NYLUND WATZ (S) replik:</textBlock>
    <textBlock ix="310">Herr talman! Min poäng var att använda det som nu har hänt i Södertälje som en illustration av det förhållningssätt som den svenska regeringen har haft ända sedan sitt tillträde 2006 när det handlar om hur näringslivet, akademin och samhället ska samverka  eller rättare sagt inte samverka. Vid sitt tillträde sade statsministern ganska tidigt att näringslivet är ett särintresse. Det har präglat näringspolitiken ända sedan regeringen tillträdde 2006.</textBlock>
    <textBlock ix="311">Det man framför allt lyfte fram som illustration är det som man lite förklenande har kallat gammal socialdemokratisk 70-talspolitik med branschprogram. Den typ av strategiska samverkansprogram som vi i Sverige har arbetat med i många år, till exempel när det gäller life  science, valde regeringen att slänga i papperskorgen. Jag hävdar att det har bidragit till att vi på flera områden halkar efter när det handlar om utveckling och konkurrenskraft i Sverige. Det var min poäng att med vad som nu har hänt i Södertälje illustrera hur det kan gå när man inte har ett tydligare samarbete med näringslivet från den här kammaren eller från regeringen och samhället.</textBlock>
    <textBlock ix="312">Min poäng var inte att fundera över om det här ändå hade hänt i Södertälje. Det är mycket möjligt; det har Mats Odell rätt i. Det beror på hur vi över huvud taget ligger till konkurrensmässigt globalt sett. Min poäng är att Sverige ända sedan 2006, när regeringen slängde branschprogrammet i papperskorgen, har saknat en nationell gemensam strategi för hur vi ska kunna upprätthålla konkurrenskraften i en för Sverige så viktig bransch som läkemedelsindustrin. Det är vi ju överens om.</textBlock>
    <textBlock ix="313">Anf.  102  MATS ODELL (KD) replik:</textBlock>
    <textBlock ix="314">Herr talman! Först vill jag korrigera Ingela Nylund Watz. Statsministern har inte sagt att näringslivet är ett särintresse. Han har sagt att vissa av näringslivets organisationer är ett särintresse. Det är stor skillnad.</textBlock>
    <textBlock ix="315">Om Ingela Nylund Watz tror att det var branschprogrammen, exempelvis på life science-området, som höll Sverige under armarna är det en uppfattning som hon nog är ganska ensam om utanför det socialdemokratiska partiet. Sverige är ju en framgångssaga. Det beror på att vi har goda förutsättningar för forskning och utveckling och att det satsas mycket. Den här regeringen har gjort enorma satsningar på att öka de statliga insatserna på forskningsområdet.</textBlock>
    <textBlock ix="316">Ingela Nylund Watz har en poäng i att vi måste samverka. Det tror jag att vi kan enas om. Jag fick nyss lära mig att det inte längre heter branschprogram, utan något annat som jag nu inte minns. Vi behöver samverka, men det är inte i första hand de statliga insatserna som garanterar konkurrenskraften utan att vi har goda och bästa tänkbara förutsättningar för enskilda och företagare att utveckla sin verksamhet i vårt land.</textBlock>
    <textBlock ix="317">Anf.  103  INGELA NYLUND WATZ (S) replik:</textBlock>
    <textBlock ix="318">Herr talman! Jag kan gärna korrigera mig och säga att näringslivets organisationer uppenbarligen är ett särintresse. Jag tycker inte att det gör vare sig till eller ifrån. Det illustrerar i alla fall vilket förhållningssätt den nuvarande regeringen har när det gäller att tillsammans med svenskt näringsliv föra Sverige framåt i den globala konkurrensen.</textBlock>
    <textBlock ix="319">Jag tror att det är oerhört viktigt att poängtera detta just nu. Inte minst i life science-branschen har det skett enorma förflyttningar av kunskapskapital, inte minst när det handlar om forskare, till exempel till Asien. Det har den kunnat se som har följt branschen under många år. Flera andra länder har varit väldigt snabba, inte minst Storbritannien med sin borgerliga regering, att agera och säga: Nu måste vi för att värna våra möjligheter att ligga i framkant på det här området lyfta händerna från bordet, kavla upp ärmarna och samarbeta med näringslivets företrädare och industrin för att Storbritannien inte ska tappa marknadsandelar i den globala miljön.</textBlock>
    <textBlock ix="320">Varför har det varit fullständigt omöjligt för den svenska regeringen som lever i ett extremt exportberoende land och som har sett samma utveckling?</textBlock>
    <textBlock ix="321">Jag har inte svaret på den frågan, men jag är helt övertygad om att statsministerns åsikt att näringslivets organisationer utgör ett särintresse i den svenska industriella kontexten starkt har bidragit till att vi nu är på efterkälken.</textBlock>
    <textBlock ix="322">Anf.  104  PENILLA GUNTHER (KD):</textBlock>
    <textBlock ix="323">Herr talman! Jag ska koncentrera mig på tre områden i denna breda debatt i dag, nämligen idéburna företags behov av dialog, turism och mötesindustri och arbetsintegrerande sociala företag.</textBlock>
    <textBlock ix="324">Men jag kan inte låta bli att först gå in på en sak som man kanske inte tänker så ofta på. Man pratar om att det ska finnas verksamheter över hela landet och använder ordet glesbygd. Det är mycket stor skillnad på landsbygd och glesbygd. Jag vill gärna poängtera det, speciellt för Carina Adolfsson Elgestam. Definitionen på glesbygd enligt Svensk befolkningsstatistik är den del av svensk yta som inte är tätorter. Områden med mer än 45 minuters bilresa till tätorter med mer än 3 000 invånare är glesbygd, inte annars. Det är kanske viktigt att komma ihåg när vi talar om verksamheter och företagsamhet över hela landet.</textBlock>
    <textBlock ix="325">Jag ska börja med de idéburna företagen. I spåren av debatten kring kommersiella vårdföretag som sköter sin verksamhet på mer eller mindre tveksamma sätt, som inte betalar skatt på hemmaplan och så vidare, finns det faktiskt en grupp företag och verksamheter som inte har vinstintressen i första hand. Företagandet är sprunget ur en idé, en tanke, för att förbättra, förändra och förnya produkter och tjänster på marknaden.</textBlock>
    <textBlock ix="326">De idéburna vård- och omsorgsföretagen kan i de flesta fall återfinnas inom organisationen Famna och består av ideella och ekonomiska föreningar, stiftelser, fonder och kooperativa företag.</textBlock>
    <textBlock ix="327">Det idéburna företagandet ligger i gränslandet mellan den ideella sektorn och det privata näringslivet, det som ofta kallas för den sociala ekonomin. Det bygger på samverkan och organiseras ofta för att tillgodose ett behov. Företagen drivs utan enskilt vinstintresse och använder eventuellt överskott för att återinvestera i verksamheterna.</textBlock>
    <textBlock ix="328">Min och Kristdemokraternas åsikt är att det behövs en särskild näringspolitik också för dessa företag, eftersom värdet ligger i mer än bara kronor och ören. Det ligger inte minst i värderingar när det gäller hur man driver dessa verksamheter.</textBlock>
    <textBlock ix="329">Tyvärr har både de idéburna verksamheterna och de sociala företagen, som jag kommer att återkomma till, ofta svårigheter att få banker och finansinstitut att förstå behovet av finansierings- och utvecklingskapital. Det offentligas stöd till företagsrådgivning och kapitalförsörjning till idéburet företagande kan också göras mer målmedvetet så att fler icke vinstdrivande verksamheter kan komma till stånd.</textBlock>
    <textBlock ix="330">Kreditgarantiföreningar har kunnat gå i borgen för mindre summor, och enskilda mindre banker har sett ett lokalt värde och därför lånat ut pengar för start eller utveckling av idéburet företagande. I övrigt kan nog de flesta som är inom denna nisch intyga att det är mycket svårt att få medel från finansinstitut och större banker, trots att dessa företag ofta har ett större antal ägare med ett antal olika säkerheter som skulle kunna ligga till grund för lån och investeringar. Jag anser därför att det verkligen behövs en dialog mellan de idéburna företagen och finansinstituten för att skapa förståelse för och kunskap om vad de gör och står för.</textBlock>
    <textBlock ix="331">Likaså ser det olika ut över landet i fråga om stöd från det offentliga till företagsstart och utveckling för denna typ av företagande. Vissa landsting, regioner och kommuner ger ganska generösa stöd genom årsavgifter, årliga anslag eller projektdeltagande, medan andra ger lite eller faktiskt inget alls. Här tror jag att det behövs en pådrivande kraft från riksdag och regering för att stödet ska bli mer strategiskt målstyrt och för att man ska se det som en tillgång med människors innovations- och förändringskraft på samtliga politiska nivåer.</textBlock>
    <textBlock ix="332">Herr talman! Turismen är, som många säger, en ny basnäring för Sverige. Med en omsättning på ca 255 miljarder svenska kronor och en vision för hela besöksnäringen om en ökning till det dubbla år 2020 är det viktigt att förstå att näringen också består av två delar. Det är turism och det är mötesindustri.</textBlock>
    <textBlock ix="333">Mer än 162 000 personer arbetar inom besöksnäringen i många små och medelstora företag över hela landet. Det gör det självklart till en intressant näring för alla kommuner och regioner att lyckas med. Regeringens stöd till näringens strategiplan och vision att öka exportvärdet av utländska besökares konsumtion i Sverige låg 2010 på 87,1 miljarder kronor. Det är jättebra. Men självklart måste man också följa upp detta från regioner, landsting och kommuner så att man tillsammans når detta mål.</textBlock>
    <textBlock ix="334">Möten är generellt att betrakta som en del av vad som kallas kunskapsindustrin. Det kan gälla en vetenskaplig kongress eller en industrimässa med seminarier eller företagsevenemang. Men det kan också handla om konferenser, utbildning och nätverksträffar som ofta är de mest betydelsefulla anledningarna till att över huvud taget träffas.</textBlock>
    <textBlock ix="335">Det finns självklart ett turistiskt samband eftersom deltagarna behöver sova på hotell, resa till mötet och äta på restauranger som turisterna också gör. Det är därför som vi i många decennier hört företrädare för turism hävda att också mötesindustrin är en del av den turismen. Men parametrarna har förändrats, och nyckelpersoner inom mötesindustrin argumenterar för att det är en bransch med egna rättigheter och egna möjligheter.</textBlock>
    <textBlock ix="336">Varför behöver då politiker på alla nivåer inse att möten och kongresser har betydelse för tillväxt och utveckling? Är det någon eller några som borde förstå vikten av möten är det väl vi som är politiker. Vi möts ständigt, och vi är på olika konferensevenemang, seminarier och utbildningar och möts över huvud taget på en mängd olika ställen. Man måste inse att det genererar pengar när vi gör det.</textBlock>
    <textBlock ix="337">En deltagare på en internationell kongress i dag i Sverige beräknas till ett värde av 3 9005 200 kronor per dygn. Det är mycket pengar. Om vi räknar med att en sådan typ av kongress pågår tre till sex dagar kan man ganska enkelt räkna ut hur mycket pengar denna typ av kongresser drar in till den svenska statskassan och till näringen i stort här i Sverige. 1015 procent av dem som besöker Sverige på kongresser och konferenser har också med sig en respektive  barn, fru, man och vad det nu kan vara. Spouses tror jag att det heter på engelska. Det är lite av varje. Men det innebär ytterligare pengar som kommer in vid shopping och besök av olika turistattraktioner.</textBlock>
    <textBlock ix="338">Det bästa med mötesindustrin är att det är något som genererar pengar året om. Den är inte säsongsbunden. Som kristdemokrat, som dessutom har jobbat med internationell mötesindustri tidigare, tycker jag att detta är ett mycket bra sätt att få in mer pengar och skapa fler arbetstillfällen i Sverige. Jag tror också att vi tillsammans kan hjälpas åt för att dra hit fler utländska besökare till möten och kongresser. Offentliga verksamheter över huvud taget skulle faktiskt kunna bidra genom att säga till sina nätverk och olika forum att möten kan ske i Sverige.</textBlock>
    <textBlock ix="339">Svensk mötesindustri har ett mycket gott rykte. Man håller avtal, man är duktig på att genomföra möten och evenemang av olika slag. Man håller tider och så vidare. Detta kan helt enkelt bara bli bättre. När man tänker på att denna industri omsätter flera miljarder om året är det klart att du och jag som politiker också kan bidra genom att fråga våra nätverk som vi befinner oss i om de kan förlägga möten i vår närhet och i vårt land.</textBlock>
    <textBlock ix="340">Herr talman! Det tredje och sista området som jag tänkte beröra är de arbetsintegrerande sociala företagen. Jonas Eriksson från Miljöpartiet var också inne på denna fråga. Det gläder mig att han tog upp detta med egenanställning, vilket är en mycket positiv form av anställning som dess värre inte har kommit fram så mycket i Sverige än, men den finns i andra länder.</textBlock>
    <textBlock ix="341">De arbetsintegrerande sociala företagen syftar till att integrera människor som står långt bort från arbetsmarknaden i samhälle och arbetsliv. De skapar delaktighet  empowerment  för medarbetarna genom ägande, avtal eller på annat väl dokumenterat sätt. Man återinvesterar vinsterna i den egna verksamheten eller liknande verksamheter och är fristående från offentlig verksamhet. Det vet förhoppningsvis ganska många vid det här laget men inte tillräckligt många.</textBlock>
    <textBlock ix="342">Socialt entreprenörskap kan finnas på många sätt med intresse för välgörenhetsinsatser, med intresse för att skapa arbetstillfällen för vissa utsatta grupper eller med intresse för någon särskild produkt eller tjänst med hållbar utvecklingsfilosofi. Men det är inte samma sak som arbetsintegrerande sociala företag; det vill jag ännu en gång påpeka.</textBlock>
    <textBlock ix="343">Det är viktigt att veta att det äntligen lossnat lite grann när det gäller tillväxten av de här sociala företagen. Där vill jag lite grann korrigera Jonas Eriksson. Under de senaste åren har det faktiskt skett en ökning från 150 företag till nästan 300 företag.</textBlock>
    <textBlock ix="344">Det finns, som sagt, mycket mer att göra. Regeringen har nog att fundera över ytterligare en förordning för att samla alla instanser och behov kring socialt företagande. I dag ligger besluten på fem olika utskott och fyra departement.</textBlock>
    <textBlock ix="345">Jag har tagit initiativ till en hearing den 18 april om kunskapsinhämtning för de berörda utskottens ledamöter, ersättare och tjänstemän när det gäller bekymren och även de förslag till lösningar som borde finnas för det sociala företagandet.</textBlock>
    <textBlock ix="346">Det är inte så att det är de människor som de arbetsintegrerande sociala företagen så att säga får in och hos vilka dessa människor börjar arbeta som står först på listan hos arbetsgivarna  tvärtom. Därför är det extra viktigt att få så många människor som möjligt att kunna jobba 100 procent av sin förmåga.</textBlock>
    <textBlock ix="347">Myndigheten Tillväxtanalys har haft regeringens uppdrag att kartlägga de här företagen. Det gäller då användningen och behovet av finansieringsstöd och så vidare. Sedan 2010 finns det en handlingsplan från regeringen för ytterligare insatser tillsammans med SKL, Socialstyrelsen, Försäkringskassan, Arbetsförmedlingen och Skoopi, de sociala företagens intresseorganisation, med Tillväxtverket som samordnande myndighet.</textBlock>
    <textBlock ix="348">Nu gäller det att vi som beslutsfattare samsas om vad vi kan göra så att vi inte sitter i olika utskott och beslutar olika saker ovetande om varandra.</textBlock>
    <textBlock ix="349">Herr talman! Avslutningsvis: Jag hoppas och tror att många kommer att sluta upp kring detta så att vi tillsammans med olika delar av det sociala företagandet på våra bord kan se material om hur det går att förbättra och utveckla samarbetet för den enskildes bästa. Alla vill vi kunna få arbeta 100 procent av vår förmåga. Kan vi med våra politiska beslut bidra till det vill i alla fall jag i första hand vara med och göra det.</textBlock>
    <textBlock ix="350">Med detta yrkar jag bifall till utskottets förslag i betänkandet.</textBlock>
  </contentBlock>
  <contentBlock ix="11">
    <textBlock ix="0">I detta anförande instämde Mats Odell (KD).</textBlock>
    <textBlock ix="1">Anf.  105  CARINA ADOLFSSON ELGESTAM (S) replik:</textBlock>
    <textBlock ix="2">Herr talman! Penilla Gunther talar sig varm för idéburen verksamhet och för socialt företagande. Det tycker vi är alldeles utmärkt. Inför framtiden hoppas vi till exempel när det gäller Coompanion att det inte kommer att vara några bekymmer med finansieringen utan att Coompanion kommer att kunna finnas runt om i hela landet, i alla län, med sin viktiga verksamhet och rådgivning.</textBlock>
    <textBlock ix="3">Penilla Gunther talar mycket även om turismen, besöksnäringen och mötesverksamheten. Det här är också oerhört viktigt. Det har vi här i kammaren pekat på och haft med i våra förslag och budgetalternativ under de senaste fem åren. Men hitintills har Alliansen alltid röstat ned våra förslag.</textBlock>
    <textBlock ix="4">Med tanke på Penillas inlägg här och vår argumentation för att få till stånd en samverkan och en strategi för besöksnäringen är det kanske samma sak här, nämligen att det när vi nästa gång ska rösta om detta kanske kan bli ett ja så att vi kan få till stånd ett strategiskt handlingsprogram just för besöksnäringen eftersom det betyder så oerhört mycket för jobben och framtiden.</textBlock>
    <textBlock ix="5">Globaliseringsrådet lyfter fram detta med samverkan och strategiska program. Därför kunde det i slutet av den här näringslivsdebatten vara intressant att höra vad sammanfattningen blir. Är det här viktigt för svensk utveckling eller inte?</textBlock>
    <textBlock ix="6">Anf.  106  PENILLA GUNTHER (KD) replik:</textBlock>
    <textBlock ix="7">Herr talman! Jag börjar med att tacka Carina Adolfsson Elgestam så mycket för hennes frågor. Det är tur att Carina Adolfsson Elgestam väljer att ställa sina frågor till mig. När det handlar om Coompanion törs jag nämligen påstå att jag har en väldigt god insyn i och kunskap om just de företagsrådgivarna.</textBlock>
    <textBlock ix="8">Carina frågar om det är något bekymmer exempelvis med tillgången till anslag till verksamheten. Det hoppas jag verkligen att det inte är. Coompanion är de enda företagsrådgivarna som över huvud taget kan detta med idéburen verksamhet lika väl som sociala företag. Skulle stödet till Coompanion dras in minskar  det är jag övertygad om  tillgången till den här typen av företag ytterligare. Varken som alliansföreträdare eller som kristdemokrat skulle jag kunna medverka till det.</textBlock>
    <textBlock ix="9">Varje företagsrådgivarorganisation måste ha ett strategiskt arbete, ett arbete som stämmer väl överens med de krav som ansvarig myndighet ställer  i det här fallet Tillväxtverket. I den meningen har det emellanåt funnits verksamhetsproblem, men det där har nu rättats till. Det gör mig ännu mer stärkt i min förvissning om att det framöver inte ska vara några problem med finansieringen.</textBlock>
    <textBlock ix="10">När det gäller turismen kom i går en strategisk rapport från TUI, Turismens utredningsinstitut. Regeringen har också lagt fram en turistisk strategi. Den fördes i går fram av Annie Lööf och Eskil Erlandsson.</textBlock>
    <textBlock ix="11">Anf.  107  CARINA ADOLFSSON ELGESTAM (S) replik:</textBlock>
    <textBlock ix="12">Herr talman! Jag tackar Penilla Gunther för det hon nu säger. Jag hörde vad Penilla Gunther sade om Coompanion. Kanske kan de hos Coompanion därmed känna sig lite tryggare. Det har varit tuffa tag. Personal har under de senaste åren blivit uppsagd hos Coompanion runt om i landet; sådant är läget.</textBlock>
    <textBlock ix="13">Det som sägs här låter betryggande. Man får väl ändå utgå från att den som är företrädare för Alliansen talar för Alliansen, inte för sitt parti.</textBlock>
    <textBlock ix="14">Jag skulle vilja avsluta den här debatten med att ställa en nog så viktig fråga utifrån den konjunkturrapport som Svenskt Näringsliv i dag lämnat  rapporten
   
    Frånkoppling.
   
   Svenskt Näringsliv lämnar årligen fyra rapporter om konjunkturen.</textBlock>
    <textBlock ix="15">I rapporten som lämnats i dag kan man läsa följande: Arbetslösheten biter sig fast. Svensk ekonomi fortsätter att tyngas av de skulddrabbade ekonomierna i södra Europa. I synnerhet industriföretagen fortsätter att skära ned. Prognosen för tillväxt i Sverige 2012 ligger på 0,2 procent.</textBlock>
    <textBlock ix="16">Flera gånger i mina inlägg i dag här i debatten har jag ställt frågor om strukturomvandlingen exempelvis. Därför vill jag nu som avslutning igen ställa frågan: Vad är regeringens svar på frågan om vilken politik när det gäller näringslivet man nu tänker föra? Detta är akut i nuläget, vilket också Svenskt Näringsliv i sin prognos visar på.</textBlock>
    <textBlock ix="17">Anf.  108  PENILLA GUNTHER (KD) replik:</textBlock>
    <textBlock ix="18">Herr talman! Självklart måste arbetet till exempel med regelförenklingar för företagen fortsätta. Fortfarande gäller att det måste bli enklare att anställa människor, oavsett ålder.</textBlock>
    <textBlock ix="19">Det Kristdemokraterna arbetat för handlar om att på alla sätt få in människor på arbetsmarknaden  även människor som har någon form av arbetshinder. Nog så viktigt att poängtera nu när det är lågkonjunktur är att vi vill att alla människor ska ha en chans på den svenska arbetsmarknaden och kunna jobba 100 procent av sin förmåga, som jag var inne på när jag talade om sociala företag.</textBlock>
    <textBlock ix="20">Företagen måste också få rejäla möjligheter att ta in människor på praktik och kunna se hur man kan vidareutbilda människor till exempel genom lärlingspraktikanställningar. Det är
   
    ett
   
   sätt att komma vidare, inte minst för ungdomar. Det är det som är mest aktuellt i debatten, att vi har väldigt många ungdomar som står utanför ordinarie arbetsmarknad.</textBlock>
    <textBlock ix="21">Ett problem vi kristdemokrater har uppmärksammat är till exempel bristen på samordning av praktikplatser. Det är så många olika aktörer som ringer till företagen i dag och vill ha praktikplatser att de till slut känner sig tveksamma till att över huvud taget ta emot någon på praktik. Då har man ju misslyckats. Någon typ av samordning behöver alltså göras, naturligtvis.</textBlock>
    <textBlock ix="22">Sedan handlar det som sagt om att företagen får se vad dessa personer går för under praktiken och därefter kan anställa. Där tror jag att anställningsstöden, inte minst för ungdomar med lägre arbetsgivaravgift, fortsatt är en oerhört viktig åtgärd.</textBlock>
    <textBlock ix="23">Anf.  109  JONAS ERIKSSON (MP) replik:</textBlock>
    <textBlock ix="24">Herr talman! Jag är glad över Penilla Gunthers engagemang i de sociala företagen.</textBlock>
    <textBlock ix="25">År 2008 lämnade Tillväxtverket ifrån sig ett program för socialt företagande, ett uppdrag man hade fått från regeringen. Programmet innehöll många konkreta punkter om hur vi skulle kunna stärka utvecklingen av just sociala företag, och det var många som väntade på en proposition från regeringen eller åtminstone ett avtryck i budgeten. Ingenting hände.</textBlock>
    <textBlock ix="26">I april 2010 kom regeringen med en handlingsplan. Den uttryckte förstås en positiv viljeinriktning, men det fanns ingen proposition och inget större avtryck i budgeten vad gäller pengar. Däremot innehöll handlingsplanen sex olika områden där man hade förslag. Bland annat sade man att man skulle ta fram en förordning för arbetsintegrerade företag. Man skulle göra en översyn av offentlig upphandling i syfte att stärka möjligheterna för sociala företag att delta i sådana. Man hade också texter om finansieringsfrågor och ett uppdrag att utveckla statistiken. Det handlade även om ekonomiska stöd.</textBlock>
    <textBlock ix="27">Kanske skulle Penilla Gunther som representant för ett av regeringspartierna kunna berätta för oss här i debatten när vi kommer att se några konkreta resultat. När kommer regeringens handlingsplan att i praktiken betyda något för de sociala företagen?</textBlock>
    <textBlock ix="28">Det var roligt att höra att det finns 300 företag. Det var kanske just utvecklingen av statistiken som behövde utvecklas, för när jag senast i går sökte information om detta hade i alla fall Arbetsförmedlingen inte tillgång till den siffran, utan de angav fortfarande att det var 1 500 företag.</textBlock>
    <textBlock ix="29">Min fråga till Penilla är dock: När kommer handlingsplanen att leda till konkreta resultat?</textBlock>
    <textBlock ix="30">Anf.  110  PENILLA GUNTHER (KD) replik:</textBlock>
    <textBlock ix="31">Herr talman! Tack, Jonas Eriksson, för frågorna!</textBlock>
    <textBlock ix="32">När det handlar om lagen om offentlig upphandling och upphandlingskriterier har Bosse Blideman, som är väl kunnig och insatt i frågorna om socialt företagande, gjort en skrift på uppdrag av Tillväxtverket. Den kom ut förra året och handlar om sociala kriterier i upphandling för inte minst socialt företagande men även idéburna företag och så vidare som kan använda sig av detta. Sedan har vi den stora upphandlingsutredningen som Anders Wijkman är utredare för och som också tittar på den typ av frågor som ingår i detta härad.</textBlock>
    <textBlock ix="33">När det gäller statistiken är det Tillväxtanalys som myndighet som har fått uppdraget att titta på detta. Det är naturligtvis oerhört välkommet. Det handlar nämligen om definitionen, alltså arbetsintegrerande sociala företag, som är väldigt viktig här för att vi ska veta vad det är för slags företag som ska ha stöd.</textBlock>
    <textBlock ix="34">Det var synd att du inte fick rätt siffror från Arbetsförmedlingen, men jag träffade Tillväxtanalys och Tillväxtverket för några veckor sedan och har därför tillgång till dessa siffror. De kommer i sin tur med ytterligare förbättringar kring detta, just för att man inte ska tappa bort definitionen utan veta att detta också är företag som bedriver verksamhet på samma villkor som andra, är fristående från det offentliga och så vidare.</textBlock>
    <textBlock ix="35">Sedan kvarstår som sagt frågorna kring detta med förordningen. Vad jag har förstått handlar det om att man faktiskt, vilket jag har försökt att ta initiativ till på hearingen som kommer, vet om varandra. Mycket handlar om att man har gemenskap, kunskap och en översiktsbild av vad ämnet handlar om.</textBlock>
    <textBlock ix="36">Anf.  111  JONAS ERIKSSON (MP) replik:</textBlock>
    <textBlock ix="37">Herr talman! Problemet är inte att det inte finns några förslag. Precis som du beskriver är det många som har lämnat ifrån sig flera konkreta förslag på åtgärder som skulle kunna förbättra förutsättningarna för sociala företag att arbeta, bidra till samhället och hjälpa människor att komma i arbete. Problemet är att regeringen inte kommer med några konkreta förslag utifrån dessa. Det är det som behövs.</textBlock>
    <textBlock ix="38">Vi kan lägga fram hur många förslag som helst, antingen här i kammaren i form av motioner  vilket bland annat Miljöpartiet har gjort  eller genom Tillväxtverket, Tillväxtanalys, de idéburna organisationerna och så vidare. Men det som krävs är att regeringen tar initiativ och gör något av dessa förslag. Kommer det några förslag? Har vi något att vänta oss från regeringen på detta område?</textBlock>
    <textBlock ix="39">Anf.  112  PENILLA GUNTHER (KD) replik:</textBlock>
    <textBlock ix="40">Herr talman! Det är naturligtvis svårt för mig att här lova att regeringen kommer att komma med ett konkret förslag som täcker upp allt detta, men det finns ett arbete som pågår utifrån den handlingsplan som kom 2010. Man tittar på detta med förordning eftersom det finns i andra länder, som Italien och, tror jag, Slovakien. Finland har också någon typ av förordning kring socialt företagande. Det handlar helt enkelt om att på bästa sätt kunna sy ihop det som passar just för svenskt näringsliv och företagande med de sociala inslagen.</textBlock>
    <textBlock ix="41">När det gäller finansiering av stöd för att utveckla och driva företagen har Coompanion en väldigt viktig roll eftersom de känner till den verksamheten, och det har utarbetats material, utbildningar för handledare och så vidare. Problemet, vilket inte minst jag själv upptäckte när jag tidigare jobbade för Coompanion, är att man när man var ute och informerade om detta i kommunerna ganska ofta fick till svar: Om vi etablerar socialt företagande här i kommunen, vad ska vi då göra med våra egna verksamheter som ligger under arbetsmarknadsenheten?</textBlock>
    <textBlock ix="42">De såg de egna, etablerade verksamheterna som det enda saliggörande och såg inte att det kunde vara kompletterande med sociala företag. Har man det problemet på lokal nivå är jag rädd att ingen förordning i världen spelar någon större roll. Man måste i stället ha ett eget engagemang och förstå varför de sociala företagen ger arbete till människor som står väldigt långt från ordinarie arbetsmarknad. Det ena ska inte utesluta det andra, men kommunerna har en fantastiskt viktig roll i detta arbete.</textBlock>
    <textBlock ix="43">Anf.  113  KRISTER ÖRNFJÄDER (S):</textBlock>
    <textBlock ix="44">Herr talman! Anledningen till att jag har begärt ordet är att Helena Lindahl i sitt replikskifte med Carina Adolfsson Elgestam använde den sista delen av den sista repliken till att göra ett antal påståenden i form av frågor som Carina inte hade möjlighet att besvara. Jag tycker att det är en osjyst taktik. Jag tycker inte att vi ska göra på det sättet om det är meningen att de debatter vi har här ska leda framåt. Har man frågor och synpunkter på andra partiers politik kan man framföra dem i ett tidigare skede så att de har en chans att uttrycka sin version av denna politik.</textBlock>
    <textBlock ix="45">Jag tänkte dock att jag, eftersom Helena Lindahl ändå gjorde så, ska ställa mig upp och erbjuda möjligheten för henne att få svaren  om hon nu är intresserad av dem. Jag finns tillgänglig här i talarstolen.</textBlock>
    <textBlock ix="46">Jag ska börja med att besvara
   
    en
   
   del. Jag hörde att hon nämnde kilometerskatt. Hur gynnar det svenskt näringsliv och så vidare? Det kan man naturligtvis ha åsikter om. Men vi hade som ingång, när vi lade fram förslaget om kilometerskatt, att en stor del av de transporter som utförs på väg i dag i Sverige utförs av andra än svenska åkerier och företag som betalar skatt i Sverige.</textBlock>
    <textBlock ix="47">Vi har fått höra från åkeriägare och representanter för verksamheten att det är osund konkurrens. Vi har då sett bland annat kilometerskatten som en möjlighet att se till att den kategorin av åkare också får vara med och betala de kostnader som vi har här i Sverige för vägar och så vidare.</textBlock>
    <textBlock ix="48">Vi tyckte, i motsats till alliansregeringen, att det var sjyst att presentera förslaget före valet. Vi fick nämligen påhopp för det. Man drev frågan mot oss och sade: Ni ökar kostnaderna för företagen. Vi sade: Det behöver inte bli så. Det handlar helt och hållet om hur man från regeringens och statens sida utformar kilometerskatten. Det finns andra exempel i Europa på att man kan göra det här neutralt för den inhemska åkerirörelsen.</textBlock>
    <textBlock ix="49">Vad är det då som jag tycker är osjyst? Vad gör alliansregeringen? Jo, de inför efter valet en skatt på drivmedel som de inte hade aviserat innan. Vad gör de mer? Transportmedel behöver man ju även när man ska ta sig till och från jobbet, och då höjer de gränsen för reseavdragen, vilket direkt ger kostnader för dem som måste pendla till och från arbetet. Det tycker inte jag är ett bra förslag. Har man den åsikten, presentera då gärna förslagen innan valet!</textBlock>
    <textBlock ix="50">Anf.  114  HELENA LINDAHL (C) replik:</textBlock>
    <textBlock ix="51">Herr talman! Krister Örnfjäder serverade ett stort fat med moralkakor. Då måste jag säga att de får Krister Örnfjäder själv äta upp. Jag har hört härskartekniker förr. De ser lite olika ut, men när de väl förs fram känner man igen dem.</textBlock>
    <textBlock ix="52">Jag skulle vilja kommentera kilometerskatten. Jag upplever att du, Krister Örnfjäder, inte riktigt vänder dig till skogs- och gruvnäringarna. Det är nämligen därifrån som jag har fått frågor. De är väldigt oroliga och säger: Oppositionen och Socialdemokraterna vill införa kilometerskatt. Förstår de vad det innebär för gruvnäring, för skogsnäring och för Sveriges konkurrenskraft? Då vill jag ställa den frågan till Krister Örnfjäder.</textBlock>
    <textBlock ix="53">När jag nu ändå står här i talarstolen, och Krister Örnfjäder inte tyckte att Socialdemokraterna hade möjlighet att svara, skulle jag också vilja ställa de andra frågorna. Vill ni fördubbla arbetsgivaravgifterna för att anställa unga?</textBlock>
    <textBlock ix="54">Ni vill hitta något slags form för förmögenhetsbeskattning. De som har pengar i det här landet bidrar ju med en del riskkapital. Tycker ni att det är ett bra sätt att beskatta förmögenhet, speciellt när de här människorna oftast förblir utomlands?</textBlock>
    <textBlock ix="55">Anf.  115  KRISTER ÖRNFJÄDER (S) replik:</textBlock>
    <textBlock ix="56">Herr talman! När det gäller detta att äta upp moralkakorna själv, var det inte precis det som Helena Lindahl gjorde när hon i den sista repliken gav uttryck för det här sättet att hantera debatten? Är inte det den allra högsta graden av härskarteknik? Det är inte bara män som ägnar sig åt den typen av diskussioner. Tänk igenom din egen situation, så tror jag nog att vi kan komma överens om att det här inte är bra.</textBlock>
    <textBlock ix="57">Över till den andra frågan, kilometerskatt. I vårt förslag, om man nu vill sätta sig in i det, aviserade vi mycket tydligt att speciell hänsyn skulle tas till skogsindustrin och till de områden där det inte finns några alternativa sätt att transportera gods. Det är inte alls speciellt svårt att gå tillbaka och titta på det, så vi hade med det, ja.</textBlock>
    <textBlock ix="58">När det gäller nästa fråga, om vi tycker att det är bra med fördubblade arbetsgivaravgifter för ungdomar, har vi i motsats till er sagt att vi tycker att det kan finnas en subvention för ungdomar som ska in på arbetsmarknaden. Men då ska det vara till ungdomar som är arbetslösa.</textBlock>
    <textBlock ix="59">Vi tror inte, och än så länge har det inte heller visat sig vara så, att de ungdomar som redan är anställda skulle bli arbetslösa om de inte fick del av de minskade arbetsgivaravgifterna. Vad ni gjorde var att ni smetade ut det här över hela fältet. Det innebar att de som redan var i arbete fick del av de minskade arbetsgivaravgifterna, men inte personligen, utan det var deras arbetsgivare som fick det. Det tycker inte vi är en bra politik.</textBlock>
    <textBlock ix="60">Anf.  116  HELENA LINDAHL (C) replik:</textBlock>
    <textBlock ix="61">Herr talman! Jag måste börja med att säga att jag tycker att det var bra att Krister Örnfjäder ägnade huvuddelen av sin replik åt att prata om Socialdemokraternas näringspolitik och inte åt hur Helena Lindahl beter sig eller inte beter sig i talarstolen, och jag trodde att det var därför vi var här.</textBlock>
    <textBlock ix="62">Det är väldigt skönt att höra för skogs- och gruvnäringarna att Socialdemokraterna här i riksdagen i dag lovar att det inte ska bli någon kilometerskatt på deras transporter. Jag tar det som ett löfte.</textBlock>
    <textBlock ix="63">När det sedan gäller arbetsgivaravgifter för unga, betänk vad som skulle hända om ni fördubblade arbetsgivaravgifterna för unga! Förstår ni hur många som skulle få gå från jobbet?</textBlock>
    <textBlock ix="64">Vi har en väldigt hög arbetslöshet i det här landet när det gäller ungdomar. Vi har tidigare diskuterat, och Carina Adolfsson Elgestam var också inne på det, att Centerpartiet vill sänka ingångslönerna. Och jag kan bara bekräfta att ja, det vill vi. Vi tror, och även forskningen har visat  och det säger till och med svenskt bondförnuft  att de som står utanför arbetsmarknaden och kanske inte har någon arbetslivserfarenhet är de som har allra störst behov av att få in en fot. Om de kan det får de också möjlighet till arbete.</textBlock>
    <textBlock ix="65">Om en arbetsgivare ska välja mellan någon som inte har erfarenhet och någon som har erfarenhet och ingångslönen är lika hög, betänk vem man då väljer och vem som får stå utanför.</textBlock>
    <textBlock ix="66">Anf.  117  KRISTER ÖRNFJÄDER (S) replik:</textBlock>
    <textBlock ix="67">Herr talman! Jag ska försöka att också ta med frågan om förmögenhetsbeskattningen.</textBlock>
    <textBlock ix="68">Vi vill att folk ska använda sina pengar till riskkapital, men detta ska behandlas på ett speciellt sätt. Det innebär förhoppningsvis att man från regeringens sida snart kommer att leverera ett förslag där man även tittar på beskattning av den typen av investeringar.</textBlock>
    <textBlock ix="69">Vi ser inte att förmögna människor är mer benägna i dag att leverera pengar till riskkapital. Vi ser att det finns ett behov av mer. Vi löser inte problemet på det sätt som ni tror.</textBlock>
    <textBlock ix="70">Vad vi säger när det gäller förmögenhetsbeskattning är att vi ser att det finns orättvisor i Sverige i dag som innebär att de som har det dåligt har fått det sämre och att de som har det bra har fått det bättre. Vi tycker att det finns skäl att göra något åt just det problemet.</textBlock>
    <textBlock ix="71">När det gäller den fördubblade arbetsgivaravgiften har jag sagt tidigare att vi vill ge motsvarande pengar till dem som är arbetslösa. Det har visat sig under åren sedan ni införde det här systemet att arbetslösheten bland ungdomar inte har minskat. Ska ni inte lära er någon gång? Kan det inte finnas skäl att se över sin egen situation och fråga sig om man inte kan göra det här på ett bättre sätt?</textBlock>
    <textBlock ix="72">Jag är övertygad om att om vi tar bort det här bidraget eller den minskade avgiften för McDonalds kommer inte en enda av de ungdomar som jobbar där att bli uppsagd, därför att ungdomarna behövs för att arbetsgivarna ska kunna hålla hamburgerrestaurangerna öppna. Jag har heller inte sett något bevis på att det anställts någon mer. Och ingen av oss har gjort det, därför att det har ännu inte gjorts någon sådan undersökning.</textBlock>
  </contentBlock>
  <contentBlock ix="12">
    <textBlock ix="0">Överläggningen var härmed avslutad.</textBlock>
  </contentBlock>
  <contentBlock ix="13">
    <textBlock ix="0">6 § Handelspolitiska frågor</textBlock>
  </contentBlock>
  <contentBlock ix="14">
    <textBlock ix="0">Föredrogs</textBlock>
  </contentBlock>
  <contentBlock ix="16">
    <textBlock ix="0">Anf.  118  BÖRJE VESTLUND (S):</textBlock>
    <textBlock ix="1">Herr talman! Jag vill inledningsvis yrka bifall till reservationerna 6 och 8. Vi står naturligtvis bakom alla andra utmärkta reservationer från Socialdemokraterna, men för att vinna tid yrkar jag bifall bara till 6 och 8.</textBlock>
    <textBlock ix="2">Det här är årets handelspolitiska betänkande. Det tar upp 13 motioner som behandlar allt ifrån frihandel och exportfrämjande till handelsbefrämjande vad gäller särskilda varor. I detta betänkande finns också tio reservationer.</textBlock>
    <textBlock ix="3">Herr talman! Handelspolitiken i Sverige har under lång tid präglats av frihandel. Det har rått bred politisk enighet om frihandelns betydelse i den svenska politiken. Det finns också en bred enighet i denna kammare om betydelsen av att nå en överenskommelse i WTO, men det finns självfallet lite olika ingångar när det gäller hur vi bäst når frihandel och hur vi bäst gynnar frihandel. Vi anser att de viktigaste verktygen för att komma ifrån fattigdom är frihandel, även om det behövs andra insatser som bistånd med mera.</textBlock>
    <textBlock ix="4">Tyvärr kan vi i dag konstatera att fler och fler länder i världen och i Europa blir alltmer protektionistiska. Fantasin när det gäller att sätta upp handelshinder är nära nog obegränsad. Det gäller inte minst jordbruksprodukter men också industriprodukter.</textBlock>
    <textBlock ix="5">Med detta sagt, herr talman, skulle jag kunna sluta, men i alla debatter om handelspolitik måste man ju anföra att Sverige är ett litet land som är mycket exportberoende. Det är helt sant, och vi är säkert helt överens om detta också. Men vi har en helt annan politik än regeringen när det gäller inriktningen av handelspolitiken.</textBlock>
    <textBlock ix="6">Herr talman! Svenska företag möts allt oftare av en hårdare internationell konkurrens. I synnerhet växer utmaningarna från de nya tillväxtekonomierna. Vi är övertygade om att Sverige inte ska möta denna konkurrens med lägre löner och försämrade arbetsvillkor. Det som andra länder gör billigare ska vi i Sverige göra bättre. Jobb skapas inte med subventioner utan med investeringar.</textBlock>
    <textBlock ix="7">Vi socialdemokrater tror på en kunskapsbaserad ekonomi. För oss är det en central hållning att välutbildade människor är grundläggande för ett lands utveckling. Sverige ska konkurrera med höga förädlingsvärden, högt kunskapsinnehåll, forskning och innovationskraft och inte med låga löner.</textBlock>
    <textBlock ix="8">I vår globaliserade värld är det inte bara företag som konkurrerar med varandra utan också länder. Staten kan göra skillnad för svenska företags framgång på vissa nyckelmarknader. För att stötta det svenska näringslivet vill vi arbeta för en aktiv handelsstrategi. Svenska företag måste ta del av de möjligheter som ges genom ökad global konkurrens och växande nya marknader. Vi socialdemokrater vill investera för att stärka det svenska näringslivet och därmed skapa fler jobb.</textBlock>
    <textBlock ix="9">Herr talman! Vi har i Sverige en tradition av dialog mellan politik, näringsliv, fackliga organisationer och akademi även om det har varit ett litet avbrott i detta nu. Det har varit ett framgångsrikt koncept för Sverige. Vi vill återupprätta ett konstruktivt samarbetsklimat mellan just politik, näringsliv, fack och forskning i syfte att stärka den svenska konkurrenskraften och skapa arbetstillfällen och resurser för att finansiera välfärden.</textBlock>
    <textBlock ix="10">Sverige behöver investeringar i ökad produktivitet, förstärkt innovationskraft och global konkurrenskraft. Vi vill ha fler regionala exportrådgivare som verkar nära småföretagen i landets alla län och ger en kostnadsfri exportrådgivning. Vi vill också göra en särskilt riktad satsning för att utbilda fler exportförsäljare och möta små och medelstora företags behov. Exportstödet ska särskilt stärkas mot viktiga tillväxtekonomier i Asien och Latinamerika.</textBlock>
    <textBlock ix="11">Herr talman! Exportstödet ska särskilt stödja viktiga svenska framtidsbranscher, exempelvis företag verksamma inom energieffektivisering och omställning till ett mer hållbart samhälle. Miljöteknik och hälsofrämjande är två nyckelbranscher där Sverige har möjlighet att bli världsledande. Vi vill ha gemensamma insatser från stat och industri för att utveckla spetskompetens i de här framtidsbranscherna.</textBlock>
    <textBlock ix="12">Sverige är beroende av sin exportindustri för att möta en allt hårdare internationell konkurrens. Storföretagen är motorn i den svenska industrin, men det finns stor potential att utveckla exportverksamheten för de små och medelstora företagen.</textBlock>
    <textBlock ix="13">Tillväxten bland Sveriges traditionella handelspartner är stagnerande och har så varit under många år. Ett stort antal länder och kontinenter har årligen en tillväxt motsvarande nivåer Sverige hade på 60- och 70-talen. Nya länder som vi inte har för vana att handla med efterfrågar varor och tjänster i samma utsträckning som våra traditionella handelspartner. Sveriges underleverantörer har själva tagit initiativ till att stötta små och medelstora företag att komma ut på nya marknader. De upplever att det finns brister i dagens system vad gäller just exportstöd.</textBlock>
    <textBlock ix="14">Herr talman! Det finns stora möjligheter till export av svenska varor och tjänster, inte minst i nya branscher och för små och medelstora företag. I framtiden måste exportstödet inriktas på att hjälpa de här företagen. Stegen för de små och medelstora företagen att komma ut på den internationella marknaden ska underlättas.</textBlock>
    <textBlock ix="15">Vi vill i samråd med branschorganisationer och ansvariga myndigheter se över möjligheterna att utforma ett program med ett riktat exportstöd mot små och medelstora företag. Särskilda exportsatsningar bör övervägas för tjänste- och miljöteknikbranscherna. Närvaron på viktiga framtidsmarknader kan behöva stärkas, och exportförsäljare kan behöva utbildas. Vi vill också se över möjligheten att genomföra en särskild satsning på exportfrämjande åtgärder riktade mot tjänstesektorn.</textBlock>
    <textBlock ix="16">Herr talman! Slutligen vill jag säga något om det svenska snuset som alltid finns med i de här betänkandena. I år, liksom alla andra år, har utskottet fått motioner om exportförbudet mot det svenska snuset. För oss socialdemokrater i utskottet är det självklart att ingen vara eller tjänst ska diskrimineras på den gemensamma marknaden inom EU. Detta gäller naturligtvis också snuset. Men detta innebär inte att vi inte vill betona det som socialutskottet anfört om betydelse av olika åtgärder för att minska tobaksbruket och öka folkhälsan.</textBlock>
    <textBlock ix="17">Anf.  119  JONAS ERIKSSON (MP):</textBlock>
    <textBlock ix="18">Herr talman! Jag står förstås bakom de reservationer som Miljöpartiet ställt sig bakom i näringsutskottets betänkande, men för att vinna tid yrkar jag bifall endast till reservation 3, 5 och 10.</textBlock>
    <textBlock ix="19">De senaste veckorna har vi fått flera anledningar att reflektera över och diskutera handelspolitik. Den allmänna diskussionen har framför allt handlat om vapenexport och export av övervakningsutrustning till diktaturer, men den har också handlat om företagsetiskt ansvar för anställda, miljö och utveckling i länder man är verksam i.</textBlock>
    <textBlock ix="20">De flesta partier i riksdagen verkar vara överens om att en öppen och fri handel i grunden är något positivt, men det tycks finnas en skillnad i om, och hur mycket, handel och handelsavtal aktivt ska användas som verktyg för att nå andra mål än att tillgodose behov av varor och tjänster.</textBlock>
    <textBlock ix="21">Fri rörlighet för varor, tjänster och kapital fungerar bra mellan jämbördiga parter. Det finns otaliga exempel på att frivilliga åtaganden har positiva effekter men också att frivilliga åtaganden vad gäller företags sociala ansvar inte är tillräckliga för att hantera utmaningar kring mänskliga rättigheter, miljö, arbetsvillkor och korruption. All handel är inte okej bara för att vi kan tjäna pengar på den.</textBlock>
    <textBlock ix="22">Jag menar att handelspolitiken och olika handelsavtal i sig måste stärka respekten för mänskliga rättigheter och verka för en handel som inte dränerar andra länder på deras ändliga resurser och ekosystemtjänster eller undergräver deras möjligheter att själva utvecklas på ett långsiktigt ekonomiskt, socialt och ekologiskt hållbart sätt.</textBlock>
    <textBlock ix="23">I en gemensam reservation med Vänsterpartiet föreslår vi därför att regeringen i EU ska verka för att tydliga krav på ratificering av ILO:s åtta kärnkonventioner ska ingå som en naturlig del i EU:s förhandlingar om handelsavtal och associationsavtal med andra länder.</textBlock>
    <textBlock ix="24">Denna hållning borde vara en naturlig konsekvens av riksdagens enhälliga beslut kring PGU, alltså politik för global utveckling, som slagit fast att alla politikområden, inklusive handel, ska främja mänskliga rättigheter och utgå från fattiga människors behov och perspektiv.</textBlock>
    <textBlock ix="25">Samma beslut borde också påverka den svenska exportfrämjande verksamheten som staten bedriver genom Exportkreditnämnden, Svensk Exportkredit och Exportrådet. Jag menar att riksdagen bör uppmana regeringen att utarbeta en strategi för att anpassa verksamheten vid dessa organ till den politik för global utveckling som riksdagen fastställt.</textBlock>
    <textBlock ix="26">Herr talman! Fattiga människor och fattiga länder är också de som drabbas hårdast av klimatförändringarna och utarmningen av jordens ändliga resurser. Handelspolitiken har en uppgift att fylla i att hjälpa dessa människor och utvecklingsländerna att på ett klimatsmart och miljövänligt sätt höja sin levnadsstandard. Ett sätt att bidra till detta är att ge miljöteknik som motverkar klimatförändringar samma undantag som livsnödvändiga mediciner fått inom det så kallade TRIPS-avtalet.</textBlock>
    <textBlock ix="27">I betänkandet behandlas också ett antal motioner om främjande av handel och investeringar. Jag liksom många andra ser ett behov att förbättra svenska miljöteknikföretags möjligheter att exportera. Mer finns att göra för att öka tillgången till riskvilligt kapital inom miljötekniksektorn och för att utveckla samverkan mellan stat, universitet, högskola och näringslivets aktörer.</textBlock>
    <textBlock ix="28">Vad gäller snusförbudet har flera vetenskapliga rapporter påvisat snusets negativa effekter. EG-domstolen har klargjort att snusförbudet är förenligt med EU:s grundfördrag. Jag ser därför inga godtagbara argument för att Sveriges regering ska anstränga sig för att få förbudet upphävt.</textBlock>
    <textBlock ix="29">Anf.  120  KENT PERSSON (V):</textBlock>
    <textBlock ix="30">Herr talman! Egentligen skulle jag kunna nöja mig med att säga att jag står bakom det som Jonas har sagt, men jag tänker utveckla det lite grann. Jag tycker att det var ett väldigt bra anförande som på ett bra sätt också beskriver den politik som Vänsterpartiet står för.</textBlock>
    <textBlock ix="31">När vi pratar om handel kan det verka som att vi är väldigt överens om frihandelns principer i riksdagen och att vi också är överens om att jobba vidare med WTO och Dohaförhandlingarna för att få till stånd en lösning.</textBlock>
    <textBlock ix="32">Men om man tittar lite närmare på de avtal som vi har ställt oss bakom när det gäller FN:s millenniemål, politik för global utveckling och ILO:s kärnkonventioner börjar man fundera lite grann på hur verkligheten egentligen förhåller sig i relation till de beslut vi har tagit.</textBlock>
    <textBlock ix="33">Det finns med andra ord, menar jag och Vänsterpartiet, anledning att rikta kritik mot regeringens brister i att följa upp de beslut man har fattat.</textBlock>
    <textBlock ix="34">Vi menar också att frihandel inte nödvändigtvis leder till utveckling för alla utan att man diskuterar vad den ska innehålla. Här måste man göra en åtskillnad mellan vad som är mål och vad som är medel. Är målet frihandel, eller ska den vara ett medel för ekonomisk utveckling? Vi i Vänsterpartiet menar att den måste vara ett medel för ekonomiskt hållbar utveckling för alla ingående parter.</textBlock>
    <textBlock ix="35">Ett frihandelsavtal som syftar till att ge utvecklingsländerna bra förutsättningar för utveckling bör därför ta hänsyn till ekonomiska och sociala faktorer. Jag menar att här finns det anledning att känna oro, inte minst när det gäller regeringens hållning.</textBlock>
    <textBlock ix="36">Vi vet att delar av dagens handelsavtal är omdiskuterade och kritiserade av många folkrörelser för att de inte gynnar fattigdomsbekämpning och utveckling. Det handlar om uppfyllande av FN:s millenniemål och ILO:s deklaration om grundläggande rättigheter i arbetslivet. FN:s millenniemål slår fast att global utveckling kräver en helhetssyn och att insatser för fattigdomsbekämpning, utbildning, hälsa, fred, säkerhet, miljö och mänskliga rättigheter hör ihop.</textBlock>
    <textBlock ix="37">För att få till stånd en fungerande världshandel mellan länder utan att mänskliga rättigheter kränks, utan att arbetsvillkor åsidosätts och utan att miljön föröds är det viktigt att det finns regler och avtal för den internationella handeln. Men avtal kan också utformas på olika sätt och därmed i olika grad fungera som verktyg för en rättvis och hållbar utveckling.</textBlock>
    <textBlock ix="38">Efter att Doharundan, alltså de senaste handelsförhandlingarna inom Världshandelsorganisationen, WTO, körde fast har EU övergått till en strategi där man tecknar omfattande associationsavtal med olika länder. Dessa avtal inkluderar handelspolitiska delar med tullättnader men även frågor om mänskliga rättigheter. I flera av de länder som EU förhandlar med är kränkningarna av de fackliga rättigheterna omfattande och grova.</textBlock>
    <textBlock ix="39">Vi kan se hur handelspolitiken har frikopplats från arbetet med mänskliga rättigheter. Majoriteten av de fackligt aktiva som mördades under 2010 var colombianer. Trots det, och trots att Colombia inte undertecknat ILO:s konvention som förbjuder de grövsta formerna av barnarbete, har EU nu färdigförhandlat ett handelsavtal med Colombia.</textBlock>
    <textBlock ix="40">För mig som vänsterpartist är det självklart att handelsavtal måste kopplas till krav på respekt för de mänskliga rättigheterna i arbetslivet. Varför ska EU öppna sina marknader för företag som mördar sina anställda när de kräver sina mänskliga rättigheter? För mig är det ofattbart.</textBlock>
    <textBlock ix="41">Herr talman! Det har inte blivit bättre efter de senaste turerna kring den svenska handelsministerns resor runt om i Nordafrika. Det har på flera sätt kommit i dagen att Ewa Björling utan någon tvekan fördjupat de ekonomiska samarbetena med några av vår tids värsta förbrytarstater.</textBlock>
    <textBlock ix="42">I juni 2009 ledde Ewa Björling en handelsdelegation till diktaturen Syrien. I september 2009 gick resan till diktaturen Libyen. Listan kan göras väldigt lång. Man kan sammanfatta den med följande statistik. Mellan oktober 2007 och september 2010 besökte handelsministern Nordafrika och Mellanöstern 26 gånger. Man besökte bland annat Libyen, Egypten, Bahrain, Förenade Arabemiraten, Saudiarabien och Tunisien. Under samma tid gjorde hon ett besök i Latinamerika, två i Kina och två i Indien.</textBlock>
    <textBlock ix="43">Jag ser ingen logik i det här. Varför har handelsministern besökt Saudiarabien fler gånger än Sveriges två viktigaste exportmarknader Tyskland och Norge? Och varför har vi inget handelsutbyte med Polen som ligger i vårt närområde där vi har en förbluffande låg andel handel? I stället har man, tyvärr, inriktat sig på två av de värsta förbrytarstater som vi har i dag.</textBlock>
    <textBlock ix="44">Det är kanske så här att handel och kopplingen till mänskliga rättigheter och fackliga rättigheter inte hör ihop. Pengar luktar inte. Jag kan inte förstå det på något annat sätt, för det här hänger egentligen inte alls ihop. I övriga fall när vi diskuterar utrikespolitik framhåller vi de mänskliga värdena och rättigheterna och de fackliga rättigheterna, men när vi kommer till handelspolitik blir det inget värt. Det tänker jag fråga Hans Rothenberg om i replikskiftet ifall han inte kommenterar det i samband med sitt huvudanförande.</textBlock>
    <textBlock ix="45">I övrigt, herr talman, yrkar jag bifall till reservation 1 men står bakom Vänsterpartiets samtliga reservationer som är ganska många i detta betänkande.</textBlock>
    <textBlock ix="46">Anf.  121  HANS ROTHENBERG (M):</textBlock>
    <textBlock ix="47">Herr talman! I Sveriges riksdag finns sedan länge en allmän övertygelse om att frihandel är en viktig princip att värna om. Det har även tidigare talare betonat. Handeln och frihandeln är ett universellt språk som får människor över gränser att kommunicera och att uppträda civiliserat. Därför är handeln ett viktigt redskap att använda sig av om man vill uppnå även andra viktiga förändringar runt om i världen.</textBlock>
    <textBlock ix="48">Att handla med varandra är att umgås civiliserat. Den åsikten bottnar i uppfattningen att ökad handel genererar tillväxt som i sin tur skapar bättre ekonomiska förutsättningar för länder och deras medborgare. Det gäller även länder som inte fullt ut svarar upp mot att vara demokratiska. Det gäller människor som bor i länder som inte är fullfjädrade demokratier. För de människorna är handel extra viktigt. Att värna om frihandeln som princip är därför av både svenskt och globalt intresse.</textBlock>
    <textBlock ix="49">Det är viktigt att framhålla betydelsen av att de pågående förhandlingarna inom världshandelsorganisationen WTO, den så kallade Doharundan, kan slutföras. Det är viktigt att göra de försöken, även om man understundom kan tycka att det känns ganska hopplöst. Ett ambitiöst avslut skulle vara en härlig final på en resa som så här långt gått ganska knaggligt.</textBlock>
    <textBlock ix="50">Det bästa sättet att öppna handeln globalt är genom multilaterala överenskommelser som kan bidra till ett rättvist, stabilt och förutsägbart internationellt handelssystem. Sverige omfattas av EU:s gemensamma handelspolitik. Den ska ha målet att uppnå fri rörlighet för varor, tjänster, kapital och personer på den inre marknaden. Sedan har vi EU:s yttre handelspolitik. Den omfattar bland annat gemensamma handelsavtal med tredjeland och gemensamma förhandlingspositioner i internationella organisationer, såsom WTO.</textBlock>
    <textBlock ix="51">Strax före jul hade WTO sin åttonde ministerkonferens. Jag hade förmånen att tillsammans med Carina Adolfsson Elgestam från Socialdemokraterna vara där. Vi fick vara med om det historiska ögonblicket att Ryska federationen blev invald som medlem i WTO. Även Montenegro och Samoa blev invalda, vilket kanske inte gjort lika stort avtryck ännu, men det kommer säkert. Vidare fattades beslut som bland annat innebär att de fattigaste länderna får förlängda övergångstider för att införa vissa typer av immaterialrätter samt medges extra förmånligt tillträde för export av tjänster.</textBlock>
    <textBlock ix="52">Det kanske viktigaste som hände på WTO-mötet var avtalet om offentlig upphandling, det som kallas GPA, mellan länder som är med i avtalet, däribland EU:s medlemsländer.</textBlock>
    <textBlock ix="53">Sverige betonar, herr talman, vikten av frihandel och behovet av framgångsrika förhandlingar inom WTO. Där kommer Sverige även fortsatt att vara en tydlig röst för en öppen och fri handel. När vi talar om frihandel talar vi nästan alltid om mänskliga fri- och rättigheter, och vi talar om socialt ansvar, det som kallas CSR. Här kan handel göra verklig skillnad.</textBlock>
    <textBlock ix="54">Global Compact är en internationell överenskommelse som den förre FN-chefen Kofi Annan tog initiativet till. Det bygger på tio principer inom områdena mänskliga rättigheter, arbetsvillkor, miljö och antikorruption. De anslutna ländernas regeringar har åtagit sig att främja riktlinjerna bland annat genom att inrätta nationella kontaktpunkter. Sekretariatet Globalt ansvar vid Utrikesdepartementet har ansvaret för att jobba just inom områdena mänskliga rättigheter, arbetsvillkor, miljö och korruption. Korruption är en riktig ohyra som äter sig in i annars ganska sunda beteendemönster som ju handel är.</textBlock>
    <textBlock ix="55">Låt oss bli lite handgripliga. Även i EU:s inre handelspolitik finns utmaningar att hantera för Sverige, såsom exportförbudet gällande snus. I två motioner i årets motionsflora tas detta upp. Samtliga är från oppositionen. Den ena argumenterar för att riksdagen ska uppmana regeringen att upphöra med ansträngningarna att avskaffa exportförbudet, medan den andra pläderar för att riksdagen ska ge regeringen sitt stöd när det gäller att avskaffa detta exportförbud. Det blir förmodligen oppositionens uppgift att försöka ena sig i frågan.</textBlock>
    <textBlock ix="56">Förbudet mot försäljning av snus inom EU är inte förenligt med principen om den fria rörligheten av varor på den inre marknaden. Det är diskriminerande, oproportionerligt och inkonsekvent, då ett antal andra betydligt mer hälsovådliga produkter i form av tobak och andra varor fritt kan cirkulera på den inre marknaden. Sverige kommer med alliansregeringen att kämpa vidare för att nå fram till att förbudet försvinner.</textBlock>
    <textBlock ix="57">Herr talman! Jag skulle vilja nämna några ord om en motion som handlar om handel med sjukvårdstjänster. Det är intressant och innebär en möjlighet att utveckla den delen av tjänstehandeln. Exportrådet arbetar vidare med det. Rådet fick 2009 i uppdrag att främja internationalisering och export av svensk vård och omsorg. Även EU-kommissionen har lämnat förslag till direktiv om patienträttigheter vid gränsöverskridande vård. Det syftar i första hand till att utveckla den inre marknaden genom att skapa tydligare rättsläge för patienters rätt till ersättning för planerad vård i andra EU-länder.</textBlock>
    <textBlock ix="58">Det är viktigt med olika reformer som kan bidra till ett ökat företagande och entreprenörskap också inom hälso- och sjukvårdsektorn. I det är främjandet av patienters möjligheter till vårdval en viktig del. Här finns möjligheter, och till det krävs ett öppet sinne för att inte fastna i otidsenliga schabloner. Det handlar om gränsöverskridande vård av patienter, inte om gränsöverskridande handel med patienter.</textBlock>
    <textBlock ix="59">Herr talman! I dagarna har regeringen lämnat en proposition angående en ny exportmyndighet. Myndigheterna Exportrådet och Invest Sweden ska slås ihop och bilda en ny myndighet. Det finns goda anledningar till det. Många företag skiljer inte på export och investering, och därför är det ganska naturligt att i det sammanhanget ha ett kontor som kan hantera frågorna under samlad hatt. I dag finns Exportrådet på 66 platser i 56 länder. Invest Sweden finns på fem platser. Förhoppningsvis kan vi förvänta oss en ganska kraftig ökning och synergieffekt av att myndigheterna nu kan samutnyttja sina resurser.</textBlock>
    <textBlock ix="60">Herr talman! Jag skulle vilja yrka bifall till utskottets förslag och avslag på motionerna.</textBlock>
  </contentBlock>
  <contentBlock ix="17">
    <textBlock ix="0">I detta anförande instämde Johan Johansson och Boriana Åberg (båda M) samt Mats Odell (KD).</textBlock>
    <textBlock ix="1">Anf.  122  KENT PERSSON (V) replik:</textBlock>
    <textBlock ix="2">Herr talman! Jag tackar Hans Rothenberg för ett intressant anförande. Han tog upp att handeln är ett viktigt redskap för att nå andra mål än just handelspolitiska, alltså ekonomisk utveckling, och att handel även med länder som inte är demokratiska, där det råder någon form av inskränkning av de mänskliga fri- och rättigheterna, kunde vara bra. På vilket sätt då, undrar jag.</textBlock>
    <textBlock ix="3">Låt oss se på det associationsavtal som EU tecknade med Colombia i juni. Colombia är ett av de länder som utmärkt sig för mord på fackligt aktiva. Jag kan inte förstå att det på något sätt kan vara positivt för de fackligt aktiva eller för anställda i Colombia att vi går in och ger stöd till fortsatt utveckling av förtrycket i landet. I stället borde vi ha använt ILO:s konventioner som argument för att få till stånd en ändring när det gäller rättigheterna i Colombia.</textBlock>
    <textBlock ix="4">På vilket sätt förbättrar det för befolkningen i Saudiarabien att vi gör affärer med Saudiarabien och säljer krigsmateriel dit? På vilket sätt är det positivt att Sverige var det enda land i EU som inte ville ha en bojkott av telekomindustrins verksamhet i Syrien i vintras? På vilket sätt förbättrar man då för oppositionen i Syrien? Detta är en handelspolitik som går stick i stäv med FN:s millenniemål och vad Global Compact har sagt.</textBlock>
    <textBlock ix="5">Anf.  123  HANS ROTHENBERG (M) replik:</textBlock>
    <textBlock ix="6">Herr talman! Jag tackar Kent Persson för frågorna som väldigt tydligt visar att det finns olika förhållningssätt i Sverige till handelspolitiken. Vi från allianssidan och jag som representerar Moderaterna har en övertygelse om att det är bättre att kommunicera, handla och tala med varandra än att inte göra det. Vi ska göra det så gott vi kan, använda alla till buds stående medel och stå för den svenska hållningen som handlar om ansvar och respekt för mänskliga rättigheter och människor. Även om de lever i ett förtryckt land ska de komma i åtnjutande av detta.</textBlock>
    <textBlock ix="7">På vad sätt blir det bättre för människorna i Colombia, Syrien och Saudiarabien om de inte får ta del av varor som Sverige kan erbjuda och som kan förbättra deras dagliga liv och se till att de kan kommunicera? Den frihetsrörelse som vi ser i Syrien i dag och som brutalt slås ned dagligen sattes i gång genom användning av telekomutrustning. Det var också denna som var gnistan i Tunisien som gjorde att man äntligen kunde börja samordna sina rörelser.</textBlock>
    <textBlock ix="8">Detta visar på att vi kan göra skillnad även mot brutala regimer, där Sveriges röst må vara som en liten mus i en manege full av elefanter. Vi kan göra skillnad för människorna i dessa länder, inte för regimerna. Det vill inte jag avhända de människorna.</textBlock>
    <textBlock ix="9">Anf.  124  KENT PERSSON (V) replik:</textBlock>
    <textBlock ix="10">Herr talman! Det var intressant att höra. Jag noterar att det är exakt vad Ewa Björling har sagt i riksdagen: att revolterna i Nordafrika inte hade varit möjliga över huvud taget utan hennes resor där och försäljningen av telekomutrustning. Men den telekomutrustning som finns i Syrien har faktiskt använts till att övervaka befolkningen och ha koll på var de är samt i direkta attacker. Det gäller systemet Ranos. Det är så det ser ut egentligen. När EU säger att vi borde ha en handelsbojkott säger Sverige nej. Är det verkligen rimligt? På vilket sätt stöder man oppositionen i Syrien genom att hävda att vi ska fortsätta att sälja övervakningsutrustning dit när övriga EU säger nej?</textBlock>
    <textBlock ix="11">Jag har svårt att se på vilket sätt det skulle bli bättre för de anställda i Colombia genom att vi tecknar handelsavtal, när man på punkt efter punkt bryter mot de avtal som vi egentligen har sagt att vi vill följa. De fackliga företrädarna där har jobbat och kämpat för att de anställda och de boende i Colombia ska få det bättre. När de har gjort det har de slagits ned totalt och fängslats eller avrättats.</textBlock>
    <textBlock ix="12">Det finns gränser för vilka vi ska handla med. Jag tycker inte att vi ska handla med Nordkorea, som är en fruktansvärd diktatur, och det tror jag inte att Hans Rothenberg tycker att vi ska göra heller. Men när det gäller Colombia tycker han att det är helt okej att vi fortsätter. Jag förstår inte logiken. När det gällde Sydafrika och apartheid ville vi ha en bojkott, men ni sade nej  vi skulle fortsätta att handla. Det är väl där vi har den moderata retoriken.</textBlock>
    <textBlock ix="13">Anf.  125  HANS ROTHENBERG (M) replik:</textBlock>
    <textBlock ix="14">Herr talman! Den moderata retoriken fortsätter och är ganska ihärdig. För att kunna skapa förändring kan vi inte ställa oss vid sidan av och försöka kasta papperssvalor in över en stängd gräns som vi annars inte kommer att ha möjlighet att nå över. Det bästa sättet att bryta ett motstånd som är aggressivt och brutalt hos en regim som förnedrar sina egna människor är snarare att försöka ta sig innanför dessa gränser, göra nytta och se till att människor kan få tillgång till svenska varor. Det kan vara alltifrån livsmedel och hälsovårdsprodukter till telekomutrustning, i princip vad som helst.</textBlock>
    <textBlock ix="15">Genom bojkotter straffar vi ut de här människorna. Regimer faller inte därför att man bojkottar dem. Man har diskuterat bojkotter i många sammanhang, inte bara i handelsfrågor utan även i idrottsfrågor. Man diskuterar det på många olika håll. Men bojkotter leder bara till att makten fortsätter att befästa sitt förtryck. Och varför ska människor bara för att de inte lever i en perfekt demokrati inte kunna få tillgång till exempelvis ett svenskt SOS Alarm-system? Det var det som diskuterades häromveckan gällande Saudiarabien.</textBlock>
    <textBlock ix="16">Kent Persson sade att Ewa Björling varit 26 gånger i Nordafrika men bara en gång i Sydamerika. Med den logiken skulle det ha inneburit att Ewa Björling inte skulle ha varit i Nordafrika. Men då skulle hon inte ha varit i Sydamerika heller, vilket Kent Persson tyckte att hon skulle vara. Jag kan å andra sidan säga att hennes statssekreterare Gunnar Oom har varit där ett antal gånger och gjort nytta.</textBlock>
    <textBlock ix="17">Anf.  126  BÖRJE VESTLUND (S) replik:</textBlock>
    <textBlock ix="18">Herr talman! I allt väsentligt har regeringen och Socialdemokraterna samma uppfattning vad gäller handelspolitiken. Det är väl bra att det finns någonting vi slipper gräla om.</textBlock>
    <textBlock ix="19">Jag skulle ändå vilja ta upp frågan om investeringspolitiken. Det är en hel del som inte är så klart när man nu ska slå ihop de två myndigheterna. För min del är jag intresserad av att veta hur man ska reda ut det. Det är trots allt två ganska skilda verksamheter. Det är inte särskilt många länder i världen som har den här organisationen. Jag är lite nyfiken på hur man närmare har tänkt sig att fortsätta verksamheten. Man måste ju ha tänkt till, men utredningen ger tyvärr inte särskilt många svar. Man säger att det är bra att slå ihop verksamheterna och att man kan vara på väldigt många fler ställen i världen. Ja, det kanske är bra. Men sedan då? På vilket sätt kommer man att kunna ta till vara den kompetens som finns i Invest Sweden?</textBlock>
    <textBlock ix="20">En annan fråga: Vi har fått en rapport från Svenskt Näringsliv som räknar med att konjunkturen kanske inte går åt det håll de har tänkt sig. Det går kanske inte helt åt rätt håll enligt Socialdemokraterna heller. Då behövs exportrådgivning på väldigt många håll. Vad tänker man göra för att hitta nya marknader som kanske inte ens är så långt ifrån oss? Jag såg siffran att den totala exporten till Polen utgör 3 procent. Detta jätteland borde man ha kunnat göra större insatser för. Vilka åtgärder kommer man att vidta för att underlätta för oss att inte hamna i en riktig lågkonjunktur? Vi vet vad det innebär.</textBlock>
    <textBlock ix="21">Anf.  127  HANS ROTHENBERG (M) replik:</textBlock>
    <textBlock ix="22">Herr talman! Det stämmer, Börje Vestlund, att konjunkturen inte ser bra ut runt om i världen. Det har varit känt länge att detta kommer att drabba också Sverige. Då är det väldigt skönt att vi i Sverige kan stå stabilt med stadiga ben på marken när det blåser. Vi har ordning och reda och har någonting att tryggt hålla oss i när det blåser och när det darrar i marken. Detta är viktigt att ha i baktankarna när vi ser vilka förutsättningar Sverige har jämfört med många andra länder.</textBlock>
    <textBlock ix="23">När det gäller att gå in på nya marknader tror jag inte att det finns någon som kan säga emot ambitionen att Sverige borde vara mer, oftare och med ännu större resurser överallt, eller i princip överallt  jag tittar på Kent Persson och noterar att det finns vissa undantag.</textBlock>
    <textBlock ix="24">Om vi lade alla våra resurser som finns tillgängliga skulle vi kunna göra fantastiska satsningar på exportmarknaderna. Vi skulle kunna gå in i princip vartenda land i världen. Nu vet vi alla att vi inte har den möjligheten att kunna lägga resurserna där. Det finns en hel del ytterligare som pockar på uppmärksamhet i statsbudgeten.</textBlock>
    <textBlock ix="25">När det gäller samgåendet mellan Exportrådet och Invest Sweden kan det vara en väldigt nyttig övning. Det handlar om att se vad det finns för samordningsfunktioner för två verksamheter som har levt relativt skilda från varandra. Det finns kanslier man kan slå ihop och kompetens som kan börja jobba över gränser.</textBlock>
    <textBlock ix="26">Den proposition som lades fram häromdagen innehåller inte några detaljregleringar för hur organisationen kommer att se ut. När väl riksdagen har fastslagit att göra denna förändring är det viktigt att organisationen själv får forma detta utifrån den kunskap som finns där.</textBlock>
    <textBlock ix="27">Anf.  128  BÖRJE VESTLUND (S) replik:</textBlock>
    <textBlock ix="28">Herr talman! Det är detta som gör att jag blir ännu mer orolig. Nu säger man att man fattar beslut om två myndigheter, och sedan får de ordna upp verksamheten bäst de vill. Det är på gränsen till oansvarigt. Vi kan återkomma om den debatten.</textBlock>
    <textBlock ix="29">Detta har jag aldrig varit med om vid någon annan sammanslagning, nedläggning eller ny organisation. Det brukar vara ganska mycket pekpinnar och en debatt om det. Jag förstår inte varför man vill göra så här med just denna verksamhet. Det var dessutom en bristfällig utredning. Vi kan återkomma till den frågan.</textBlock>
    <textBlock ix="30">Vi brukar säga att Sverige är ett litet land som är väldigt exportberoende. Alla håller med om det, och så är alla lyckliga. Problemet är att vi är ett litet land som är exportberoende som sannolikt är på väg in i en lågkonjunktur. Hur kan vi stimulera så att exporten utvecklas med det vi sagt om lokala exportrådgivare?</textBlock>
    <textBlock ix="31">Jag tog bara Polen som exempel. Det var inte så att vi skulle åka till Polen. Vi måste se till att vi får fart på exporten i framför allt de små och medelstora företagen. Där lämnas inte särskilt många svar från regeringens sida.</textBlock>
    <textBlock ix="32">Anf.  129  HANS ROTHENBERG (M) replik:</textBlock>
    <textBlock ix="33">Herr talman! Börje Vestlund får det nästan att framstå som att det inte äger rum någonting på exportfronten från svensk sida. Exportkreditnämnden har sedan flera år i uppdrag att just främja små och medelstora företag när det gäller att gå utomlands. Det är ett särskilt affärsområde hos den myndigheten.</textBlock>
    <textBlock ix="34">Det så kallade exportlånet är ett särskilt finansiellt stöd för exportsatsningar hos mindre företag. Dessutom riktar sig den grundläggande exportservicen vid Exportrådet till små och medelstora företag, vilken i huvudsak är finansieras med statliga medel.</textBlock>
    <textBlock ix="35">Det är viktigt att komma ihåg att det pågår en verksamhet. Den är både effektiv och mycket uppskattad av de företag som nyttjar den. Det som handlar om samgående mellan Invest Sweden och Exportrådet är snarare att fila till det ytterligare.</textBlock>
    <textBlock ix="36">Vi får anledning att återkomma om det är så att vi ska diskutera en betydligt mer detaljerad genomgång av hur den nya myndigheten eller bolaget kommer att fungera. Det är det inte rimligt att vi tar i den här diskussionen.</textBlock>
    <textBlock ix="37">Verkligheten förändrar sig. Det kommer att vara ett antal riktigt tuffa år för Sverige både inom landet och för svensk exportindustri. Jag tycker att vi ska bejaka det initiativ som nu har tagits och se till att våra ambitioner att ta sig ut ur världen ska mötas med omvärldens ambitioner att ta sig in i Sverige.</textBlock>
    <textBlock ix="38">Anf.  130  MATS ODELL (KD):</textBlock>
    <textBlock ix="39">Herr talman! Debatten har verkligen gått i enighetens tecken i själva grundfrågan om frihandelns positiva princip. Men så har det inte alltid varit, absolut inte. Striden om frihandeln hölls i detta hus under förra seklet. Ur den striden och striden om marknadsekonomins principer har frihandeln och marknadsekonomin gått segrande. Det är dagens debatt ett bra tecken på.</textBlock>
    <textBlock ix="40">Här i huset finns en övertygelse om att frihandel är en viktig princip att försvara. Vi i näringsutskottet har besökt ett antal olika länder och kontinenter. När vi har besökt snabbväxande länder har vi kunnat notera att där finns en smygande protektionistisk tendens. I kontakt och diskussion med våra parlamentariska motparter har vi försökt att tala om att frihandeln trots allt är det som långsiktigt kommer att ge också deras land en bättre utveckling.</textBlock>
    <textBlock ix="41">Detta är en kamp som måste vinnas hela tiden. Man tycker sig se kortsiktiga vinster. Men långsiktigt genererar frihandeln bättre ekonomiska förutsättningar för länder och deras medborgare än andra principer.</textBlock>
    <textBlock ix="42">Att värna om frihandeln som princip är för Sverige ett väldigt viktigt intresse, och vi har hört att Sverige är ett litet och exportberoende land. Men det är också ett globalt intresse. Även om utvecklingsländerna har särskilda behov som behöver beaktas är frihandel en stark välståndsskapande kraft också bland världens allra fattigaste länder.</textBlock>
    <textBlock ix="43">Sverige ska också vara en tydlig röst inom Europeiska unionen och andra forum för en öppen och fri handel och för att motverka olika protektionistiska krafter. Det gäller inte minst i tider av osäkerhet och oro för den ekonomiska utvecklingen.</textBlock>
    <textBlock ix="44">Lika viktigt är det att de pågående förhandlingarna inom Världshandelsorganisationen WTO, den så kallade Doharundan som har nämnts här, kan föras framåt mot ett ambitiöst mål. Men vi måste vara ärliga och konstatera att utsikterna för att Doharundan ska kunna slutföras i närtid ser ganska dystra ut för närvarande.</textBlock>
    <textBlock ix="45">Herr talman! Detta innebär att Sverige måste fortsätta att vara en pådrivande kraft i de förhandlingarna.</textBlock>
    <textBlock ix="46">I detta betänkande behandlas ett antal handelspolitiska områden. Det är handel och arbetsvillkor, miljöteknik till utvecklingsländer, miljö- och djurskyddskrav, exportförbudet av snus, exportfrämjande, digitala handelshinder, handel med sjukvårdstjänster, miljöteknikexport, export av svenska bär  det har vi nästan glömt bort här, har jag en känsla av  och exportfrämjande politik för global utveckling.</textBlock>
    <textBlock ix="47">Utskottet avstyrker antingen dessa motioner för att vi tycker att motionärerna har fel eller för att kraven redan är tillgodosedda.</textBlock>
    <textBlock ix="48">Herr talman! Med tanke på att Hans Rothenberg redan har debatterat detta vore det inte rimligt att jag ännu en gång upprepar den debatten.</textBlock>
    <textBlock ix="49">Anf.  131  JOSEF FRANSSON (SD):</textBlock>
    <textBlock ix="50">Herr talman! Jag fick med mycket kort varsel hoppa in i debatten i stället för min kollega Lars Isovaara som har skrivit ett framsynt och visionärt anförande. Jag ber att få yrka bifall reservationerna nr 4 och 7.</textBlock>
  </contentBlock>
  <contentBlock ix="18">
    <textBlock ix="0">Överläggningen var härmed avslutad.</textBlock>
  </contentBlock>
  <contentBlock ix="19">
    <textBlock ix="0">7 § Bordläggning och beslut om förlängd motionstid</textBlock>
  </contentBlock>
  <contentBlock ix="20">
    <textBlock ix="0">Anmäldes och bordlades</textBlock>
  </contentBlock>
  <contentBlock ix="23">
    <textBlock ix="0">Kammaren biföll talmannens förslag att motionstiden för denna proposition skulle förlängas till
   
    onsdagen den 11 april
   
   .</textBlock>
    <textBlock ix="1">8 § Anmälan om interpellationer</textBlock>
  </contentBlock>
  <contentBlock ix="24">
    <textBlock ix="0">Anmäldes att följande interpellationer framställts</textBlock>
  </contentBlock>
  <contentBlock ix="25">
    <textBlock ix="0">den 22 mars</textBlock>
  </contentBlock>
  <contentBlock ix="28">
    <textBlock ix="0">Gunnar Sandberg</textBlock>
  </contentBlock>
  <contentBlock ix="31">
    <textBlock ix="0">Hans Ekström</textBlock>
  </contentBlock>
  <contentBlock ix="34">
    <textBlock ix="0">Peter Hultqvist</textBlock>
  </contentBlock>
  <contentBlock ix="37">
    <textBlock ix="0">Monica Green</textBlock>
  </contentBlock>
  <contentBlock ix="40">
    <textBlock ix="0">Interpellationerna redovisas i bilaga som fogats till riksdagens snabbprotokoll tisdagen den 27 mars.</textBlock>
    <textBlock ix="1">9 § Anmälan om frågor för skriftliga svar</textBlock>
  </contentBlock>
  <contentBlock ix="41">
    <textBlock ix="0">Anmäldes att följande frågor för skriftliga svar framställts</textBlock>
  </contentBlock>
  <contentBlock ix="42">
    <textBlock ix="0">den 22 mars</textBlock>
  </contentBlock>
  <contentBlock ix="45">
    <textBlock ix="0">Krister Örnfjäder</textBlock>
  </contentBlock>
  <contentBlock ix="48">
    <textBlock ix="0">Yilmaz Kerimo</textBlock>
  </contentBlock>
  <contentBlock ix="51">
    <textBlock ix="0">Robert Halef</textBlock>
  </contentBlock>
  <contentBlock ix="54">
    <textBlock ix="0">Annelie Enochson</textBlock>
  </contentBlock>
  <contentBlock ix="57">
    <textBlock ix="0">Krister Örnfjäder</textBlock>
  </contentBlock>
  <contentBlock ix="60">
    <textBlock ix="0">Krister Örnfjäder</textBlock>
  </contentBlock>
  <contentBlock ix="63">
    <textBlock ix="0">Krister Örnfjäder</textBlock>
  </contentBlock>
  <contentBlock ix="66">
    <textBlock ix="0">Krister Örnfjäder</textBlock>
  </contentBlock>
  <contentBlock ix="69">
    <textBlock ix="0">Krister Örnfjäder</textBlock>
  </contentBlock>
  <contentBlock ix="72">
    <textBlock ix="0">Hans Linde</textBlock>
  </contentBlock>
  <contentBlock ix="75">
    <textBlock ix="0">Frågorna redovisas i bilaga som fogats till riksdagens snabbprotokoll tisdagen den 27 mars.</textBlock>
    <textBlock ix="1">10 § Anmälan om skriftliga svar på frågor</textBlock>
  </contentBlock>
  <contentBlock ix="76">
    <textBlock ix="0">Anmäldes att skriftliga svar på följande frågor inkommit</textBlock>
  </contentBlock>
  <contentBlock ix="77">
    <textBlock ix="0">den 22 mars</textBlock>
  </contentBlock>
  <contentBlock ix="80">
    <textBlock ix="0">Ann-Kristine Johansson</textBlock>
  </contentBlock>
  <contentBlock ix="82">
    <textBlock ix="0">Bättre insatser vid missbruk och beroende</textBlock>
  </contentBlock>
  <contentBlock ix="83">
    <textBlock ix="0">William Petzäll</textBlock>
  </contentBlock>
  <contentBlock ix="86">
    <textBlock ix="0">Svaren redovisas i bilaga som fogats till riksdagens snabbprotokoll tisdagen den 27 mars.</textBlock>
    <textBlock ix="1">11 § Kammaren åtskildes kl. 16.59.</textBlock>
  </contentBlock>
  <contentBlock ix="88">
    <textBlock ix="0">Förhandlingarna leddes</textBlock>
  </contentBlock>
  <contentBlock ix="99">
    <textBlock ix="0">/Eva-Lena Ekman</textBlock>
  </contentBlock>
</protocol>
