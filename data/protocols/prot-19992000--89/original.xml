<protocol id="prot-19992000--89">
  <contentBlock page="0" id="i-cb172304cc8e2de3">
    <textBlock id="i-505419f32ad05677">19.00 - 23.08</textBlock>
  </contentBlock>
  <contentBlock page="0" id="i-35710717bff558cc">
    <textBlock id="i-505ce65ed47a0b62">Det justerade protokollet beräknas utkomma om 3 veckor</textBlock>
  </contentBlock>
  <contentBlock page="0" id="i-3640fdc9ed3a1311">
    <textBlock id="i-555c45eb571c2f2c">----------------------------------------------------------------------</textBlock>
  </contentBlock>
  <contentBlock page="0" id="i-2b40edf641cbd992">
    <textBlock id="i-2ca4d148e9b21bff">1 §  Justering av protokoll</textBlock>
  </contentBlock>
  <contentBlock page="0" id="i-b4997f0921411136">
    <textBlock id="i-d84203e8c7ee25fd">Justerades protokollet för den 24 mars.</textBlock>
    <textBlock id="i-8fe36cc2552e9f53">2 §  Beslut om utskottsbetänkanden som slutdebatterats den 29 mars</textBlock>
  </contentBlock>
  <contentBlock page="0" id="i-82fc62da5f357434">
    <textBlock id="i-f6d05b6fa1974516">FöU2 Det nya försvaret</textBlock>
    <textBlock id="i-939bcb9e8a2ab747">Mom. 1 (avslag på propositionen i sin helhet)</textBlock>
    <textBlock id="i-c97f1d85b233504f">1. utskottet</textBlock>
    <textBlock id="i-49cd64d428b136b0">2. res. 1 (m, kd, fp)</textBlock>
    <textBlock id="i-660c51f2b3c53e9a">Votering:</textBlock>
    <textBlock id="i-953afdcc47d4152b">180 för utskottet</textBlock>
    <textBlock id="i-a1c0ddd0956ca013">125 för res. 1</textBlock>
    <textBlock id="i-99f8cb7664204d38">8 avstod</textBlock>
    <textBlock id="i-c78bbb791eed6f1e">36 frånvarande</textBlock>
    <textBlock id="i-0b48ec57d69ebd28">Kammaren biföll utskottets hemställan.</textBlock>
    <textBlock id="i-46b1bdd9918c26f0">Partivis fördelning av rösterna:</textBlock>
    <textBlock id="i-63078e1256102ad8">För utskottet:  120 s, 37 v, 17 c, 6 mp</textBlock>
    <textBlock id="i-3a7ec78fa1cb14d8">För res. 1:     73 m, 38 kd, 14 fp</textBlock>
    <textBlock id="i-4027d79642fb0ecd">Avstod: 1 v, 7 mp</textBlock>
    <textBlock id="i-0326364ae25e1413">Frånvarande:    11 s, 9 m, 5 v, 4 kd, 1 c, 3 fp, 3 mp</textBlock>
    <textBlock id="i-6e2b3c71d5c470db">Mikael Johansson, Per Lager och Ewa Larsson (alla mp) anmälde att de avsett att rösta ja men markerats ha avstått från att rösta.</textBlock>
  </contentBlock>
  <contentBlock page="0" id="i-e2fcb48631fd3a7f">
    <textBlock id="i-5433879b5ad15eb1">Mom. 3 (vissa försvarsekonomiska frågor)</textBlock>
    <textBlock id="i-9ba892ee78b4242c">1. utskottet</textBlock>
    <textBlock id="i-084a4b35bf0daf5e">2. res. 4 (mp)</textBlock>
    <textBlock id="i-0de0c49cc37138ef">Votering:</textBlock>
    <textBlock id="i-1dc5913828a85732">176 för utskottet</textBlock>
    <textBlock id="i-b37272fb012035be">15 för res. 4</textBlock>
    <textBlock id="i-3abdb5f29582cefe">124 avstod</textBlock>
    <textBlock id="i-6d66d6577c7b8cf6">34 frånvarande</textBlock>
    <textBlock id="i-427afe27a1f316c3">Kammaren biföll utskottets hemställan.</textBlock>
    <textBlock id="i-7052ba825b3241ad">Partivis fördelning av rösterna:</textBlock>
    <textBlock id="i-62ec8a823dfc1423">För utskottet:  120 s, 38 v, 17 c, 1 fp</textBlock>
    <textBlock id="i-60f01a9b8b13b8f4">För res. 4:     15 mp</textBlock>
    <textBlock id="i-b979474aaca8b06b">Avstod: 73 m, 38 kd, 13 fp</textBlock>
    <textBlock id="i-c437850cb2794e09">Frånvarande:    11 s, 9 m, 5 v, 4 kd, 1 c, 3 fp, 1 mp</textBlock>
  </contentBlock>
  <contentBlock page="0" id="i-a0050279adc1e9d3">
    <textBlock id="i-6ed2584985e89d06">Mom. 6 (stöd till internationell minröjning)</textBlock>
    <textBlock id="i-b23722358ed0a9f7">1. utskottet</textBlock>
    <textBlock id="i-05dc96f82a7423ea">2. res. 6 (v, mp)</textBlock>
    <textBlock id="i-34bc89bc2a467d86">Votering:</textBlock>
    <textBlock id="i-ce296ca498d1f086">208 för utskottet</textBlock>
    <textBlock id="i-f06dee59b7285212">53 för res. 6</textBlock>
    <textBlock id="i-e5c0271f9802bc5e">54 avstod</textBlock>
    <textBlock id="i-b50f511fd162046c">34 frånvarande</textBlock>
    <textBlock id="i-272746163d7ca533">Kammaren biföll utskottets hemställan.</textBlock>
    <textBlock id="i-a41b46093b8903c7">Partivis fördelning av rösterna:</textBlock>
    <textBlock id="i-02cfc5afd11c8f6f">För utskottet:  120 s, 70 m, 17 c, 1 fp</textBlock>
    <textBlock id="i-d905b970ef3a19aa">För res. 6:     38 v, 15 mp</textBlock>
    <textBlock id="i-32d964e52f61b3aa">Avstod: 3 m, 38 kd, 13 fp</textBlock>
    <textBlock id="i-d3a4c70ed396cf28">Frånvarande:    11 s, 9 m, 5 v, 4 kd, 1 c, 3 fp, 1 mp</textBlock>
    <textBlock id="i-1d3fd789cabdf2ba">Ulf Nilsson (fp) anmälde att han avsett att avstå från att rösta men markerats ha röstat ja.</textBlock>
  </contentBlock>
  <contentBlock page="0" id="i-6979d3de97d69413">
    <textBlock id="i-93df8e9e910c1e7a">Mom. 8 (Försvarsmaktens krigsförband)</textBlock>
    <textBlock id="i-dd1614ff27ab95e7">1. utskottet</textBlock>
    <textBlock id="i-00435959964a7ad4">2. res. 9 (v)</textBlock>
    <textBlock id="i-1e615069bdb76595">3. res. 10 (mp)</textBlock>
    <textBlock id="i-3226fea684c9a03b">Förberedande votering:</textBlock>
    <textBlock id="i-2b8e11df5f9344dd">39 för res. 9</textBlock>
    <textBlock id="i-0ad138baaa85a019">15 för res. 10</textBlock>
    <textBlock id="i-3dceddb148d82547">261 avstod</textBlock>
    <textBlock id="i-9d3b367a7314fc37">34 frånvarande</textBlock>
    <textBlock id="i-34ef38651f999839">Kammaren biträdde res. 9.</textBlock>
    <textBlock id="i-124150f36dde9d81">Huvudvotering:</textBlock>
    <textBlock id="i-a593dcb29c3973ec">137 för utskottet</textBlock>
    <textBlock id="i-9fe6f1227fcc63a6">38 för res. 9</textBlock>
    <textBlock id="i-a1d2e7972f14ef7c">140 avstod</textBlock>
    <textBlock id="i-1299adcf970b7c6c">34 frånvarande</textBlock>
    <textBlock id="i-cb101c5e0250bf9d">Kammaren biföll utskottets hemställan.</textBlock>
    <textBlock id="i-0a2117495f0c99f1">Partivis fördelning av rösterna:</textBlock>
    <textBlock id="i-33a55e0d397f99ed">För utskottet:  120 s, 17 c</textBlock>
    <textBlock id="i-4a4bc5649676e82b">För res. 9:     38 v</textBlock>
    <textBlock id="i-cabc5ec3fe9d6c40">Avstod: 73 m, 38 kd, 14 fp, 15 mp</textBlock>
    <textBlock id="i-bddae15cd026d79e">Frånvarande:    11 s, 9 m, 5 v, 4 kd, 1 c, 3 fp, 1 mp</textBlock>
  </contentBlock>
  <contentBlock page="0" id="i-f4f503e0c4c7d3d1">
    <textBlock id="i-dd50e810f09d2d82">Mom. 14 (inrättande av militärdistrikt)</textBlock>
    <textBlock id="i-b7d255055e7e3156">1. utskottet</textBlock>
    <textBlock id="i-683c5b9005458982">2. res. 12 (v)</textBlock>
    <textBlock id="i-845074038ee2b876">Votering:</textBlock>
    <textBlock id="i-ba5241c71d307711">151 för utskottet</textBlock>
    <textBlock id="i-9e7eb50ce8359a98">38 för res. 12</textBlock>
    <textBlock id="i-e714e64ef82405c1">126 avstod</textBlock>
    <textBlock id="i-3638f4062211ceca">34 frånvarande</textBlock>
    <textBlock id="i-51371478c2be034b">Kammaren biföll utskottets hemställan.</textBlock>
    <textBlock id="i-e27cd77f9ee241b4">Partivis fördelning av rösterna:</textBlock>
    <textBlock id="i-1d9ef85cc3b013c3">För utskottet:  119 s, 17 c, 15 mp</textBlock>
    <textBlock id="i-6787792973a3a422">För res. 12:    38 v</textBlock>
    <textBlock id="i-f33002a5a6cd422f">Avstod: 1 s, 73 m, 38 kd, 14 fp</textBlock>
    <textBlock id="i-4f9f3c5966879894">Frånvarande:    11 s, 9 m, 5 v, 4 kd, 1 c, 3 fp, 1 mp</textBlock>
  </contentBlock>
  <contentBlock page="0" id="i-3e6409cb414767aa">
    <textBlock id="i-50e0db7a275ec36a">Mom. 15 (förstärkta militärdistriktsenheter)</textBlock>
    <textBlock id="i-fce36be05c682038">1. utskottet</textBlock>
    <textBlock id="i-6ded16a9010a68f9">2. res. 13 (v)</textBlock>
    <textBlock id="i-dc8e946c696fcd82">Votering:</textBlock>
    <textBlock id="i-1eda0561a0e51232">155 för utskottet</textBlock>
    <textBlock id="i-4b5de77595acd06e">38 för res. 13</textBlock>
    <textBlock id="i-95a21595d95467ac">122 avstod</textBlock>
    <textBlock id="i-7276ec18a776bdb2">34 frånvarande</textBlock>
    <textBlock id="i-5ecdd093269fe7a8">Kammaren biföll utskottets hemställan.</textBlock>
    <textBlock id="i-c3469490de4ff5b3">Partivis fördelning av rösterna:</textBlock>
    <textBlock id="i-48fe571e586522dd">För utskottet:  120 s, 3 m, 17 c, 15 mp</textBlock>
    <textBlock id="i-9af3aeb44bae05b5">För res. 13:    38 v</textBlock>
    <textBlock id="i-4e444dbd0e0f6c6c">Avstod: 70 m, 38 kd, 14 fp</textBlock>
    <textBlock id="i-1330f03fa3497830">Frånvarande:    11 s, 9 m, 5 v, 4 kd, 1 c, 3 fp, 1 mp</textBlock>
  </contentBlock>
  <contentBlock page="0" id="i-972fb8d94a9ad4da">
    <textBlock id="i-65d1b699a6f2b457">Mom. 19 (grundprinciper samt Försvarsmaktens organisatoriska utformning i stort)</textBlock>
    <textBlock id="i-098ae78ee8dbda6a">1. utskottet</textBlock>
    <textBlock id="i-4696df5678b91a78">2. res. 15 (m, kd)</textBlock>
    <textBlock id="i-1ad36036dd506888">Votering:</textBlock>
    <textBlock id="i-683494dcf4274dc7">189 för utskottet</textBlock>
    <textBlock id="i-c7fbec0655df3895">111 för res. 15</textBlock>
    <textBlock id="i-ae60e8e3746b1c80">15 avstod</textBlock>
    <textBlock id="i-2b294aa28a60a633">34 frånvarande</textBlock>
    <textBlock id="i-18cc2614cca34959">Kammaren biföll utskottets hemställan.</textBlock>
    <textBlock id="i-532b2a6d7648582d">Partivis fördelning av rösterna:</textBlock>
    <textBlock id="i-63ed23d9a4402f30">För utskottet:  120 s, 37 v, 17 c, 15 mp</textBlock>
    <textBlock id="i-506ce9ceca9a75d4">För res. 15:    73 m, 38 kd</textBlock>
    <textBlock id="i-d9e3c3a348ab5c96">Avstod: 1 v, 14 fp</textBlock>
    <textBlock id="i-abdfe940ac523c77">Frånvarande:    11 s, 9 m, 5 v, 4 kd, 1 c, 3 fp, 1 mp</textBlock>
  </contentBlock>
  <contentBlock page="0" id="i-bef4d179fb3afcbb">
    <textBlock id="i-1f3aae938be3d39c">Mom. 20 (armébrigader)</textBlock>
    <textBlock id="i-36dd9ea6f1ea6eaa">Yrkanden:</textBlock>
    <textBlock id="i-db5acaf0507d046c">1. utskottet</textBlock>
    <textBlock id="i-e918339d4535cd92">2. res. 16 i motsvarande del (m)</textBlock>
    <textBlock id="i-3a4ef09ff56784f9">3. utskottets hemställan med den ändring som föranleddes av bifall till mot. Fö34 yrk. 1 (kd)</textBlock>
    <textBlock id="i-0b0e421dc8c3fdd1">Förberedande votering:</textBlock>
    <textBlock id="i-f3d110b48570d999">76 för res. 16</textBlock>
    <textBlock id="i-7fe04678a1f0e7ef">2 för mot.</textBlock>
    <textBlock id="i-360922086676fdb2">237 avstod</textBlock>
    <textBlock id="i-d49c25eaa6b4460e">34 frånvarande</textBlock>
    <textBlock id="i-7fb779bc47a5a84a">Kammaren biträdde res. 16.</textBlock>
    <textBlock id="i-618a2ed642c61b6a">Huvudvotering:</textBlock>
    <textBlock id="i-e5dd935b57a9067f">171 för utskottet</textBlock>
    <textBlock id="i-662f5b2d9a9b2081">76 för res. 16</textBlock>
    <textBlock id="i-b17616855ed40bf9">67 avstod</textBlock>
    <textBlock id="i-af9d562f5c552447">35 frånvarande</textBlock>
    <textBlock id="i-e848099c0e6b6f7d">Kammaren biföll utskottets hemställan.</textBlock>
    <textBlock id="i-255571715c6cf1d0">För utskottet:  119 s, 35 v, 17 c</textBlock>
    <textBlock id="i-0ddb9db0517f9f95">För res. 16:    73 m, 3 kd</textBlock>
    <textBlock id="i-ddab9ca2a173ffab">Avstod: 3 v, 35 kd, 14 fp, 15 mp</textBlock>
    <textBlock id="i-477a5c1c7b567209">Frånvarande:    12 s, 9 m, 5 v, 4 kd, 1 c, 3 fp, 1 mp</textBlock>
  </contentBlock>
  <contentBlock page="0" id="i-35737a302fcea79e">
    <textBlock id="i-3b3ae9d866443f21">Mom. 21, 22, 23, 24 och 25 (artilleriförband, luftvärnsförband, signalförband, ingenjörsförband och trängförband)</textBlock>
    <textBlock id="i-ea0d3c7ba913ffe5">1. utskottet</textBlock>
    <textBlock id="i-c51af7fe6442ebe4">2. res. 16 i motsvarande del (m)</textBlock>
    <textBlock id="i-daee0d4b3702e638">Votering:</textBlock>
    <textBlock id="i-27deed2726817f3e">172 för utskottet</textBlock>
    <textBlock id="i-6548442700882648">74 för res. 16</textBlock>
    <textBlock id="i-23853a4f4a9904f4">67 avstod</textBlock>
    <textBlock id="i-0523c95cdff9c79e">36 frånvarande</textBlock>
    <textBlock id="i-56b54e7a1548190a">Kammaren biföll utskottets hemställan.</textBlock>
    <textBlock id="i-3ec8ada7b21a9597">Partivis fördelning av rösterna:</textBlock>
    <textBlock id="i-4728f077633d4863">För utskottet:  120 s, 35 v, 17 c</textBlock>
    <textBlock id="i-eb195ab82b097887">För res. 16:    73 m, 1 kd</textBlock>
    <textBlock id="i-faa98f0035ac861b">Avstod: 3 v, 36 kd, 13 fp, 15 mp</textBlock>
    <textBlock id="i-a3416ffd0d4c88d8">Frånvarande:    11 s, 9 m, 5 v, 5 kd, 1 c, 4 fp, 1 mp</textBlock>
  </contentBlock>
  <contentBlock page="0" id="i-fb551003b5990272">
    <textBlock id="i-4a6798fe705abaa8">Mom. 26 (jägarförband)</textBlock>
    <textBlock id="i-8080b0555900447f">Yrkanden:</textBlock>
    <textBlock id="i-e97ab2569a6bdb65">1. utskottet</textBlock>
    <textBlock id="i-405d22a1835da3c5">2. res. 16 i motsvarande del (m)</textBlock>
    <textBlock id="i-f1208d78bb3f1678">3. utskottets hemställan med den ändring som föranleddes av bifall till mot. Fö31 yrk. 3 (kd)</textBlock>
    <textBlock id="i-3b668458bc3cc49a">Förberedande votering:</textBlock>
    <textBlock id="i-97c0b38cd9fe3648">73 för res. 16</textBlock>
    <textBlock id="i-d91f87ca1f999cc3">5 för mot.</textBlock>
    <textBlock id="i-d23fe123d472c56a">236 avstod</textBlock>
    <textBlock id="i-3546eb105d611cc5">35 frånvarande</textBlock>
    <textBlock id="i-c831bbc5da26b963">Kammaren biträdde res. res. 16.</textBlock>
    <textBlock id="i-8c7a59071ab4610b">Huvudvotering:</textBlock>
    <textBlock id="i-e1110eb3e4dc6f02">185 för utskottet</textBlock>
    <textBlock id="i-6c5327ca37149d9d">73 för res. 16</textBlock>
    <textBlock id="i-7cdf0480093610ad">57 avstod</textBlock>
    <textBlock id="i-66afa8eb90d634b7">34 frånvarande</textBlock>
    <textBlock id="i-42d81b728a90de75">Kammaren biföll utskottets hemställan.</textBlock>
    <textBlock id="i-553588db21196419">Partivis fördelning av rösterna:</textBlock>
    <textBlock id="i-c5a07b77be20432a">För utskottet:  120 s, 33 v, 17 c, 15 mp</textBlock>
    <textBlock id="i-fbf8a24b435c8339">För res. 16:    73 m</textBlock>
    <textBlock id="i-35e2fd06cc9b7e50">Avstod: 5 v, 38 kd, 14 fp</textBlock>
    <textBlock id="i-67f1ae863e60a175">Frånvarande:    11 s, 9 m, 5 v, 4 kd, 1 c, 3 fp, 1 mp</textBlock>
  </contentBlock>
  <contentBlock page="0" id="i-64a7d46f29030369">
    <textBlock id="i-40f3146f3df6840c">Mom. 27 (markstridskrafterna i övrigt)</textBlock>
    <textBlock id="i-9dfc485a03a51f66">Yrkanden:</textBlock>
    <textBlock id="i-daeb77ba834b7806">1. utskottet</textBlock>
    <textBlock id="i-a92140d87d2b3c96">2. utskottets hemställan med den ändring som föranleddes av bifall till mot. Fö30 yrk. 1 (kd)</textBlock>
    <textBlock id="i-9f95c8b0f446b75f">Votering:</textBlock>
    <textBlock id="i-173e60a9690e602a">174 för utskottet</textBlock>
    <textBlock id="i-22b6dd8d31f63640">4 för mot.</textBlock>
    <textBlock id="i-8f7790db542f20d4">137 avstod</textBlock>
    <textBlock id="i-c6ae9a557ec81748">34 frånvarande</textBlock>
    <textBlock id="i-49111f65c8f4c262">Kammaren biföll utskottets hemställan.</textBlock>
    <textBlock id="i-bbe501aca46fd146">Partivis fördelning av rösterna:</textBlock>
    <textBlock id="i-0c6ae3669b0799f8">För utskottet:  120 s, 37 v, 17 c</textBlock>
    <textBlock id="i-f7ca512faa8628e3">För mot.:       1 m, 3 kd</textBlock>
    <textBlock id="i-97b917553f183984">Avstod: 72 m, 1 v, 35 kd, 14 fp, 15 mp</textBlock>
    <textBlock id="i-466a8acd99211a8b">Frånvarande:    11 s, 9 m, 5 v, 4 kd, 1 c, 3 fp, 1 mp</textBlock>
  </contentBlock>
  <contentBlock page="0" id="i-fd9898afd19566eb">
    <textBlock id="i-d464aa38acaa112e">Mom. 28 (kustartilleriförband)</textBlock>
    <textBlock id="i-08822bea1b2e1fc5">Yrkanden:</textBlock>
    <textBlock id="i-c4c765fc4d37cdce">1. utskottet</textBlock>
    <textBlock id="i-f80a1280004234b3">2. res. 16 i motsvarande del (m)</textBlock>
    <textBlock id="i-0effed8350f1a88e">3. utskottets hemställan med den ändring som föranleddes av bifall till mot. Fö33 yrk 2 och 3 (kd)</textBlock>
    <textBlock id="i-cabe3c26c9d95f18">Förberedande votering:</textBlock>
    <textBlock id="i-b3108ba10d7ec671">75 för res. 16</textBlock>
    <textBlock id="i-d2f02c4660cc3a15">2 för mot.</textBlock>
    <textBlock id="i-983c424f7a8b1a89">238 avstod</textBlock>
    <textBlock id="i-369559e20089d330">34 frånvarande</textBlock>
    <textBlock id="i-0d4747bc3dde8101">Kammaren biträdde res. 16.</textBlock>
    <textBlock id="i-caed8b35756e4558">Huvudvotering:</textBlock>
    <textBlock id="i-55978e85630760b6">175 för utskottet</textBlock>
    <textBlock id="i-6900b28dcefef5be">72 för res. 16</textBlock>
    <textBlock id="i-fb9809a551b302cc">67 avstod</textBlock>
    <textBlock id="i-e9f6ca4da8ba9519">35 frånvarande</textBlock>
    <textBlock id="i-6428b50f1a197868">Kammaren biföll utskottets hemställan.</textBlock>
    <textBlock id="i-1f83e9ad1d458cd9">Partivis fördelning av rösterna:</textBlock>
    <textBlock id="i-dd1ff74e557852f0">För utskottet:  120 s, 1 m, 37 v, 17 c</textBlock>
    <textBlock id="i-b56b1cb0c6e254f5">För res. 16:    71 m, 1 kd</textBlock>
    <textBlock id="i-bf6ab9428fd6ed88">Avstod: 1 v, 37 kd, 14 fp, 15 mp</textBlock>
    <textBlock id="i-298ad5d128f3502b">Frånvarande:    11 s, 10 m, 5 v, 4 kd, 1 c, 3 fp, 1 mp</textBlock>
  </contentBlock>
  <contentBlock page="0" id="i-022a7acba407df9c">
    <textBlock id="i-53fb323bf8f9ef80">Mom. 29 (sjöstridskrafter)</textBlock>
    <textBlock id="i-da54c6e4ef05e3ff">1. utskottet</textBlock>
    <textBlock id="i-3ce8479aea0e0689">2. res. 16 i motsvarande del (m)</textBlock>
    <textBlock id="i-fe64f0a9efd6ea72">3. res. 21 (kd)</textBlock>
    <textBlock id="i-ebe44e5cd4a22c8f">Förberedande votering:</textBlock>
    <textBlock id="i-16846002adf09560">74 för res. 16</textBlock>
    <textBlock id="i-775d1c13491505da">37 för res. 21</textBlock>
    <textBlock id="i-a50d1f88b8aba5b4">204 avstod</textBlock>
    <textBlock id="i-418b56dc2f050e9a">34 frånvarande</textBlock>
    <textBlock id="i-2da98d3809ce0440">Kammaren biträdde res. 16.</textBlock>
    <textBlock id="i-99e888c5ef6e70bc">Huvudvotering:</textBlock>
    <textBlock id="i-396d3f70a08412f9">190 för utskottet</textBlock>
    <textBlock id="i-35c31bcbc6727f13">73 för res. 16</textBlock>
    <textBlock id="i-5bd03b00d3ed66c1">52 avstod</textBlock>
    <textBlock id="i-0057b0fada4b5546">34 frånvarande</textBlock>
    <textBlock id="i-5610265b3b568fb7">Kammaren biföll utskottets hemställan.</textBlock>
    <textBlock id="i-f31133211e2c7925">Partivis fördelning av rösterna:</textBlock>
    <textBlock id="i-1a0009ab37b1d4a0">För utskottet:  120 s, 38 v, 17 c, 15 mp</textBlock>
    <textBlock id="i-8fe0887f6b00b2d5">För res. 16:    73 m</textBlock>
    <textBlock id="i-ed91afc900fb51c8">Avstod: 38 kd, 14 fp</textBlock>
    <textBlock id="i-2cf3c98e4ff17f5d">Frånvarande:    11 s, 9 m, 5 v, 4 kd, 1 c, 3 fp, 1 mp</textBlock>
  </contentBlock>
  <contentBlock page="0" id="i-a4e01bf79cf6f179">
    <textBlock id="i-951b1d5d6d9f4e5a">Mom. 31 (flygstridskrafter)</textBlock>
    <textBlock id="i-b7bcee5140e9b234">1. utskottet</textBlock>
    <textBlock id="i-0317b904356dcf21">2. res. 16 i motsvarande del (m)</textBlock>
    <textBlock id="i-7c163422159df3e7">3. res. 24 (mp)</textBlock>
    <textBlock id="i-69fda4b57ceda977">Förberedande votering:</textBlock>
    <textBlock id="i-5b2d3331e4607f81">76 för res. 16</textBlock>
    <textBlock id="i-9f4b8129608c7544">23 för res. 24</textBlock>
    <textBlock id="i-dbcefa4eb62a4b84">216 avstod</textBlock>
    <textBlock id="i-ed1529c40d694273">34 frånvarande</textBlock>
    <textBlock id="i-bc6516808929a47e">Kammaren biträdde res. 16.</textBlock>
    <textBlock id="i-db99a1c796691bbb">Huvudvotering:</textBlock>
    <textBlock id="i-fdacded08dff51f4">173 för utskottet</textBlock>
    <textBlock id="i-50b7e29db06cc7bb">79 för res. 16</textBlock>
    <textBlock id="i-eeee07fe03566b5b">62 avstod</textBlock>
    <textBlock id="i-49e5bdf40369fec2">35 frånvarande</textBlock>
    <textBlock id="i-f9d360e2b07c9bf4">Kammaren biföll utskottets hemställan.</textBlock>
    <textBlock id="i-e7a88d8bb742470d">Partivis fördelning av rösterna:</textBlock>
    <textBlock id="i-964c68e6dd793021">För utskottet:  120 s, 36 v, 17 c</textBlock>
    <textBlock id="i-94f995e3d19d6f14">För res. 16:    72 m, 5 kd, 2 fp</textBlock>
    <textBlock id="i-54f3b3800dbb4bf1">Avstod: 2 v, 33 kd, 12 fp, 15 mp</textBlock>
    <textBlock id="i-a59e3bebdf936017">Frånvarande:    11 s, 10 m, 5 v, 4 kd, 1 c, 3 fp, 1 mp</textBlock>
  </contentBlock>
  <contentBlock page="0" id="i-62709889724946a8">
    <textBlock id="i-795b1538b8455585">Mom. 32 (regionalt försvar)</textBlock>
    <textBlock id="i-f62ef4f4b4584772">1. utskottet</textBlock>
    <textBlock id="i-c22a093dc138c08f">2. res. 25 (m)</textBlock>
    <textBlock id="i-c15062c685cee2cc">Votering:</textBlock>
    <textBlock id="i-0b64196cd5e50b72">188 för utskottet</textBlock>
    <textBlock id="i-43c136b9070198c6">73 för res. 25</textBlock>
    <textBlock id="i-26a15ca0dd71580e">51 avstod</textBlock>
    <textBlock id="i-ec996220bcb4fbc8">37 frånvarande</textBlock>
    <textBlock id="i-d9c4ab452f683a12">Kammaren biföll utskottets hemställan</textBlock>
    <textBlock id="i-963a09a06682040a">Partivis fördelning av rösterna:</textBlock>
    <textBlock id="i-87238ba92addf235">För utskottet:  120 s, 38 v, 17 c, 13 mp</textBlock>
    <textBlock id="i-7a04d28a6c4c1b8c">För res. 25:    72 m, 1 kd</textBlock>
    <textBlock id="i-05de47220d3c6320">Avstod: 37 kd, 14 fp</textBlock>
    <textBlock id="i-088044fa50261408">Frånvarande:    11 s, 10 m, 5 v, 4 kd, 1 c, 3 fp, 3 mp</textBlock>
  </contentBlock>
  <contentBlock page="0" id="i-649ac454b22e970f">
    <textBlock id="i-6ac46ac5343f47e7">Mom. 35 (inriktning av Försvarsmaktens anskaffning av materiel m.m.)</textBlock>
    <textBlock id="i-43a1e1a6d099615c">1. utskottet</textBlock>
    <textBlock id="i-cdbcee5ff2701390">2. res. 28 (v)</textBlock>
    <textBlock id="i-51b12e001325a302">3. res. 30 (mp)</textBlock>
    <textBlock id="i-62229beaa52b02a4">Förberedande votering:</textBlock>
    <textBlock id="i-fb9337429a5276f6">38 för res. 28</textBlock>
    <textBlock id="i-2fcaeffb2bf28cf9">15 för res. 30</textBlock>
    <textBlock id="i-218837826346e364">260 avstod</textBlock>
    <textBlock id="i-4d372837455178fe">36 frånvarande</textBlock>
    <textBlock id="i-dcbb7df1edaf2b0a">Kammaren biträdde res. 28.</textBlock>
    <textBlock id="i-d99e3f3c47e59821">Huvudvotering:</textBlock>
    <textBlock id="i-b9436028aab2b515">137 för utskottet</textBlock>
    <textBlock id="i-c4cb06a67bb7fb40">38 för res. 28</textBlock>
    <textBlock id="i-23ad02bfa9cb6f56">140 avstod</textBlock>
    <textBlock id="i-089c16c2a5238a85">34 frånvarande</textBlock>
    <textBlock id="i-4e0ad47d6030fb6a">Kammaren biföll utskottets hemställan</textBlock>
    <textBlock id="i-43bbd69379e6bee4">Partivis fördelning av rösterna:</textBlock>
    <textBlock id="i-715505cf353f6ea4">För utskottet:  120 s, 17 c</textBlock>
    <textBlock id="i-b9a5256400b00ddd">För res. 28:    38 v</textBlock>
    <textBlock id="i-adcc7d953e3b74b8">Avstod: 73 m, 38 kd, 14 fp, 15 mp</textBlock>
    <textBlock id="i-bb54f9f8b532b370">Frånvarande:    11 s, 9 m, 5 v, 4 kd, 1 c, 3 fp, 1 mp</textBlock>
  </contentBlock>
  <contentBlock page="0" id="i-b5aa33ac07d5edbc">
    <textBlock id="i-3112e88f9573979b">Övriga moment</textBlock>
    <textBlock id="i-6beee43f86b08ccc">Kammaren biföll utskottets hemställan.</textBlock>
  </contentBlock>
  <contentBlock page="0" id="i-a0fb98e9e69607dd">
    <textBlock id="i-bb40fc06c60892ac">TU6 Marktjänster på flygplatser</textBlock>
    <textBlock id="i-be46bbb9b543b4c9">Kammaren biföll utskottets hemställan.</textBlock>
  </contentBlock>
  <contentBlock page="0" id="i-f58a0101ff91e57a">
    <textBlock id="i-2eb41c64fc7bdeb5">3 §  Hänvisning av ärenden till utskott</textBlock>
  </contentBlock>
  <contentBlock page="0" id="i-d730057fade46770">
    <textBlock id="i-de1a8aa28f998526">Föredrogs</textBlock>
    <textBlock id="i-d6cb268ac85c5fe7">1999/2000:84 Börsintroduktion av Telia AB</textBlock>
    <textBlock id="i-d0615db59915ebaf">1999/2000:86 Ett informationssamhälle för alla</textBlock>
    <textBlock id="i-1aedfa84c9d34347">Remissdebatt</textBlock>
  </contentBlock>
  <contentBlock page="0" id="i-51cdbbd84cbe6c34">
    <textBlock id="i-b4d2990974e79475">Anf.  1  Näringsminister BJÖRN ROSEN-</textBlock>
    <textBlock id="i-b08ed392962466eb">GREN (s):</textBlock>
    <textBlock id="i-f81177970cb357a7">Fru talman! Sverige är redan i dag en världsledande IT-nation. Den svenska modellen med satsning på såväl bredd som spetskompetens har gett resultat.</textBlock>
    <textBlock id="i-96ed88882705d300">Detta har uppmärksammats också utomlands. Reportaget i den amerikanska tidskriften Newsweek, där den svenska modellen hyllades, är ett exempel på uppmärksamheten på Sverige som en framstående IT-</textBlock>
    <textBlock id="i-28efca635c266f86">nation. Ytterligare exempel är att utländska företag, som exempelvis Microsoft, etablerar forsknings- och utvecklingsverksamhet i Sverige. De söker sig till</textBlock>
    <textBlock id="i-ab4cc68086519315">Sverige eftersom vi är världsledande inom trådlös kommunikation och Internet-användning.</textBlock>
    <textBlock id="i-db07e714104e1bd8">Fru talman! Vår framskjutna position inom IT ger oss ett tidsförsprång i förhållande till andra länder.</textBlock>
    <textBlock id="i-b4ab269df19e2b92">Detta tidsförsprång utnyttjar nu regeringen när vi lägger fram en IT-proposition med förslag till åtgärder som förstärker vår ställning. Utgångspunkten för propositionen är en bred användning av IT. Detta kommer till uttryck i de mål för IT-politiken som föreslås i propositionen. Sverige ska bli den främsta</textBlock>
    <textBlock id="i-f392e1865ee76e08">IT-nationen när det gäller alla medborgares tillgång till och användning av IT.</textBlock>
    <textBlock id="i-6346947b90d96f21">IT-propositionen är ett viktigt led i regeringens arbete för ökad tillväxt och sysselsättning. En bred användning av IT ökar efterfrågan på tjänster. Nya företag skapas, människor med nya idéer kommer in i verksamheten, och detta skapar jobb och ytterligare utveckling. Marknaden växer genom ökad efterfrågan och ökad konkurrens.</textBlock>
    <textBlock id="i-1705bfbff3065177">IT-propositionen är också ett led i arbetet med att fördjupa demokratin. En bred användning av IT innebär att människornas möjlighet att ta till sig information ökar. Det ökar också möjligheterna för den enskilda människan att uttrycka sina åsikter i en dialog med myndigheter och politiker på olika nivåer. Alltfler får möjligheter att delta i det politiska samtalet och påverka samhällsutvecklingen.</textBlock>
    <textBlock id="i-24bfdd1923fed58e">Fru talman! I propositionen presenteras ett handlingsprogram för statens insatser på IT-området. Tre uppgifter utpekas som särskilt viktiga för att bredda och utveckla användningen av IT. Den första är tillit, den andra är kompetens och den tredje är tillgänglighet. Jag tänker gå lite närmare in på var och en av dessa, och jag börjar med tillit.</textBlock>
    <textBlock id="i-dd0d803105a04ec0">Användningen och utvecklingen av IT får inte begränsas av att företag och enskilda människor känner sig osäkra när det gäller den personliga integriteten eller säkerheten i samband med elektronisk kommunikation. Ekonomiska transaktioner ska vara säkra.</textBlock>
    <textBlock id="i-0bba9a1f4581d156">Avsändare och mottagare ska kunna lita på att överförda dokument inte har ändrats på vägen. Avtal ska kunna undertecknas. Därför föreslår regeringen att en strategi för informationssäkerhet ska tas fram. Tre områden ska prioriteras.</textBlock>
    <textBlock id="i-113ead0318802cb4">Det är för det första skydd mot informationsoperationer. Det handlar om åtgärder för att motstå informationskrigföring och för att motverka intrång i informationssystemen i fredstid.</textBlock>
    <textBlock id="i-d3b07ed58ea4a562">För det andra gäller det ett säkrare Internet. Det innebär att den svenska delen av Internet ska fungera även om det blir problem med Internet utomlands.</textBlock>
    <textBlock id="i-5dbefd90a97fee79">För det tredje handlar det om elektroniska signaturer. En proposition om elektroniska signaturer kommer att presenteras för riksdagen i maj. Det ökar säkerheten. Den skapar förutsättningar för ytterligare utveckling av elektronisk handel och elektronisk kommunikation.</textBlock>
    <textBlock id="i-54580297924711e5">Så går jag över till kompetens. En bred användning av IT förutsätter kompetens på flera nivåer.</textBlock>
    <textBlock id="i-879e559020769dc1">Grundläggande kompetens behövs för att alla ska kunna använda IT i vardagslivet. IT-kompetens i arbetslivet behövs för att de anställda ska motsvara de krav som ställs på arbetsmarknaden. Den behövs också för att arbetsgivarna ska kunna rekrytera kompetent arbetskraft. Spetskompetens behövs för att</textBlock>
    <textBlock id="i-c4cdfc4f469d7404">Sverige ska kunna göra framsteg i forsknings- och utvecklingsarbetet och behålla sin ledande ställning inom IT.</textBlock>
    <textBlock id="i-ab76f075744267f3">Detta betyder bl.a. att den särskilda satsningen på</textBlock>
    <textBlock id="i-de4ad7562ec99743">IT i skolan fortsätter. Det är en satsning på 1,5 miljarder kronor under tre år.</textBlock>
    <textBlock id="i-6d1a4b007056b6d3">Det betyder också att antalet högskoleplatser ökar över hela landet. Det blir 20 000 platser år 2000 och drygt 10 000 platser per år under åren 2001 och 2002.</textBlock>
    <textBlock id="i-e47dfa310286c255">Det betyder vidare att KTH fortsätter att bygga upp ett IT-universitet i Kista. Där finns redan nu</textBlock>
    <textBlock id="i-287c2cb9b1e20b66">5 000 studenter, och ytterligare 1 275 tillkommer fram till år 2002.</textBlock>
    <textBlock id="i-3b1f802f7d5ab519">Det betyder dessutom att ett kompetenscentrum för Internetteknik skapas i Kista.</textBlock>
    <textBlock id="i-d2b98c16fab4266b">Till sist kommer jag till tillgängligheten. En bred</textBlock>
    <textBlock id="i-7a2ada6c3020d2fc">IT-användning förutsätter att hushåll och företag i alla delar av Sverige inom de närmaste åren får tillgång till IT-infrastruktur med hög överföringskapacitet.</textBlock>
    <textBlock id="i-33108d0a5e5452d7">Utbyggnaden ska i första hand ske i marknadens regi, men jag anser att staten har ett övergripande ansvar för att en sådan IT-infrastruktur finns tillgänglig i hela landet. Därför utarbetas nu ett nationellt infrastrukturprogram för att tydliggöra vad som redan finns, vad som byggs och var ett bristande marknadsintresse hindrar utbyggnad.</textBlock>
    <textBlock id="i-e92a89580d19e21a">Av programmet ska också framgå hur de olika nät som redan finns eller byggs kan knytas samman.</textBlock>
    <textBlock id="i-7be2068123eefc13">Följande åtgärder föreslås för att skapa en bred tillgång till bredbandig IT-infrastruktur:</textBlock>
    <textBlock id="i-6e9fcfd149e47a33">Ett nationellt stomnät byggs för att knyta ihop huvudorterna i landets alla kommuner. Aktiebolaget</textBlock>
    <textBlock id="i-425384eb3ef91be4">Svenska kraftnät har fått regeringens uppdrag att göra detta.</textBlock>
    <textBlock id="i-12678e7384495d03">Ett stöd införs för att stimulera utbyggnaden av ett regionalt nät från kommunhuvudorterna och vidare ut i kommunerna.</textBlock>
    <textBlock id="i-f8c39dfc4cb0f1d9">Möjlighet till skatteavdrag införs för de abonnenter som installerar bredband till fastigheten.</textBlock>
    <textBlock id="i-e76844dbc4201235">Kommunerna får möjlighet till stöd för att ordna anslutning till bredband i glest bebyggda områden.</textBlock>
    <textBlock id="i-2ac8410d2b69ec1a">Genom dessa fyra åtgärder stimulerar vi en fortsatt utbyggnad av IT-infrastrukturen i hela landet så att den också kommer människor och företag i glesbygd till del.</textBlock>
    <textBlock id="i-85c2e830676ee886">Fru talman! Den IT-proposition som regeringen nu lägger på riksdagens bord har en stor bredd. Den sträcker sig över många politikområden. Den innehåller åtgärder som beslutas om av riksdagen. Den innehåller åtgärder som beslutas om av regeringen.</textBlock>
    <textBlock id="i-74d760453dd756f6">Den innehåller också åtgärder som beslutas om av myndigheter, kommuner, enskilda företag och enskilda människor. Där kan regering och riksdag bidra med stimulans för att skynda på utvecklingen.</textBlock>
    <textBlock id="i-5f4b50a75afb0c2f">Detta visar att det är ett gemensamt intresse för alla i vårt land att bidra till att den framgång vi har inom IT-området fortsätter och förstärks för framtida tillväxt, sysselsättning och välfärd. Tack!</textBlock>
  </contentBlock>
  <contentBlock page="0" id="i-6fefa0b7f32a5a00">
    <textBlock id="i-280322b5c5175bdf">Anf.  2  PER WESTERBERG (m):</textBlock>
    <textBlock id="i-bcc1b5ffa9dda6d5">Fru talman! Låt mig först säga att jag är glad att de propositioner som äntligen kom i går verkligen kom. Vi har väntat på dem länge. Vi kommer att ha vissa svårigheter att hinna behandla den ena inom rimlig tid under vårriksdagen, men jag kan säga att vi kommer att göra allt för att klara detta på utsatt tid.</textBlock>
    <textBlock id="i-1537f8aa31046c77">Låt mig, fru talman, först konstatera att den ena propositionen, om Telia, är på elva sidor. Den är mycket koncentrerad och mycket stringent.</textBlock>
    <textBlock id="i-5aae49bf79c94ab1">Den andra propositionen, IT-propositionen, är mycket av utredande, mycket av återkommande och mycket av mål, prioriteringar och olika inriktningar -</textBlock>
    <textBlock id="i-f843c9a1be28c08e">men väldigt lite av hårda beslut. Den är på 272 sidor.</textBlock>
    <textBlock id="i-d25171637cecb9b1">Det finns väldigt mycket som sägs i den som är tänkvärt och som det inte är något fel i sig på. Men det är väldigt mycket som vi saknar, och en del saker som vi direkt opponerar emot.</textBlock>
    <textBlock id="i-25ac5df93efc2cbd">Historien om Sverige som Telecom Valley - som teknikcentrumet för mobil telekommunikation är inte särskilt lång. Den började egentligen med att vi i denna kammare bröt upp det statliga telemonopolet och införde fri marknad och fri konkurrens - och fick en oerhört stark utveckling och utbyggnad. Sverige blev något av telemobila systems Hollywood, som drog till sig de stora stjärnorna och som gav en väldigt stark kunskaps- och teknikutveckling i Sverige.</textBlock>
    <textBlock id="i-a896f04121b87144">Detta har inneburit en mycket stark utveckling, både i utbyggnad av struktur och kompetens, som jag tror att vi är eniga om att vi måste vårda och utveckla.</textBlock>
    <textBlock id="i-2e56b21aeffffacb">Det innebär att exempelvis statliga Telia har byggt ut bredbandsnät i dag som når centralorter där 90 %</textBlock>
    <textBlock id="i-1065ac0870a01ade">av svenska folket bor.</textBlock>
    <textBlock id="i-9113262cf55a8704">Det innebär att det svenska Banverket har byggt svartfiber överallt där det går järnväg.</textBlock>
    <textBlock id="i-b7880e5013869a4d">Vi har fått privata Utfors byggande bredband i hela södra och mellersta Sverige med stora slingor norrut. Tele 1 och ett par andra amerikanska bolag är också på stark väg in.</textBlock>
    <textBlock id="i-27d4e72e170c647d">Telia har blivit en stor operatör utomlands, såväl i</textBlock>
    <textBlock id="i-d6492b81a6272c8a">Europa som i USA, där man binder samman alla större städer. Telia är också störst i kontakter på Internet mellan Europa och USA.</textBlock>
    <textBlock id="i-0554e52ba7839d6a">Detta är en snabb utveckling. Den har gått via konkurrens, mångfald och marknad, och inte genom någon form av statligt styrda och planerade olika investeringar. Den har byggt på att vi har varit tidiga, att vi har varit öppna och att vi har skapat lite grann av denna Hollywoodeffekt för många av de starkaste hjärnorna på området.</textBlock>
    <textBlock id="i-1c02bc2cb1bb9634">Det är därför som vi starkt opponerar emot detta -</textBlock>
    <textBlock id="i-b43a9ef5471c211e">när vi nu har en stark konkurrens på de mobila, digitala motorvägarna ska staten just där ge sig in och bygga ett nytt statligt skattefinansierat system i konkurrens med privata och andra offentliga aktörer. Det är inte de systemen som vi behöver, utan det är avfarterna och påfarterna.</textBlock>
    <textBlock id="i-adaaa5c522bd6f0f">Det blir dessutom, fru talman, en osund konkurrens mellan skattefinansierade investeringar och motsvarande gjorda i öppen, fri konkurrens. Detta riskerar att hämma investeringarna och dessutom skapa mycket osunda regler.</textBlock>
    <textBlock id="i-930eee70c15a884c">Jag vågar säga att det finns väldigt mycket tänkvärt i det som professor Weaverman, som jag tror många av oss har läst om de senaste dagarna, på London School of Economics säger. Han menar att detta är en total felinvestering i Sverige, som riskerar att få närmast en kontraproduktiv effekt.</textBlock>
    <textBlock id="i-32172cf9c5327acf">Fru talman! När det gäller av- och påfarterna på de stora bredbandiga motorvägarna instämmer jag i att det är marknaden som i första hand ska sköta detta. Men vi som politiker har självfallet ett starkt ansvar för att väldigt noga följa utvecklingen och skapa incitament, möjligheter och motivation så att det verkligen byggs. Vi ska även se till att uppmärksamt följa utvecklingen för att se om vi behöver göra olika ingripanden för att driva den speciellt i glesbygden och i utsatta regioner. Men jag tror inte att det är via stora statligt planerade satsningar som detta ska ske.</textBlock>
    <textBlock id="i-6bbbc2ffef599282">Vi kommer att återkomma till kammaren med hur vi ska öka motivationen för de här investeringarna i av- och påfarter och hur vi ska stimulera enskilda människor att investera på det här området. Jag tror att det är bra för Sverige, för teknikutvecklingen och för Sverige som ett telekomcentrum.</textBlock>
    <textBlock id="i-4944cd77f3be4fc6">Fru talman! Sedan kommer vi till staten som fyrtorn, den aktör som kan vara den goda förebilden. Det sägs väldigt många positiva ord om detta i propositionen, men jag saknar de konkreta förslagen och målsättningarna för vad statliga myndigheter ska göra. Vad ska man åstadkomma de närmaste åren?</textBlock>
    <textBlock id="i-f3d4c4ee588afbc0">Jag ser gärna att man har interaktiva hemsidor där man kan uträtta ärenden och få bredare information än i dag. Jag ser gärna att vi sätter upp klara och entydiga mål så att många av de offentliga upphandlingarna kan ske direkt över nätet samt att vi kan deklarera över nätet om vi så vill. Då åstadkommer vi resultat. Det räcker inte att, som i propositionen, bara ha vackra ord och välmenande uttalanden utan att sätta klara och entydiga mål som vi ska uppnå under de kommande åren.</textBlock>
    <textBlock id="i-c00cf5416d100a08">Den fjärde punkten jag har anledning att kommentera gäller utbildningen och forskningen. Jag tror att vi är ense om att det behövs mer av detta. Jag efterlyser även här målsättningar och klara krav på vad vi ska uppnå. Vi måste öka tillgången på kvalificerad personal på det här området. Vi måste tydligt visa att vi satsar. Vi behöver få det jag kallar Greta</textBlock>
    <textBlock id="i-56849cf5bb8a5926">Garbo-effekten. Vad vore Hollywood om man inte hade tillgång till och en attraktionskraft på världens skarpaste aktörer? Det är precis det vi måste få i Sverige. Då måste vi sätta ribban högt när det gäller forskningen samtidigt som vi sätter ribban högt när det gäller personklimatet i Sverige. Man måste kunna jobba och arbeta i Sverige. Vi behöver internationella skolor. Det gäller även personaloptioner, skatteregler, arbetsrätt, enkelhet och mycket annat.</textBlock>
    <textBlock id="i-526fd9c20247ebfb">Fru talman! Jag vet att näringsministern inte hann beröra den andra propositionen om Telia. Jag ska dock kort göra det. Den är föredömligt kort till sitt innehåll, och även i sidomfång - elva sidor. Den innehåller dock det väsentligaste. Vi kommer att få det besvärligt att klara riksdagsbehandlingen till den</textBlock>
    <textBlock id="i-4ff707dbdc1d12cf">15 maj, men jag kan försäkra att vi kommer att göra allt som står i vår makt för att klara det.</textBlock>
    <textBlock id="i-c1a2152bda657170">Det finns dock några punkter i den propositionen som jag vill rikta skarp kritik emot. Jag vet att näringsministern har gjort andra uttalanden än riksdagsgruppen i olika forum. Jag vill rikta kritik mot det som står i propositionen om att man ska bibehålla ett statligt ägande på 51 %. Många av marknadens aktörer, dock inte alla, anser att detta ger en icke oväsentlig rabatt, lägre pris och en sämre affär för svenska skattebetalare.</textBlock>
    <textBlock id="i-452b7bdb43292059">Fru talman! Detta är extra tydligt efter den politiska inblandningen i Telia-Telenor-skandalen.</textBlock>
    <textBlock id="i-ebdbaa818225c8a4">Med s.k. folkaktier ger man en mindre rabatt och får stor spridning. Det ger rabatten till svenska folket och gör att man kan sälja väsentligt mer till samma pris. Det ger ett bättre resultat och större folklig förankring i en sådan här försäljningen. Om det ska lämnas rabatt vill jag hellre att den går till hela svenska folket än att man skickar ut rabatten med sämre pris samtidigt som vi har fortsatt statlig majoritet i</textBlock>
    <textBlock id="i-09da92439c5981cc">Telia.</textBlock>
    <textBlock id="i-3a232579c6d2878a">Det finns andra telebolag som har gått till börsen.</textBlock>
    <textBlock id="i-23564caa71fe844e">Deras marknadsutveckling visar väldigt påtagligt vad som har hänt. De har fördubblats, tredubblats, fyrdubblats, femdubblats eller sexdubblats i värde under</textBlock>
    <textBlock id="i-8b8694fda1afd1d0">90-talet. Utvecklingen av statliga Telia förefaller endast vara en fördubbling i värde. En marknadsnotering av Telia för ett antal år sedan hade gjort svenska skattebetalare och svenska folket som privatpersoner förmögnare. Det hade gett ett starkare Telia som hade haft bättre möjligheter att dra nytta av de unika förutsättningarna i början på 90-talet. Det hade även gett personalen större utvecklingsmöjligheter i ett offensivt starkt bolag.</textBlock>
    <textBlock id="i-1700a3364a5b1b09">Fru talman! Till sist är jag tacksam för att propositionen har kommit, om än senare än vad riksdagsordningen föreskriver. Jag är lite ledsen för en del pratighet. Jag vet att näringsministern gjort så gott han kunnat i sitt parti. Men jag tycker dessvärre att det lämnar ett antal saker att önska på en lång rad punkter.</textBlock>
  </contentBlock>
  <contentBlock page="0" id="i-e5958d19e5a2f37c">
    <textBlock id="i-80a0be663a519745">Anf.  3  Näringsminister BJÖRN ROSEN-</textBlock>
    <textBlock id="i-25ee054aea4e4a95">GREN (s):</textBlock>
    <textBlock id="i-4e2efce199aff655">Fru talman! Eftersom Sverige är så framgångsrikt när det gäller telekomutveckling och IT-utveckling kan man påstå att den bild som Per Westerberg saknar redan finns här, men han har inte upptäckt den.</textBlock>
    <textBlock id="i-f906cf35960e7db0">Här ska det nu komma till en operatör. Denna operatör ska erbjuda s.k. svartfiber, dvs. den är öppen för alla, vilket den inte är hos de andra. Jag tycker att det är väldigt konstigt att höra från en moderat f.d.</textBlock>
    <textBlock id="i-49f383407c5d5ff2">näringsminister att detta inte är bra eftersom det ökar konkurrensen. Jag vill erinra om att förr hade vi rikssamtal och lokalsamtal med olika priser. I dag har vi i stort sett bara lokalsamtal. Trots att vi har försökt reglera detta lyckades vi inte. Nu har vi lyckats, och varför har vi gjort det? Jo, därför att vi har ökat konkurrensen. Det är glädjande för mig som socialdemokratisk näringsminister att få påpeka det för en moderat f.d. näringsminister, men det är också lite förvånande.</textBlock>
    <textBlock id="i-0185ee2b5f817de9">Den här propositionen om IT beskriver också Telia väldigt mycket. Dessa två propositioner hör ihop.</textBlock>
    <textBlock id="i-36afed3ee2f6dc78">De har delats därför att vi har olika utskott som hanterar detta här i riksdagen. Jag har respekt för det, men propositionerna hör ihop. Telia är ett bolag som har ett stort inflytande och en stor påverkan på IT-</textBlock>
    <textBlock id="i-cbd66ee1905b49ad">utvecklingen i Sverige. Det ska ses i samband med den stora IT-utveckling som vi föreslår.</textBlock>
  </contentBlock>
  <contentBlock page="0" id="i-2036aecb67abb351">
    <textBlock id="i-2d6b1e9f6527f3b7">Anf.  4  PER WESTERBERG (m) replik:</textBlock>
    <textBlock id="i-7a7f69d265b41165">Fru talman! Låt mig börja med Telia. Jag delar uppfattningen att det har en mycket stor betydelse för</textBlock>
    <textBlock id="i-3478a24f656443a3">IT-utvecklingen i Sverige. Jag beklagar å svenska folkets, skattebetalarnas, ledningens och anställdas vägnar att det inte tidigare har kommit på marknaden.</textBlock>
    <textBlock id="i-294fadae6eb2baf3">Det hade gjort hela Sverige till ett rikare land. Det hade gett en starkare utveckling på IT-marknaden, och inte minst på telemarknaden.</textBlock>
    <textBlock id="i-1c95e7c10d03a56a">Näringsministern ska inte missuppfatta mig. Jag klagar inte över att propositionen om Telia är på elva sidor. Jag tycker möjligen att det sakliga innehållet i</textBlock>
    <textBlock id="i-16c137046ebae562">IT-propositionen är väldigt pratigt, har väldigt många allmänna prioriteringar men väldigt lite fakta och uppgifter där man direkt ska fatta beslut. Det saknar jag i IT-propositionen.</textBlock>
    <textBlock id="i-5ca1e6a200e4d1d9">Fru talman! Sedan kommer vi till konkurrensfrågorna. Jag tror att näringsministern är väl medveten om att det var den borgerliga regeringen som bröt upp telemonopolet i Sverige, de facto-monopolet, i strid med socialdemokratin. Det var en av de viktigaste orsakerna till den extremt snabba utvecklingen på det här området. Vi blev lite grann av detta Hollywood.</textBlock>
    <textBlock id="i-d19915fb3d3da1f3">Många av de förnämsta aktörerna - vartenda telebolag med självaktning - drogs till Sverige. Detta skapade ett unikt klimat för utveckling.</textBlock>
    <textBlock id="i-e9f68bbe3c1e336d">Jag tror inte att en ny statlig aktör på bredbandsmotorvägar över Sverige är det viktigaste när vi redan har fyra fem sådana, varav flera offentliga. Det handlar snarare om en skarpare konkurrensrättslagstiftning, lagar som ser till att vi tar bort osund konkurrens, skadliga konkurrensbegränsningar och missbruk av marknadsdominerande ställning. Näringsministerns departement har inte jobbat särskilt snabbt för att få fram dessa förslag som är så viktiga för IT-</textBlock>
    <textBlock id="i-19ccb0c44836049a">utvecklingen och för konsumenterna.</textBlock>
  </contentBlock>
  <contentBlock page="0" id="i-73b53eeaf9f23297">
    <textBlock id="i-c33e312b48a0c640">Anf.  5  Näringsminister BJÖRN ROSEN-</textBlock>
    <textBlock id="i-60675a285ff215ca">GREN (s):</textBlock>
    <textBlock id="i-8f369ffe35a8fc7a">Fru talman! Låt mig börja med att ta upp IT-</textBlock>
    <textBlock id="i-5119205a9dc6ebdf">propositionen. Den har många skarpa förslag. Det skarpaste förslaget handlar om 8,3 miljarder. Det handlar inte bara om ett stomnät, utan det handlar framför allt om att göra påfarter och anslutningar från kommuncentrumet till små och stora orter.</textBlock>
    <textBlock id="i-1b6bbefcc55c32f8">Fru talman! Per Westerberg står här i kammaren och säger att vi skulle ha sålt detta mycket tidigare.</textBlock>
    <textBlock id="i-7dbe33d13679d3fa">Om vi hade följt de förslag som lades fram från de borgerliga hade vi sålt ut Telia för 40-50 miljarder kronor. Det var vad ni föreslog. Det skulle ha sett ut.</textBlock>
    <textBlock id="i-266b73c3a60e1da3">Hade svenska folket då blivit rikare, när det handlar om kanske mer än tio gånger så mycket?</textBlock>
    <textBlock id="i-78e1ec45de67f9ff">I den här propositionen tas tillit upp, dvs. säkerhet och trygghet i systemen. Det är också en viktig infrastruktur, om jag får använda det uttrycket. I propositionen tas också frågan om kompetens upp. Vad hjälper det att vi har en mängd möjligheter att få information om vi inte har kunskap att använda denna? Därför är just kunskapsutbyggnaden så viktig.</textBlock>
    <textBlock id="i-73840c93ede8ded3">Sedan vill jag återigen säga någonting om Telia.</textBlock>
    <textBlock id="i-fbe694103ae45bbf">Det står i Teliapropositionen att vi nu begär bemyndigande att få sälja ut upp till 49 %. Det står också i propositionen att regeringen kan återkomma för att få ett bemyndigande att sälja ut mer. Därav följer att det i propositionen inte görs något ställningstagande i fråga om att staten ska vara majoritetsägare eller ej.</textBlock>
    <textBlock id="i-fe8b119db855eb9d">Det borde Per Westerberg ha uppmärksammat.</textBlock>
  </contentBlock>
  <contentBlock page="0" id="i-21f126a2cf9dfb33">
    <textBlock id="i-f38aa347f1f5a59d">Anf.  6  PER WESTERBERG (m) replik:</textBlock>
    <textBlock id="i-c3bce5638efe199a">Fru talman! Jag har uppmärksammat väldigt mycket, speciellt att en enad borgerlig opposition var beredd att ge regeringen en fullmakt att sälja upp till</textBlock>
    <textBlock id="i-d692000dc96b717b">100 %. Regeringen vill uppenbarligen inte ha den fullmakten. Man vill absolut inte ha rätt att sälja mer än 49 %. Jag kan inte tolka det som något annat än att man vill ha kvar en politisk statlig kontroll över bolaget. Med tanke på svenska skattebetalare, många småsparare och de anställda och ledningen i Telia beklagar jag att så är fallet.</textBlock>
    <textBlock id="i-9e499d2cfc9e7350">Fru talman! De siffror som jag har fått fram i mina arkiv när det gäller värderingen av Telia vintern</textBlock>
    <textBlock id="i-8998e02fe5bae1d0">1994/95 är inte de siffror som Björn Rosengren tog fram. Det låg på mellan 120 och 130 miljarder. Man kanske kan fördubbla den siffran i dag. Men man kan se på de andra som gick till marknaden. Vårt grannland Finland har ett mycket mindre bolag som har fem- eller sexdubblats sedan den tiden. Bara genom att behålla halva bolaget hade man gett skattebetalarna mer pengar, mer värde. Det hade gjort många svenska småsparare mer förmögna, och det hade dessutom blivit en bättre utveckling i Telia som bolag och fler nöjda anställda i bolaget.</textBlock>
    <textBlock id="i-7e5c5366ebb081cb">Fru talman! Jag ska nu gå tillbaka till IT-</textBlock>
    <textBlock id="i-3c89f582a4ebb9af">propositionen. Jag vet att det är bra skrivningar i delar av den. Det har jag sagt från det första anförandet här.</textBlock>
    <textBlock id="i-e2444a2c764de9e1">Men jag noterar ändå att det är för få konkreta förslag att genomföra och verkställa. Det är det som jag klagar över. Jag vill sätta ribban högt för staten och dess myndigheter när det gäller att man ska använda mer</textBlock>
    <textBlock id="i-07f51e2f5d82c5f9">IT, att det ska vara mer service via IT och att det ska gälla för många av våra invånare i Sverige. Jag sätter högre krav när det gäller personklimatet i Sverige. Vi ska dra till oss alla dessa Greta Garbo-personer som ska se till att vi förvaltar vårt pund bättre. Vi ska även se till att vi har en konkurrens på lika villkor utan statliga subventioner eller pengar via ett fjärde nät. Vi ska i stället låta marknaden, som kanske har varit bäst i världen på att bygga fiber i Sverige, fortsätta och få stimulans att göra det även framöver.</textBlock>
  </contentBlock>
  <contentBlock page="0" id="i-fd3c9de683e448d9">
    <textBlock id="i-1f44d834163bbcc5">Anf.  7  STURE ARNESSON (v):</textBlock>
    <textBlock id="i-a94cf1c8c5a992dc">Fru talman! Vänsterpartiet var tidigt med i IT-</textBlock>
    <textBlock id="i-953fcc3be656e4bc">debatten. I denna kammare stod 1994 Johan Lönnroth och debatterade med Carl Bildt och hävdade att IT är till för alla. Under senare år har vi även hälsat Centerpartiet välkommet till den debatten.</textBlock>
    <textBlock id="i-8403d49dac5125a6">IT är olika tekniker. Diskussionen handlar väldigt lite om de etiska aspekterna. Vad använder vi tekniken till? Ska våra ungdomar spela spel och titta på porr? Den diskussionen för vi inte i dag, men Per Bill sade i går att vi även bör diskutera den frågan. Det välkomnar jag.</textBlock>
    <textBlock id="i-052e59f574c8aedd">Nu handlar det om möjligheterna. Vi ska bygga ut infrastrukturen, så att alla kommuner, företag och hushåll i landet för en rimlig slant ska kunna utnyttja den nya bredbandstekniken.</textBlock>
    <textBlock id="i-aaa34691f243963b">Många av de idéer som Vänsterpartiet under årens lopp har motionerat om finns med i den här IT-</textBlock>
    <textBlock id="i-7af389323a767e3d">propositionen. Vi har samarbetat på ett bra sätt med regeringen och Miljöpartiet. I sakfrågorna har vi sedan länge varit överens. Att det har tagit lite tid beror på att vi skulle hitta en finansiering.</textBlock>
    <textBlock id="i-f0623dd0cabc73c6">Vi har betonat att IT är till för alla.</textBlock>
    <textBlock id="i-aac8e420e9120293">Vi har gjort en ganska bra satsning i landet på skolan. I IT-propositionen finns en bra satsning på den högre utbildningen. Kista nämns. Men det är också viktigt att den här satsningen kommer andra till del. Linköpings universitet har varit en föregångare på det här området. Vi har många regionala centrum i landet, t.ex. i Blekinge, som har varit duktiga och behöver hjälp med utbildning.</textBlock>
    <textBlock id="i-e706ccfcbfb3a5f6">Vi behöver få med fler kvinnor, även om kvinnornas andel när det gäller surfande på nätet har ökat. Vi behöver få med de äldre. Det handlar om elektronisk handel och om att göra bankärenden osv. Det kan vara väldigt bra för de äldre att kunna göra sådant hemma. De lågutbildade måste också få möjlighet till det här. Det handlar inte minst om de funktionshindrade. Jag har faktiskt kontakt med ett par funktionshindrade i landet via e-post. Det är väldigt roligt att ha den kontakten. Jag vet att det här innebär en möjlighet att få kontakt med omvärlden för många av dessa människor. Fler företag och människor i glesbygden behöver få tillgång till detta. Telemedicin, distansutbildning och att man kan jobba och driva företag hemma är viktiga saker. Men vi behöver också sprida IT ute i världen. Även för de fattiga länderna är IT ett sätt att höja standarden.</textBlock>
    <textBlock id="i-22a743d7eb62688e">Det gläder mig att våra statliga myndigheter och många kommuner är föregångare när det gäller att öppna sig mot allmänheten. Även riksdagen är duktig på det här området.</textBlock>
    <textBlock id="i-58e385d12cc9f770">Vi har också under årens lopp hävdat att det är bra om infrastrukturen till stor del är i statlig ägo men att kapaciteten på näten ska erbjudas olika operatörer på marknadsmässiga villkor.</textBlock>
    <textBlock id="i-948062b050dd3b8c">Jag erinrar mig en annons i Dagens Nyheter före jul. Det var en privat aktör, Utfors, som hade en helsidesannons. Det stod: Vi bygger ut bredband i hela</textBlock>
    <textBlock id="i-f3985264f84f55f6">Sverige. Kartan slutade vid en linje från Karlstad till</textBlock>
    <textBlock id="i-02645882a68d2e28">Uppsala. Norr därom fanns inte Sverige. Jag bor där.</textBlock>
    <textBlock id="i-4f53b265b5953671">Jag vet att det finns.</textBlock>
    <textBlock id="i-a37f3ebc98ee8a82">En tvåmegabitslina i Arjeplog kostar 55 000 kr. I</textBlock>
    <textBlock id="i-32ef66a63da78086">Stockholm kostar den 4 000 kr. Lennart Daléus beskriver svårigheterna för North Book i Hagfors. I min kommun, Torsby, i norra Värmland har vi inte råd att ansluta hela kommunen till det lokala nät som finns.</textBlock>
    <textBlock id="i-7fb740262d6260eb">Det är Telia, Per Westerberg, som äger kabeln, som ligger outnyttjad. Vi har inte råd att ansluta oss. Då måste vi göra någonting.</textBlock>
    <textBlock id="i-d507d85e17f9e1b2">Här har nu Svenska Kraftnät fått i uppdrag att på kommersiella villkor bygga ett kompletterande stomnät öppet för alla operatörer. Jag tycker att det är en utmärkt idé. Konkurrensen ökar. Vi får ned priserna, inte minst i glesbygden. Och näringsministern har lovat oss en kontrollstation. Fungerar inte detta ska vi undersöka det och försöka få ytterligare pengar till glesbygden, om det behövs.</textBlock>
    <textBlock id="i-dc98239320e53b5a">Sedan är det intressant att socialdemokrater, vänsterpartister och miljöpartister öppnar för konkurrens, medan partikamrater till Per Westerberg, bl.a. i trafikutskottet, när det gäller mobiltelefonnätet värnar de tre stora företagens oligopolställning. Komma och prata om konkurrens! Vi sätter konsumenterna först, medan Per Westerbergs kamrater tycks prioritera helt andra intressen.</textBlock>
    <textBlock id="i-a485cb7c7f797e42">Det regionala stödet som Björn Rosengren pratade om tycker vi är mycket bra. Det är på 2,6 miljarder.</textBlock>
    <textBlock id="i-aad8cbef3f0907fb">Det förutsätter medfinansiering till 50 %. Kommunerna kan använda detta, men även företagare i glesbygd kan gå samman och få en lina.</textBlock>
    <textBlock id="i-dbd52d9cb797b57f">Slutligen gäller det accessen till husknuten. Här finns en mängd olika tekniker som utvecklas mycket snabbt. I våra större städer är produktionen i full gång. Vi behöver inte lägga oss i detta. Det sköter marknaden.</textBlock>
    <textBlock id="i-60e34b56af4bb625">Men i glesbygden måste vi underlätta för hushåll, företag och kommuner. Här anslås 3,2 miljarder. Vi har pratat om en skattereduktion. Det ska utredas snabbt. Det finns några invändningar från skattefolket även i mitt parti, men jag är övertygad om att vi hittar en bra variant för detta.</textBlock>
    <textBlock id="i-7189cda4c132b777">Vad behövdes för att vi skulle acceptera förslaget?</textBlock>
    <textBlock id="i-f9b24f437ecf8a39">Jo, vi har förhandlat fram mer pengar och stöd till kommunerna. Det var nämligen en hel del länsanslag, regionalstöd och annat som skulle betala det här. Vi tyckte att Teliapengarna skulle betala det, men det gick inte. Nu har vi gjort det på annat vis, och vi är nöjda.</textBlock>
    <textBlock id="i-50fd217369b0d6a7">Marknaden leder utvecklingen i 70 % av landet.</textBlock>
    <textBlock id="i-c930aecdd6df5c78">Staten höjer konkurrensen, framför allt i glesbygden.</textBlock>
    <textBlock id="i-503778f8202444f7">Till en rimlig penning ger vi nu kommuner, företag och människor i glesbygd tillgång till bredbandsteknik på villkor som är hyfsat jämförbara med resten av landet.</textBlock>
  </contentBlock>
  <contentBlock page="0" id="i-e27d19855a5f03b0">
    <textBlock id="i-0469afc5a18b82a4">Anf.  8  PER WESTERBERG (m) replik:</textBlock>
    <textBlock id="i-40970b475604a8bc">Fru talman! Jag har respekt för att Sture Arnesson tycker om nya stora statliga bolag och statliga investeringar, som man vill göra i Svenska Kraftnät. Jag kan förstå det utifrån Vänsterpartiets utgångspunkter, mindre utifrån deras utgångspunkt som värnar om konkurrens och lika villkor mellan alla enskilda bolag.</textBlock>
    <textBlock id="i-69f8482b27dd06f3">Jag vill dock ställa frågan till Sture Arnesson: Innebär det att Svenska Kraftnät ska ha samma marknadsmässiga prissättning som övriga som konkurrerar på marknaden, eller ska det petas in skattesubventioner i Svenska Kraftnäts nät?</textBlock>
    <textBlock id="i-2c58d5b2343e2168">Därefter skulle jag bara vilja notera att det yttrande som näringsutskottet lämnade till trafikutskottet såvitt jag förstått har fått uppslutning från mina partikamrater där. Vi driver visst på utvecklingen för konkurrens inom mobiltelefonin. Jag hoppas att Sture</textBlock>
    <textBlock id="i-b871ac76412c3ebf">Arnesson är beredd att göra det mer än Näringsdepartementet förefaller vilja göra, att döma av de lagrådsremisser man nyligen lämnat på en del områden som rör detta.</textBlock>
    <textBlock id="i-cc715bd4dc09c16d">Fru talman! När det gäller Utfors och Karlstad-</textBlock>
    <textBlock id="i-b333369095258de7">Uppsala har man redan signalerat att investeringarna går långt upp i Norrland, därför att det har visat sig lönsamt. Jag är medveten om att alla inte kommer att investera överallt. Men jag tror att vi kan få mycket bra konkurrens genom den marknad som finns.</textBlock>
    <textBlock id="i-daa14f47ca3a0c09">Jag noterade att alla IT-chefer i näringsministerns valkrets och angränsande valkrets ansåg att man hade mellan ett och tre nät av svartfiber eller bredband som gick till deras huvudorter och därmed snarast gav problem med av- och påfarterna där. Jag tror att vi måste ha en skarpare och hårdare konkurrensrätt för att framtvinga motstånd mot missbruk av marknadsdominerande ställning. Jag hoppas att vi kan få med oss Vänsterpartiet på den båten, även om det kanske är för mycket begärt.</textBlock>
  </contentBlock>
  <contentBlock page="0" id="i-f02f76b33bbe92fe">
    <textBlock id="i-8d13c33206a915ca">Anf.  9  STURE ARNESSON (v) replik:</textBlock>
    <textBlock id="i-8d9c30470d485fd7">Fru talman! Inga subventioner till Svenska Kraftnät. Det ska ske på marknadsmässiga villkor.</textBlock>
    <textBlock id="i-a819751236d8a06e">Det är faktiskt så, det känner kanske inte Per Westerberg till, att en av Per Westerbergs kamrater i trafikutskottet tillsammans med kd värnar de tre stora mobiljättarna.</textBlock>
    <textBlock id="i-520daea55be02c21">Per Westerberg väljer att prata om Utfors och att företaget satsar på Norrland. Jag hälsar med glädje att konkurrensen ökar där uppe. Det vill jag. Men jag hörde ingenting om Telias lina i Arjeplog, Torsby eller Hagfors. Det förvånar mig inte heller. Det hade jag inte väntat mig.</textBlock>
  </contentBlock>
  <contentBlock page="0" id="i-2860f15f234262b2">
    <textBlock id="i-77bd03f3277d4f10">Anf.  10  PER WESTERBERG (m) replik:</textBlock>
    <textBlock id="i-cb2dba352ffd5e3c">Fru talman! Jag är glad att Sture Arnesson talar om att marknadsmässigt pris ska gälla för Svenska</textBlock>
    <textBlock id="i-14e6e01041f805b9">Kraftnät. Det innebär att man inte bara ska ha avkastning på insatt kapital. Det är full ränta, full riskpremie. Då är man i princip i samma situation som övriga bredbandsleverantörer.</textBlock>
    <textBlock id="i-5165d99e8c5533b3">Jag vill när det gäller Telia och andra operatörer som har bredband till de orter som bebos av 90 % av svenska folket påpeka att jag tycker att det finns en för svag konkurrensrätt här. Jag förnekar inte att det finns risker för missbruk av marknadsdominerande ställning inom hela teleområdet, inom hela bredbandsområdet. Vi ser också dagligen sådant. Det finns skadliga konkurrensbegränsningar.</textBlock>
    <textBlock id="i-9986dbbcb878ad93">Jag tycker att Sture Arnesson skulle vara mycket mer aktiv med den konkurrensrätt som kan lösa de här problemen, vilket sannerligen inte det han själv vill rösta för i form av Svenska Kraftnät kan göra. De bygger bara stomnätet. Det når inte ut till något annat än huvudorterna i kommunerna och får viss regional spridning.</textBlock>
  </contentBlock>
  <contentBlock page="0" id="i-cff827b04449c96d">
    <textBlock id="i-b594b8c2fb877811">Anf.  11  STURE ARNESSON (v) replik:</textBlock>
    <textBlock id="i-8f222fc4a8759b82">Fru talman! Jag ser ändå vissa gemensamma saker hos Per Westerberg och mig. Jag tror att vi måste titta lite grann på konkurrenssituationen och marknaden i</textBlock>
    <textBlock id="i-2d80f7cbec9df700">Sverige. Det tror jag att Per Westerberg håller med mig om. Marknaden kan ändå inte fungera överallt.</textBlock>
    <textBlock id="i-bac4c6a937950a18">Vi har t.ex. flygets situation uppe i Norrland. En stor aktör har nu fått lägga ned sin verksamhet. Vi har priser för att flyga från Gällivare och orterna däromkring som är lika höga som att flyga över Atlanten.</textBlock>
    <textBlock id="i-27a378ee42735dab">Jag hoppas att vi tillsammans kan titta närmare på detta och försöka göra någonting åt det.</textBlock>
  </contentBlock>
  <contentBlock page="0" id="i-51b227431ddd0236">
    <textBlock id="i-a1454913cf2ee1aa">Anf.  12  Näringsminister BJÖRN ROSEN-</textBlock>
    <textBlock id="i-a37ea501c3c1b57b">GREN (s) replik:</textBlock>
    <textBlock id="i-25efecd99f687125">Fru talman! Jag vill ställa en fråga till Sture Arnesson.</textBlock>
    <textBlock id="i-98855df92e6f3694">Är det inte när det gäller statliga myndigheter så beskrivet i propositionen att det handlar om att de ska kunna vara öppna dygnet runt? Handlar det inte om att man ska legitimera dessa, innebärande att jag som medborgare ska kunna få kontakt med och få information från de statliga myndigheterna?</textBlock>
  </contentBlock>
  <contentBlock page="0" id="i-3a16cee25ec1af1a">
    <textBlock id="i-b9de211ccd8ceb94">Anf.  13  STURE ARNESSON (v) replik:</textBlock>
    <textBlock id="i-44b573333761dc07">Fru talman! Det är helt rätt. Man hinner inte så mycket på tio minuter. Men detta är noterat och det är mycket bra.</textBlock>
    <textBlock id="i-b398cba2c8455af1">I vårt samhälle i dag, där politikerföraktet, om man säger så, faktiskt breder ut sig är det väldigt viktigt att medborgarna har en snabb och nära kontakt med sina politiker. Det tror jag att hela samhället tjänar på.</textBlock>
  </contentBlock>
  <contentBlock page="0" id="i-fc25b16d8a3d8e26">
    <textBlock id="i-a9668aef27e3447f">Anf.  14  JOHNNY GYLLING (kd):</textBlock>
    <textBlock id="i-7f6b213e3dfbcbc9">Fru talman! Ett informationssamhälle för alla  är namnet på den proposition vi ska diskutera i dag.</textBlock>
    <textBlock id="i-1f9ca6266c605b48">Kristdemokraterna anser att informationstekniken -</textBlock>
    <textBlock id="i-29abd1d6eb418df1">IT - är något som ska syfta till att göra världen bättre att leva i. Om vi hanterar den snabba utvecklingen rätt kan IT ge oss många fördelar i det dagliga livet, i sjukvården, i utbildningen, i näringslivet. Eftersom denna teknik förändras så oerhört fort är det viktigt att IT-politiken är flexibel. Regering och riksdag ska engagera sig på de områden det verkligen behövs.</textBlock>
    <textBlock id="i-633f9d2acf24a066">Det gäller näringslivsklimatet, utbildningen, avreglering och att se till att det råder bra konkurrens. Det är också viktigt att det offentliga samhället är föredömligt och använder IT för att ge bättre service åt medborgarna.</textBlock>
    <textBlock id="i-cbfcb968e7f5a75f">Efter en lång väntan har regeringens IT-</textBlock>
    <textBlock id="i-aa9d3ffb76014f09">proposition landat på riksdagens bord. Den som väntar på något gott väntar aldrig för länge, kan man ju tycka. Men i detta fall kan man likna det vid att man har gäster i sitt hus, och i stället för att servera dem frukost på morgonen och lunch mitt på dagen kommer man med hela kalaset på kvällen - frukost, lunch, mellanmål och middag på samma gång. Under tiden kanske gästerna har gått sin väg hungriga.</textBlock>
    <textBlock id="i-1164058524a5ed5f">Regeringen har försökt att lösa allting på samma gång i samma proposition. Nu har regeringen greppat över bredband, sysselsättning, arbetslagstiftning, forskning, utbildning, mediefrågor, Teliapropositionen och en rad andra områden på samma gång. IT-</textBlock>
    <textBlock id="i-fea6100ea04e6936">politiken måste vara betydligt mer flexibel. Det hade varit bättre om regeringen hade kunnat avgöra bredbandsfrågan för ett år sedan och då gett de signaler till marknaden - som faktiskt står beredd och vill bygga ut bredband till stora delar av landet. Den här</textBlock>
    <textBlock id="i-2b700bdfdab83431">IT-propositionen kunde ha levererats i flera mindre propositioner och därigenom fått en ännu snabbare utveckling på området.</textBlock>
    <textBlock id="i-44cad8e22ed1c663">Varför behövs detta? Sverige är ju redan etta inom</textBlock>
    <textBlock id="i-23a5e56e4cc001f0">IT-världen. Ja, det är något vi ska glädja oss åt, men samtidigt ska vi notera att Frankrike satsar på bredband genom 40 licensierade operatörer, Storbritannien har bestämt sig för att år 2002 vara världsledande på elektronisk handel, i Japan växer datakommunikation, e-post och Internetanslutning över mobilnätet i explosionsartad takt. Världen omkring oss står inte stilla.</textBlock>
    <textBlock id="i-d8cbf9249f39096d">Fru talman! Varför har Sverige nått denna höga position? Det finns flera anledningar, men en av de grundläggande orsakerna är enligt många bedömare den avreglering av telemarknaden som gjordes av den borgerliga regeringen 1993 med Mats Odell som kommunikationsminister. Socialdemokraterna motsatte sig då detta. Det är glädjande att socialdemokraterna i dag har en annan syn på telefrågor än den som rådde då. Vem vet var Sverige hade stått om avregleringen inte hade påbörjats vid det tillfället, likaså bolagiseringen av Telia som skedde vid samma tidpunkt. Då, Björn Rosengren, tror jag inte att vi i dag hade haft lokalsamtal över hela landet.</textBlock>
    <textBlock id="i-28cb207a870fedd5">Vänsterpartiet sade att vi har varit tidigt ute i frågorna. Ja, ni var tidiga med att motsätta er avregleringen. Hur tror Sture Arnesson att vi hade haft det med teletaxor om detta inte hade skett - trots ert motstånd?</textBlock>
    <textBlock id="i-00c9beb2d8be9de3">För fortsatt framgång är det viktigt att Telia får en chans att utvecklas vidare genom en försäljning. När nu äntligen regeringen - efter den misslyckade fusionen mellan två statliga bolag, Telia och Telenor, och</textBlock>
    <textBlock id="i-ddb1be4aece7fb78">16 års fortsatt statligt ägande - kommer till skott med börsintroduktionen kan vi inte begripa varför staten ska äga 51 %. Varför inte åtminstone deklarera att staten redan nu ska sälja ut en majoritet? Både för</textBlock>
    <textBlock id="i-e87115e86cb5edc6">Telia som företag och för de anställda, men också för ägarna, svenska folket, är det en bättre affär att sälja ut hela företaget eller en majoritet av det. Är det</textBlock>
    <textBlock id="i-7b61fa2a652a9c90">Vänsterpartiet som har lyckats få regeringen till denna märkliga 51-procentsaffär?</textBlock>
    <textBlock id="i-2422f644f9fb649f">Statsminister Göran Persson säger i ett nyhetstelegram den 17 mars. "Den som tror att man kan styra ett börsföretag med 51-procentigt ägande har inte förstått karaktären av företag som finns på börsen.</textBlock>
    <textBlock id="i-e51631fe78d6a7d8">Man kan inte med ett majoritetsbeslut diktera villkoren för de 49 procent övriga aktieägarna." Vad är det då för vits, Björn Rosengren, med denna lösning?</textBlock>
    <textBlock id="i-32aea42290304a99">En annan viktig framgångsfaktor för Sverige som</textBlock>
    <textBlock id="i-3dcda8bed53f5d39">IT-land är näringslivsklimatet. Det handlar om att näringslivet och staten inte ska spela en match som motståndare utan som medspelare. Vi är i samma lag och ska spela mot samma mål. Det har varit alltför många samtalsgrupper som upplösts under gångna år.</textBlock>
    <textBlock id="i-c981aab96048fa8d">Vad gör regeringen för att samtalsklimatet ska förbättras? I propositionen saknar vi de strukturella åtgärderna: Ingenting sägs om Sveriges höga skatter och hur svårt det är för svenska företag att konkurrera om jobben med t.ex. USA. Ingenting väsentligt sägs om hur regeringen ska lösa frågan om personaloptionsprogram, speciellt för de IT-företag som i dag vill behålla sina anställda genom denna möjlighet att bli delägare.</textBlock>
    <textBlock id="i-b58d5e1ba886a531">Entreprenörer måste uppmuntras, både i ord och i strukturer. Det måste bli lika naturligt att starta eget företag som att söka sig en anställning. Vad händer med den s.k. Simplexgruppen som ska jobba fram förenklingar för småföretagare i Sverige? Vad gör regeringen för att attityden till entreprenörskap ska förbättras? Dessa frågor är bara några som regeringen undviker att ta i, trots att de är nyckelfrågor för Sveriges framtida näringslivsklimat.</textBlock>
    <textBlock id="i-b354716d6b2489a8">Fru talman! Sedan var det angående kompetensen.</textBlock>
    <textBlock id="i-e720f3732f7f02c9">Det är bra att regeringen tar upp kompetensfrågorna.</textBlock>
    <textBlock id="i-108131c51f9a2143">Satsningen på lärarnas möjligheter att tillägna sig IT</textBlock>
    <textBlock id="i-ecf4e4fa53defef1">är väsentlig för att skolan ska klara av sin uppgift.</textBlock>
    <textBlock id="i-8dd5174aa259cd6e">Det behövs fler civilingenjörer i Sverige, och regeringen vill satsa på högskolorna. Det är bra. Men vad gör vi om platserna står tomma? Vad är det som motiverar en elev på högstadiet att söka natur- och teknikämnen på gymnasiet? Vad är det som motiverar en gymnasieelev att prestera sitt bästa på naturprogrammet för att ytterligare ta sig an en längre utbildning på universitet eller högskola? Är det värnskatten? Ska det löna sig med utbildning eller inte? De frågorna kanske ministern vill besvara i dag.</textBlock>
    <textBlock id="i-f3bfdf7f43f79b0b">Vi anser att staten måste skapa långsiktiga spelregler för bredbandsaktörerna. Vi vill också ha bredband i hela landet. Vi tycker att det är bra. Vi vill att staten ska ha ett särskilt ansvar för glesbygden. Det är bra att regeringen har lagt an den tonen. Men vi tycker inte att staten ska välja teknik. Det klarar marknaden bättre. Det ska också vara konkurrensneutralitet, vi ska undvika monopol och oligopol.</textBlock>
    <textBlock id="i-72f0bb5511bb74c9">Det är bra att vi får det stomnät regeringen vill bygga. Men även här finns det risk att marknaden viker när staten bygger. Jag tar inte upp frågan om svartfiber nu utan jag tänker på Svenska Kraftnäts byggande. Går det inte att konkurrensutsätta byggande? Hur går det med accessnätet? Det tas upp i propositionen, men det verkar dröja innan det blir öppet för andra. Det är en oerhört viktig fråga för att hushållen ska få en högre kapacitet.</textBlock>
    <textBlock id="i-5a638275237ef053">Fru talman! Jag tänkte nämna något om den offentliga sektorn. Riksdag, regering och andra beslutsfattare måste vara föredömen, stimulera nytänkande och undanröja hinder för en offensiv användning av</textBlock>
    <textBlock id="i-f68d1bff52c47ecd">IT inom den offentliga sektorn. Här kan de elektroniska ID-korten spela en stor roll. Föreningen SEIS</textBlock>
    <textBlock id="i-55146d9bc732db8b">har lagt grunden - Finland har sedan varit snabbt ut med att skapa korten och koppla dem till myndigheterna, men Sverige dröjer. Med hjälp av ett säkert ID-</textBlock>
    <textBlock id="i-918b7f2ffc9a03ae">kort kan t.ex. myndigheter och kommuner ge service dygnet runt. Jag vet att det nämns i propositionen, men det måste vara någonting som gör att detta dröjer i Sverige.</textBlock>
    <textBlock id="i-a9efb75bd39fe406">Fru talman! Det är glädjande att regeringen i denna proposition har tänkt på barnen! Det är viktigt att föräldrar och skolor får de tekniska verktyg och filterprogram som behövs för att välja bort allt det destruktiva som finns på Internet.</textBlock>
    <textBlock id="i-0d41a2fd43f594f6">Fru talman! Slutligen vill jag nämna något om</textBlock>
    <textBlock id="i-4c98b03c83d0d2eb">EU-kommissionens program - e-Europe. Det är bra att Sverige tar upp detta. Det finns många frågor med människan i centrum. Det är ett ambitiöst program, och man sätter människan i centrum. Det är det perspektivet vi kristdemokrater vill ha i IT-debatten.</textBlock>
  </contentBlock>
  <contentBlock page="0" id="i-1d0d6eecee16890f">
    <textBlock id="i-e09fdac1024a7dff">Anf.  15  STURE ARNESSON (v) replik:</textBlock>
    <textBlock id="i-400ed8146d98d0d2">Fru talman! Mycket ska man höra innan det lilla hår man har trillar av. Johnny Gylling har i trafikutskottet gått emot ett öppnande av mobiltelenäten, och hur han då kan prata om konkurrens förstår jag inte.</textBlock>
    <textBlock id="i-3ecf4d59978e93ae">Ni värnar de tre stora nätägarna, som samtidigt är operatörer. De äger näten och är samtidigt operatörer.</textBlock>
    <textBlock id="i-052894a391344aa3">Hur ska man då få låga priser?</textBlock>
    <textBlock id="i-2bf351dcd104a99c">Vi har under årens lopp hävdat att infrastrukturen ska ägas av en aktör eller flera aktörer och att den sedan ska upplåtas till olika operatörer. Så är det inte i dag, men vi tycker att det skulle vara bra. Det är konsumenterna vi värnar. Vilka värnar ni?</textBlock>
  </contentBlock>
  <contentBlock page="0" id="i-d2bd9497b82e8b26">
    <textBlock id="i-e078ae81c841171c">Anf.  16  JOHNNY GYLLING (kd) replik:</textBlock>
    <textBlock id="i-3b6867570c83d869">Fru talman! Den fråga som Sture Arnesson tar upp finns såvitt jag kan se inte med i IT-</textBlock>
    <textBlock id="i-c93ea8030385c135">propositionen. Men det är ju en konkurrensfråga, och det handlar om infrastruktur på teleområdet.</textBlock>
    <textBlock id="i-5309e772bff4d805">Sture Arnesson påstår att vi skulle värna nätägarna i första hand. Vi värnar äganderätten. De tre mobilteleoperatörer som fick licenser i början på 90-talet fick en tid av tio år att ha licenserna. De fick reda på att villkoren skulle kunna komma att ändras efter</textBlock>
    <textBlock id="i-f7041003ba52292c">1999, men vem kunde drömma om att de då skulle behöva öppna sina nät, som de investerat alla dessa miljarder i?</textBlock>
    <textBlock id="i-a916c5bc9b604744">Det blir ingen villkorsändring, utan det blir en lagändring - en retroaktiv lagändring t.o.m., som har kritiserats av Lagrådet. Sedan har vi ett konkurrensverk i det här landet som har avrått från att göra den här lagändringen. Det borde säga även Vänsterpartiet någonting.</textBlock>
  </contentBlock>
  <contentBlock page="0" id="i-caa0429b13af062b">
    <textBlock id="i-71e56d5abee5e328">Anf.  17  STURE ARNESSON (v) replik:</textBlock>
    <textBlock id="i-8a1df522e7493ceb">Fru talman! Det är uppenbart att den här konkurrensen inte fungerar. Det finns väl ingenting som är så dyrt i dag som att prata i mobiltelefon. Men vi ska inte diskutera det.</textBlock>
    <textBlock id="i-1a909403e550811b">Jag kan ge Johnny Gylling chansen: Hur vill</textBlock>
    <textBlock id="i-e0d20ed62c013c20">Johnny Gylling se till att glesbygden får sina rättigheter tillgodosedda i det här?</textBlock>
  </contentBlock>
  <contentBlock page="0" id="i-f5bf23d3fabe7670">
    <textBlock id="i-cfb7c694b138080f">Anf.  18  JOHNNY GYLLING (kd) replik:</textBlock>
    <textBlock id="i-4c157fcdf7fbacab">Fru talman! Om vi nu övergår till IT-</textBlock>
    <textBlock id="i-66526d49df70edaf">propositionen kan jag ta upp den frågan. Det finns en annan koppling man skulle kunna göra, och det är att det inte finns täckning på mobiltelefonisidan överallt i dag. GSM-näten täcker i alla fall inte alla områden i</textBlock>
    <textBlock id="i-3bfd51dfaf1f744a">Sverige. Man behöver inte åka speciellt långt från tätorterna för att uppleva det.</textBlock>
    <textBlock id="i-8b4252f159720707">Vi har när det gäller infrastrukturen på IT-området sagt att vi tycker att staten ska ha ett övergripande ansvar för att det här med bredband blir verklighet i landet. Men vi tycker inte att staten ska bygga själv och att staten ska betala riskpengar själv, utan det finns många andra som vill göra detta. Staten kan skapa spelregler.</textBlock>
    <textBlock id="i-1bf9535e26601f6c">Vi har också sagt att en del pengar behöver användas för glesbygden, för att människor ska kunna använda den här tekniken även där. Vi har då anvisat olika sätt. Man kan tänka sig någonting liknande</textBlock>
    <textBlock id="i-9234ad661ec09ad3">ROT-bidrag. Man kan tänka sig den linje som regeringen nu är inne på med stöd till kommunerna, etc.</textBlock>
  </contentBlock>
  <contentBlock page="0" id="i-9cd25d7e3880401e">
    <textBlock id="i-06131e78cf8c7883">Anf.  19  Näringsminister BJÖRN ROSEN-</textBlock>
    <textBlock id="i-8e77ac0aada6d718">GREN (s) replik:</textBlock>
    <textBlock id="i-c972ce2a7e5ab939">Fru talman! Får jag säga att den här IT-</textBlock>
    <textBlock id="i-cff32791e7d6abf9">propositionen beskriver just vad det handlar om, dvs.</textBlock>
    <textBlock id="i-5f3ab14ad122c520">den är bred. IT är ingen enskild teknik eller något verktyg som man kan ställa på sidan. Den handlar om hela vårt samhälle. Den berör alla politikområden, och därför är den så bred. Den handlar om tillit, om kompetens och om tillgänglighet.</textBlock>
    <textBlock id="i-aee6705fc5f8c7af">Man blir lite förvånad när man hör beskrivningen av detta land som så mörkt, att ingenting händer här och att det måste ske stora förändringar. Sverige är -</textBlock>
    <textBlock id="i-e74f21418a36f7cd">om nu Johnny Gylling har missat detta - det främsta landet på detta område, det land som har utvecklats snabbast. Vi ligger på många områden längre fram än det land som brukar skjutas fram, dvs. USA. Man blir faktiskt förvånad.</textBlock>
    <textBlock id="i-58cd0c5bb1fe14c7">När det sedan gäller frågor om elektronisk handel och mobiltelefoni beskrivs de väl i propositionen. I</textBlock>
    <textBlock id="i-8aebc8de1443757b">fråga om mobiltelefoni kan jag säga, om det inte är känt, att där är vi absolut främst. Det är därför Microsoft och andra amerikanska företag förlägger verksamhet här.</textBlock>
    <textBlock id="i-1ee008ec4a969b18">När det gäller Telia och de 49 procenten, ska jag säga det en gång till: Vi har begärt bemyndigande om</textBlock>
    <textBlock id="i-0c64a12d70bb1296">49 %. Vi säger också i Teliapropositionen att vi kan återkomma. Vi gör inget ställningstagande att staten ska äga. Jag delar också statsministerns deklaration.</textBlock>
    <textBlock id="i-4d5c679b9807b9de">Vi har inget intresse av att vara en stor ägare.</textBlock>
    <textBlock id="i-a3672c322519c354">Avslutningsvis vill jag säga att elektroniska signaturer också tas upp i propositionen, och det kommer en proposition i maj. Jag hoppas att Johnny Gylling kan läsa vad som står - det vore tacksamt.</textBlock>
  </contentBlock>
  <contentBlock page="0" id="i-89e5012daf5227b7">
    <textBlock id="i-f1a859fe7fa44ab5">Anf.  20  JOHNNY GYLLING (kd) replik:</textBlock>
    <textBlock id="i-8d82396599b601b7">Fru talman! Om jag börjar med elektroniska signaturer, har jag noterat att den frågan tas upp. Det är jättebra att det kommer. Men den förening som jag nämnde, SEIS, har varit tidigt ute och gjort en standard för hur man ska använda IT på ett säkert sätt.</textBlock>
    <textBlock id="i-19687922312a943d">Sverige hade kunnat ta det här greppet tidigare. Det var det som min kritik handlade om.</textBlock>
    <textBlock id="i-ab43dc70f91fb656">IT-propositionen är bred, säger ministern. Ja, det har vi verkligen noterat. Den är tjock också, och vi har inte haft så många timmar på oss att läsa igenom den. Jag kanske har missat något, och jag ber i så fall att ministern har överseende med det.</textBlock>
    <textBlock id="i-c03ed015581722d7">IT är inget enskilt verktyg, säger ministern. Det är helt riktigt. IT-frågorna tar inte heller slut i och med den här propositionen. Vi måste ständigt jobba med de här frågorna. De finns i alla delar av samhället.</textBlock>
    <textBlock id="i-679c28270b429606">Jag har inte sagt att Sverige är ett mörkt land. Jag sade att Sverige redan är etta inom IT-världen, och det är något vi ska glädja oss över. Jag sade också att världen omkring oss inte står stilla. Just det här med konkurrensen, det höga kostnadsläget och de höga skatterna är ett problem. Näringsministern vet mycket väl att det är det här som tas upp varje gång man träffar de företag som konkurrerar med t.ex. USA.</textBlock>
    <textBlock id="i-d09d66a78ef4380f">I Teliafrågan säger näringsministern nu att vi inte har något intresse av att vara stora ägare. Men varför då inte begära ett större bemyndigande än just 49 %?</textBlock>
    <textBlock id="i-30637d11a35057e7">Det är det vi har svårt att förstå.</textBlock>
  </contentBlock>
  <contentBlock page="0" id="i-ea250b4fb9d7cf93">
    <textBlock id="i-2a9007274f154066">Anf.  21  Näringsminister BJÖRN ROSEN-</textBlock>
    <textBlock id="i-12dae424bf224cce">GREN (s) replik:</textBlock>
    <textBlock id="i-c957f15784390695">Fru talman! Får jag bara säga att branschorganisationerna, företagen som agerar på den här marknaden, IT-företagen, är mycket nöjda med propositionen. De borde ju, i varje fall med utgångspunkt från sin branschs och sitt företags intressen, ha kunskaper och veta vad de säger. Där känner jag mig ganska trygg när det gäller propositionen.</textBlock>
    <textBlock id="i-d5122d8a04843cdf">Får jag sedan också säga att varför vi nu väntar till maj månad när det gäller elektroniska signaturer har att göra med att vi har avvaktat ett EU-direktiv. Det kom så sent som i december. Troligtvis får Finland förändra sina elektroniska signaturer just därför att de inte har följt detta EU-direktiv. Det som regeringen gjorde var nog klokt.</textBlock>
    <textBlock id="i-06b155492742a31b">När det gäller statlig förvaltning och statliga organisationer är de längst framme i Sverige med att använda IT i sitt arbete. De är faktiskt de som har lyckats bäst i den utvecklingen. De ska fortsätta med detta, och vi ska när det gäller statliga myndigheter vara framgångsrika. Jag tycker också att det är bra att de statliga myndigheterna får erkänsla för detta.</textBlock>
  </contentBlock>
  <contentBlock page="0" id="i-20e354b3201ffb6f">
    <textBlock id="i-64457150faf6b6e5">Anf.  22  JOHNNY GYLLING (kd) replik:</textBlock>
    <textBlock id="i-9937bda2a0cfa3b7">Fru talman! Näringsministern säger att branschorganisationen IT-företagen är nöjd med denna proposition. Vi hade i går här i riksdagen en konferens anordnad av SPN - Sällskapet Politik  &amp;  Näringsliv.</textBlock>
    <textBlock id="i-183f04dc7dd97434">Där möttes riksdagsledamöter och människor från näringslivet. Där fanns Ann-Marie Nilsson med, som är vd för IT-företagen. Hon recenserade propositionen efter att näringsministern hade presenterat den.</textBlock>
    <textBlock id="i-ac2a13d6bbe795b1">Nu tycker jag att det är vanskligt att citera människor utan något skriftligt underlag, men vad hon sade var, som jag minns det, att hon var nöjd med stora delar av propositionen men saknade de strukturella frågorna. Hon nämnde särskilt optionsprogram.</textBlock>
    <textBlock id="i-020983f3c10a70ef">Det är just dessa bitar som jag har försökt att utveckla i mitt anförande, fru talman, för att visa att det finns mycket bra i propositionen men att vi också saknar vissa strukturella frågor.</textBlock>
  </contentBlock>
  <contentBlock page="0" id="i-6a42cfe3ff559e3b">
    <textBlock id="i-4e0abb83deb8b8e7">Anf.  23  LENNART DALÉUS (c):</textBlock>
    <textBlock id="i-80b35dabe6c3c11c">Fru talman! Herr minister! Under det allra sista replikskiftet slog mig en sak. Båda talarna säger att</textBlock>
    <textBlock id="i-26db25ca9aef072f">IT-företagen är nöjda med propositionen. Det kanske är lite symtomatiskt. Frågan är om människorna är lika nöjda eller om det är just IT-företagens hälsa som är det som framstår som tydligast.</textBlock>
    <textBlock id="i-46cfbf986f946cb3">Annars kan man säga, fru talman, att det vi talar om alldeles uppenbart är ett viktigt område. Jag ska inte fördjupa mig i det. Det finns tid för det vid andra tillfällen. Sverige ligger långt framme. Det är också alldeles klart. Det tredje man ska säga är att vi måste ta vara på utvecklingen och fortsätta att ligga långt framme.</textBlock>
    <textBlock id="i-9d69f26e8b26d6a8">När vi diskuterar den frågan, fru talman, blir det lätt att vi pratar lite teknik. Det är egentligen någonting som jag tycker att man ska hålla borta från den politiska diskussionen. Men det viktiga att diskutera kring IT-frågan är ju egentligen innehållet i användningen. Men där har människor, har det visat sig, väsentligt mycket större fantasi än vi uppbådar genom politiska beslut i denna kammare ibland. Det gör att den saken på något sätt sköter sig självt, om man uttrycker det lite enkelt. Däremot är just detta att skapa förutsättningarna och möjligheterna det viktiga.</textBlock>
    <textBlock id="i-e74cfd7bdc72b38f">Det är viktigt att skapa förutsättningar för den kreativitet som människor, företag och andra kommer att utveckla i användningen av informationstekniken.</textBlock>
    <textBlock id="i-339f2b3a7570e667">Därför, fru talman, blir det alltså även i dag lätt en lite teknisk diskussion, men en motiverad sådan.</textBlock>
    <textBlock id="i-1ef87e2e3eb8e79b">Jag ska om propositionen säga till näringsministern att den är välskriven. Den beskriver en massa frågor som är viktiga på detta område. Det har säkerligen både ministern och hans medarbetare skäl att ta till sig. Det är så.</textBlock>
    <textBlock id="i-d83618df44b30fe4">Men den rymmer ett mått av ord som alltid ställer till lite oro. Ordet "återkommer" återkommer alltid:</textBlock>
    <textBlock id="i-4d9abebdc7ba3698">jag återkommer, vi återkommer, regeringen återkommer. Det står också ofta att vi utreder och att vi överväger. Fru talman! Det finns också en innovation i ordfloran i denna proposition; det talas om  att regeringen har initierat utredningar. Ofta har jag stött på formuleringen att regeringen tillsätter utredningar, men nu har regeringen gått en ny väg och initierar ett agerande hos myndigheter eller andra. Möjligen kommer denna flora att utökas framöver i regeringens hantering.</textBlock>
    <textBlock id="i-ab25bf47ba3a8198">Fru talman! Eftersom vi ska ta vara på utvecklingen hade det behövts diskuteras tre saker på allvar i denna proposition. Jag talar förstås om IT-</textBlock>
    <textBlock id="i-48ebf5f04469882b">propositionen. Man hade behövt diskutera konkurrensfrågorna på ett rejält och sant sätt. Det är ju människors behov som vi ska försöka ta till vara. Då är det så, tror många av oss, att monopol missgynnar människors möjligheter att välja - missgynnar helt enkelt konsumenterna. Man stöter på det på många olika ställen. Man har i kabel-TV-sammanhang kunnat märka hur de som har monopol kan lyfta ut program utan att jag som användare av kabel-TV:n kan göra någonting åt det, därför att de har ett lokalt monopol.</textBlock>
    <textBlock id="i-708dfd8f989ff6a3">Om man fortsätter att skapa lokala infrastrukturmonopol får det en del märkliga effekter. Anta att alla i ett område måste hålla till godo med en standardlösning men att några har lite större behov än andra. Hur ska de kunna klara av att skriva nya avtal när det finns en monopolistisk hantering på det lokala planet?</textBlock>
    <textBlock id="i-a9bb106dbf130d71">Hur ska man kunna öka sin möjlighet till användning?</textBlock>
    <textBlock id="i-3de48ecdac89df13">I frågan om hur man ska se på monopol är moderaterna väldigt ärliga och tydliga. Man säger att staten inte ska lägga sig i den frågan. Man ska inte lägga sig i vare sig med lagar eller med pengar, trots att moderaterna gärna lägger sig i med statliga pengar när det gäller annan infrastruktursatsning, som Öresundsbron och trafikpaket runt Stockholm. Men i detta fall vill man över huvud taget inte lägga sig i någonting för att skapa konkurrens och motverka monopol.</textBlock>
    <textBlock id="i-73e924fe2e2b49fa">Så icke näringsministern. Han säger att staten har ett ansvar för att motverka monopol, men - här kommer problemet - han designar ett stödsystem som blir ett stöd till de lokala infrastrukturmonopolen. Det är precis det han åstadkommer med den proposition han har lagt fram. Genom att ge människor pengar, fru talman, för att välja vilken monopolist som ska bygga nätet stimulerar han ju framväxten av monopol. Man kan säga, fru talman, att han ger statliga pengar till privata monopol. Det är en av de springande punkterna.</textBlock>
    <textBlock id="i-68c91182d6c41aab">Vi vill i Centerpartiet ha marknadsekonomi. Vi vill se mer konkurrens och större valfrihet. Men då måste vi också se till var vi vill ha konkurrensen och var vi vill ha valfriheten. Handlar det om det statiska, långsiktiga och lite tråkiga som att ta ansvar för infrastrukturen, eller handlar det om det dynamiska och snabba, som tjänsterna?</textBlock>
    <textBlock id="i-a4bdbe4d381cc498">För min del är det självklart. Jag tror att det viktiga med nätet och den nya ekonomin är alla de tjänster som utvecklas och levereras över nätet. Där ska vi ha konkurrens och marknadsekonomi. Men för att få till stånd den marknaden måste man se till att infrastrukturen finns på plats, öppen för alla, och att vi motverkar transportmonopol. Det gör icke näringsministern i sitt förslag.</textBlock>
    <textBlock id="i-c99080dfd457dbc6">Den andra svagheten är att det saknas en diskussion om likvärdigheten. Det borde ha funnits med mycket tydligt. Jag tror, fru talman, att själva synen på glesbygd som ett begrepp kommer att förändras med IT. Morgondagens glesbygd kommer att vara alla de ställen som inte har snabba förbindelser rakt in i vardagsrummen. Den glesbygden - man kan gärna kalla det den digitala ödemarken - finns i villaområden i storstäderna likaväl som i minsta by på landsbygden.</textBlock>
    <textBlock id="i-9b9d60bc89aa3238">I går kväll kunde man se i diskussionen på Computer Swedens hemsida att Lars, som bor 18 kilometer från Göteborgs centrum, inte kan få ISDN - än mindre ADSL. Han säger lite resignerat att man väl får vara utan det där. Gunnar på Värmdö konstaterar också att det 30 kilometer utanför Stockholms centrum är modem som gäller.</textBlock>
    <textBlock id="i-ab7ee9987baba1f0">Begreppet glesbygd kommer att förändras. Detta tar, fru talman, näringsministern inte hänsyn till i sin proposition. Jag talar om ansvaret att nå ut till alla medborgare, alla människor och alla hushåll.</textBlock>
    <textBlock id="i-6e695cbecb4c89b1">Den tredje fråga som borde ha varit med och diskuterats tydligare är förstås frågan om skalbarheten -</textBlock>
    <textBlock id="i-21ef40f2621d5f01">detta att vi måste ha en möjlighet att planera för alla de framtida kommunikationsbehoven och för att vi ska kunna lyfta systemet utan att behöva förändra kapaciteten till mycket stora kostnader. Inte heller den delen tas det hänsyn till i näringsministerns förslag.</textBlock>
    <textBlock id="i-d55b2166c3c58417">Fru talman! Det finns många saker man skulle vilja säga, men framför allt finns det en mängd frågor man måste ställa. Vem ska betala det här, näringsministern? Är det så att andra regionalpolitiska anslag kommer att naggas i kanten för att man ska finansiera detta? Hade det inte varit bättre att använda en utförsäljning av Telia för att göra en investering?</textBlock>
    <textBlock id="i-7a11de8d147d5087">För det är just en investering det är fråga om. Det är inte konsumtion. Jag menar inte att man ska gräva ned 60 miljarder kronor i marken och lämna dem därhän. Det är klart att man ska få ut en ekonomi också av den här investeringen. Men med tanke på att man på kommersiell nivå numera räknar med tre, och ibland fem, år för att helt få tillbaka en investering hade det varit lämpligare om staten hade tagit ett långsiktigt ansvar i stället för att, som näringsministern har upprepat några dagar, låta hela utbyggnaden ske i marknadens regi. Däri ligger kanske just det som förleder tanken; marknadens regi - staten håller sig borta.</textBlock>
    <textBlock id="i-bb3dfe008f508fbf">Nu har, fru talman, näringsministern sagt att 98 %</textBlock>
    <textBlock id="i-3ddb884a4219e3b1">av människorna i det här landet inom två år ska ha fått tillgång till den nya tekniken. Han har upprepat det några gånger: 98 % av människorna inom två år.</textBlock>
    <textBlock id="i-b54c367e629f0a50">Man ser naturligtvis med spänning fram emot våren</textBlock>
    <textBlock id="i-63f23eafc78bcfd8">2002, då vi ska göra en kontrollräkning av hur det egentligen har gått till.</textBlock>
    <textBlock id="i-def1095c3dd5aa9d">Allra sist, fru talman, vill jag säga att jag har lyssnat på näringsministern i ett dygn nu, skulle man kunna säga. Några gånger har han apostroferat mig, vilket är väldigt hyggligt. Han har ordagrant sagt att jag ställer krav på att man ska kunna skjuta upp NA-</textBlock>
    <textBlock id="i-a02f3af8112f2984">SA-raketer från några svenska byar. Det har konfunderat mig. Jag tänkte att jag i denna stund kanske skulle kunna få en förklaring på varför just jag skulle tro att just NASA-raketer skulle skickas upp från svenska byar och vad relationen egentligen är mellan den frågan och den IT-proposition som har lagts fram i dag.</textBlock>
  </contentBlock>
  <contentBlock page="0" id="i-96dd91fe36d5c1ef">
    <textBlock id="i-82161db2d6b84b93">Anf.  24  PER WESTERBERG (m) replik:</textBlock>
    <textBlock id="i-fc1497e5b5b93527">Fru talman! Först noterar jag att vi har enighet mellan Centern och Moderaterna om att vi inte ska ha några nya digitala motorvägar som byggs i statlig regi. Sedan har vi olika uppfattningar om hur vi ska klara det här med av- och påfarter och distributionssystem ute i glesbygder och småorter.</textBlock>
    <textBlock id="i-e4b8baf71f0df9cd">Låt mig först, fru talman, slå fast att Öresundsbron i praktiken blev privatfinansierad. Den blev finansierad via avgifter - och i viss mån statliga lånegarantier. Det var ett sätt att finansiera det, för man kunde inte gärna räkna med att bygga ett koppel av broar över Öresund för att därmed upprätthålla konkurrensen.</textBlock>
    <textBlock id="i-83a60d59b4aeceb2">Det är gravt fel att säga att vi inte vill göra något mot monopol. Tvärtom har jag nog i den här kammaren slagits mer än de flesta för en skarp konkurrenslagstiftning, inte minst på de här områdena där det finns betydande risker. Vi ser hela tiden olika typer av skadliga konkurrensbegränsningar och missbruk av marknadsdominerande ställning. Det vill till att vi följer med i lagstiftningen. Jag vågar säga att</textBlock>
    <textBlock id="i-520af475c2604171">Näringsdepartementet är väldigt långsamt med att reagera. Jag skulle vilja se betydligt mer kraft för att komma fram.</textBlock>
    <textBlock id="i-f7337c49614b784d">När det gäller distributionsnäten ut från tätorter till villaområden och liknande vill jag se konkurrensneutralitet mellan olika bolag - privata bolag. Vi ser att det är det uppbrutna monopolet som skapat den enorma investeringsvågen i Sverige. Jag tror på initiativet. Jag tror på stimulansen från staten.</textBlock>
    <textBlock id="i-58279bdbd6b88d33">Jag tror vidare att det är viktigt att inte binda fast sig vid en teknik utan att vi är neutrala i förhållande till tekniken i och med att den går så fort. Det finns många som hävdar att det kommer att vara andra system än de vi just för dagen har som tar hand om distributionen ut till villaområden och ibland i glesbygden. Jag tror att det vore bättre att förhålla sig neutral där.</textBlock>
    <textBlock id="i-841a4791bf461453">Jag är ändå glad att vi är ense på ett antal centrala punkter.</textBlock>
  </contentBlock>
  <contentBlock page="0" id="i-920f9246e6842e49">
    <textBlock id="i-27f66c4bc89330da">Anf.  25  LENNART DALÉUS (c) replik:</textBlock>
    <textBlock id="i-3bc7eaa0f0191434">Fru talman! Jag vet inte om vi är så ense på så många centrala punkter. En punkt kanske är synen på att stomnäten inte är det största problemet, den största frågan. Jag håller också med om att transportnäten kommer därefter. Men den tredje punkten säger ju</textBlock>
    <textBlock id="i-28b7574679cad875">Per Westerberg och Moderaterna inte någonting om alls, nämligen hur man ska lösa situationen ute hos människor, inne i väggen hos människor.</textBlock>
    <textBlock id="i-c7534b3b8a2b09ac">Det är det som är problemet. Jag vet att Per Westerberg också vet att om det är så att man låter privata aktörer lösa detta med att få in det i väggen hos människor, då kommer de privata aktörerna att kräva en motprestation från människorna, nämligen att de ska vara bundna till just den aktören. Är det inte, Per</textBlock>
    <textBlock id="i-08ec80c55746c161">Westerberg, ungefär det vi kallar ett monopol? Då är frågan: Vet Per Westerberg det? Och hur tänker han och Moderaterna i så fall undvika det? Hur kommer han att se till det här?</textBlock>
    <textBlock id="i-c3571cbd6f074940">Jag kan nämna hur det är hemma hos mig. Jag har kabel-TV. Jag gillar att se på den franska kanal 5 -</textBlock>
    <textBlock id="i-22b1397b695aadb6">eller gillade, ska jag säga. Plötsligt plockade operatören bort den. När jag ringde och klagade sade man:</textBlock>
    <textBlock id="i-e15189910e94cdee">Ja, det var inte så stor efterfrågan. Och jag kan alltså inte få tillbaka den. Det är för att jag är fast hos en lokal monopolist. Det är den situationen som näringsministern håller på att skapa genom att ge statliga pengar till att skapa lokala monopol. Då är min fråga till Per Westerberg: Vad tänker Per Westerberg göra åt det?</textBlock>
  </contentBlock>
  <contentBlock page="0" id="i-2d6fb6c9e2c55731">
    <textBlock id="i-73a70d09b542c39a">Anf.  26  PER WESTERBERG (m) replik:</textBlock>
    <textBlock id="i-f943039067558eab">Fru talman! Jag tror att man måste använda sig av konkurrensrättsliga grepp här. Precis som när det gäller samtrafik inom ett antal andra områden måste man ge möjlighet till konkurrens i fråga om transportnäten och också i fråga om innehållet och de som opererar näten. Det är det som delvis har gjorts när det gäller mobiltelefonin, men som inte är fullföljt från departementets sida. Det gäller t.ex. att man ska kunna byta leverantör. I Lennart Daléus fall gällde det innehållet i TV-utbudet.</textBlock>
    <textBlock id="i-92d592c7a1565c63">Där hoppas jag att vi kan få mer stöd, för jag gillar vare sig statliga eller privata monopol. Och jag kan försäkra att jag inte har större tilltro till att ett statligt monopol löser det här. Tvärtom ser jag dålig dynamik i det. Jag vill att vi ska kunna ha konkurrens.</textBlock>
    <textBlock id="i-aca644f3a8160be3">Men det förutsätter lagstiftning som framtvingar konkurrens när det ofta nog bara finns en lina in i huset. Det gäller såväl teletråden, som vi hoppas få ett lagförslag om inom kort, som många andra av de här dragningarna.</textBlock>
  </contentBlock>
  <contentBlock page="0" id="i-a2dd6d7504604b04">
    <textBlock id="i-4b2e66f2defd81b1">Anf.  27  LENNART DALÉUS (c) replik:</textBlock>
    <textBlock id="i-374f3e87b94f4463">Fru talman! Men vad är detta? Per Westerberg kan inte mena detta. Han ser ju vilka problem näringsministern har för att få Telia att släppa till. Då är det ett redan existerande nät, ett redan existerande system. Hur tror Per Westerberg att näringsministern med hjälp av lagstiftning i förväg dels ska kunna få privata aktörer att bygga ut nät, dels lägga en hämsko på hur de egentligen får använda den investering de har gjort? Per Westerberg kan inte tro att detta är möjligt med mindre än att det blir en märklig lagstiftning och sedan en väldig massa statliga pengar som läggs i att skapa detta privata monopol. Kan vi inte vara överens om att det inte är så det ska gå till?</textBlock>
    <textBlock id="i-53c2f324043b55db">Låt infrastrukturen vara statlig, precis som i fråga om de svenska vägarna. Volvo ska inte äga vägarna i</textBlock>
    <textBlock id="i-f3a48b41965e275e">Sverige. Det ska staten göra, så att Volvo, Saab, Fiat och vad det nu kan vara kan åka på vägarna och erbjuda oss tjänster.</textBlock>
    <textBlock id="i-cfb695563e9619fb">(forts. 6 §)</textBlock>
    <textBlock id="i-ecf32280c4496951">Ajournering</textBlock>
  </contentBlock>
  <contentBlock page="0" id="i-72099d4d6684eca7">
    <textBlock id="i-1f9a0f8315dcdfb5">Kammaren beslutade kl. 13.57 på förslag av talmannen att ajournera förhandlingarna till kl. 14.00 då frågestunden skulle börja.</textBlock>
    <textBlock id="i-d8a8c3451bd380fb">Återupptagna förhandlingar</textBlock>
  </contentBlock>
  <contentBlock page="0" id="i-6eff864409c3b4d4">
    <textBlock id="i-9997743244dfefa6">Förhandlingarna återupptogs kl. 14.00.</textBlock>
  </contentBlock>
  <contentBlock page="0" id="i-533ab8434f53d8d9">
    <textBlock id="i-95de23c5b73ce2b3">4 §  Frågestund</textBlock>
  </contentBlock>
  <contentBlock page="0" id="i-9d93f50e91cf8ef1">
    <textBlock id="i-6f88deba07911525">Anf.  28  FÖRSTE VICE TALMANNEN:</textBlock>
    <textBlock id="i-42cd5767a1a29fdd">Det är dags för frågestund. Följande statsråd kommer att delta: Vice statsminister Lena Hjelm-</textBlock>
    <textBlock id="i-6c953fe3fe2770d1">Wallén, jordbruksminister Margareta Winberg, utbildningsminister Thomas Östros, statsrådet Britta</textBlock>
    <textBlock id="i-656a4dd609489b26">Lejon och finansminister Bosse Ringholm.</textBlock>
    <textBlock id="i-342fd24e0e5877e4">Vice statsministern besvarar allmänpolitiska frågor. Frågor till övriga statsråd förutsätts beröra deras ansvarsområden inom regeringen.</textBlock>
    <textBlock id="i-a17e8831517e8af0">Avdragsrätten för pensionssparande</textBlock>
  </contentBlock>
  <contentBlock page="0" id="i-fdb62082f655f224">
    <textBlock id="i-4642e1cf26413565">Anf.  29  GÖRAN HÄGGLUND (kd):</textBlock>
    <textBlock id="i-e2f9f7f647c688b7">Herr talman! Jag har en fråga till finansministern.</textBlock>
    <textBlock id="i-ab4b2e8f55b98c01">Över två miljoner svenskar pensionssparar. De lägger undan en slant för att kunna ha den på ålderns höst och för att utjämna inkomsterna över tiden. Detta är ju något som statsmakterna genom åren har sett positivt på, och man har särskilda regler för en avdragsrätt, alltså en uppskjuten beskattning.</textBlock>
    <textBlock id="i-22339fdca69a000d">För en kort tid sedan föreslog en utredning att dessa avdragsmöjligheter skulle avskaffas. Om detta genomförs tror jag att det skulle få stora konsekvenser för det långsiktiga sparandet i samhället och för många människors möjligheter att planera för sin ålderdom.</textBlock>
    <textBlock id="i-ced8f0c4b3b14d12">Jag tror att det skulle vara av mycket stor vikt om finansministern kunde ge ett definitivt besked om att människor inte behöver oroa sig på den punkten och att avdragsrätten för pensionssparande kommer att finnas kvar. Kan finansministern lämna ett sådant besked i dag?</textBlock>
  </contentBlock>
  <contentBlock page="0" id="i-439581e94f4b2f56">
    <textBlock id="i-96357db636c67318">Anf.  30  Finansminister BOSSE RING-</textBlock>
    <textBlock id="i-d77ee818aeb383fb">HOLM (s):</textBlock>
    <textBlock id="i-0d4fe4efff35dd98">Herr talman! Det förslag som åberopas är den s.k.</textBlock>
    <textBlock id="i-de9f9ab00c9573e9">finansmarknadsutredningen som är gjord av förre riksbankschefen Bengt Dennis. Det är ett förslag som handlar om både avdragsrätten och kapitalbeskattningen. De är nära förknippade med varandra.</textBlock>
    <textBlock id="i-d54371144bdd3c0c">Jag kan nämna att regeringen har inga planer på att ändra den beskattningen, men vi kommer självfallet att lyssna på de synpunkter som kommer in under remissomgången.</textBlock>
  </contentBlock>
  <contentBlock page="0" id="i-779f16e1e80646aa">
    <textBlock id="i-ed53016690ce5b26">Anf.  31  GÖRAN HÄGGLUND (kd):</textBlock>
    <textBlock id="i-df326a7794af0e78">Herr talman! Jag tror att det skulle vara utomordentligt viktigt om finansministern ville ge ytterligare skärpa åt det svaret. Att regeringen i dag inte planerar någonting är möjligen en sak. Men jag tror att det skulle vara väldigt värdefullt om finansministern ville ge ett klart besked till alla de pensionssparare som finns att avdragsrätten kommer att bestå när det gäller pensionssparande. Kanske ska svaret tolkas på det viset. I så fall är jag glad. Jag skulle vilja be finansministern att göra ett förtydligande på den punkten för att underlätta för alla de människor som sparar på det sättet och för de människor som planerar att börja spara och för att värna det långsiktiga sparandet i samhället som helhet.</textBlock>
  </contentBlock>
  <contentBlock page="0" id="i-f4baef8b479d2094">
    <textBlock id="i-73279d2ef177eb3a">Anf.  32  Finansminister BOSSE RING-</textBlock>
    <textBlock id="i-061c6a4ae5c30258">HOLM (s):</textBlock>
    <textBlock id="i-c10e76ec157516bb">Herr talman! Det finns önskemål från olika håll om lättnader i kapitalbeskattningen. Det innebär samtidigt också, eftersom det är kopplat till avdragsrätten, en diskussion om både kapitalbeskattningen och avdragsrätten.</textBlock>
    <textBlock id="i-eb2cf5429c106ae0">Jag kan bara konstatera att regeringen för närvarande inte har några planer att ändra när det gäller den här typen av beskattning och den här typen av avdragsrätt. Men självfallet vore det helt fel av regeringen om man har tillsatt en särskild utredning att inte ens låta utredningsförslag få remissbehandlas.</textBlock>
    <textBlock id="i-781db6f20f1a614e">Sedvanlig remissbehandling kommer alltså att göras.</textBlock>
    <textBlock id="i-1ba3a34cc2239a99">Professorer till de mindre högskolorna</textBlock>
  </contentBlock>
  <contentBlock page="0" id="i-6ca82b6f756134a5">
    <textBlock id="i-74551a12e3f2ff4c">Anf.  33  LENNART DALÉUS (c):</textBlock>
    <textBlock id="i-0231875724efb864">Herr talman! När man är ute och åker och besöker framför allt mindre högskolor i landet tycker jag att man hos ledningen ofta möter en oro för att det finns en minskad mobilitet bland professorerna mellan högskolorna och till de mindre högskolorna. Det verkar som om incitamenten inte räcker till för att skapa en, som jag tror att vi alla kan vara överens om, nödvändig och viktig mobilitet. Det verkar som om man behöver öka incitamenten för professorer att söka sig just till de mindre och medelstora högskolorna.</textBlock>
    <textBlock id="i-20aaa75e58212710">Jag skulle vilja fråga utbildningsministern om han gör samma iakttagelse som jag, om det är på det sättet, och vad han tänker göra åt det.</textBlock>
  </contentBlock>
  <contentBlock page="0" id="i-33bc1537536a7915">
    <textBlock id="i-2cf29e84484ab2a8">Anf.  34  Utbildningsminister THOMAS</textBlock>
    <textBlock id="i-450da71fd7fcb5d2">ÖSTROS (s):</textBlock>
    <textBlock id="i-0d58304f764a6ea5">Herr talman! Jag delar helt Lennart Daléus åsikt om vikten av rörlighet i den akademiska världen. Det är viktigt att vi ser till att forskare inte bara har sin forskarutbildning och sedan sin forskarbas vid en och samma högskola utan att vi har ett flöde mellan högskolorna.</textBlock>
    <textBlock id="i-3c0c98d7c6732c72">Det som vi har sett under de senaste åren och som vi ser under de kommande åren är ju en kraftig ökning av antalet professorer på alla våra högskolor i och med den reform som är gjord, dvs. att professorsutnämning i dag framför allt är ett tecken på att man har nått till professorsnivå och att det inte är en tjänst i sig. Den ökningen sker vid alla våra högskolor.</textBlock>
    <textBlock id="i-c028983106f1e117">Senast häromdagen var jag vid Borås högskola som nyss hade haft en professorsinstallation och kraftigt ökat antalet professorer.</textBlock>
    <textBlock id="i-1bab329825c6968d">Rörlighetsfrågorna kommer vi att återkomma till i framtida propositioner, bl.a. i den forskningspolitiska propositionen.</textBlock>
  </contentBlock>
  <contentBlock page="0" id="i-8a594f1cf2021ff8">
    <textBlock id="i-a6fc7bf4ea2cfc3c">Anf.  35  LENNART DALÉUS (c):</textBlock>
    <textBlock id="i-10e1e0bda535a2b8">Herr talman! Det finns en liten specialfråga här, och det är en fråga som vi har diskuterat alldeles nyligen här i kammaren, nämligen det som heter IT.</textBlock>
    <textBlock id="i-77a5a4d71f8e774b">Det håller på att uppstå en bildning av en gruppering av professurer som kan relateras till IT-frågorna på samma sätt som vi under en tid hade en gruppering för arbetsmiljöfrågor, och under en annan tid har energifrågorna också haft en särskild ställning i den akademiska världen. Något liknande kan vara på väg att hända, och då kan man också få lite av en geografisk snedfördelning av den kompetensen och den inriktningen.</textBlock>
    <textBlock id="i-e623ce6c98a2f86b">Jag ska ställa samma fråga här. Gör utbildningsministern samma iakttagelse som jag, och i så fall, vad tänker han göra åt det?</textBlock>
  </contentBlock>
  <contentBlock page="0" id="i-0efbd4c77313ad34">
    <textBlock id="i-90adc293593188da">Anf.  36  Utbildningsminister THOMAS</textBlock>
    <textBlock id="i-f22c9bb6ffb1da4e">ÖSTROS (s):</textBlock>
    <textBlock id="i-842af3eed2b46d17">Herr talman! Först och främst ser vi en kraftig förstärkning av forskningen på samtliga våra högskolor, inte bara i form av professorsutnämningar utan också i form av fler disputerade lärare. Det är riktigt. Det är också riktigt, som Lennart Daléus säger, att IT-frågorna har fått en ökad tyngd i den akademiska världen. Högskoleverket gjorde alldeles nyligen en översikt över hur det såg ut med IT-</textBlock>
    <textBlock id="i-0d186efbeae308f4">utbildningar. Det visar sig vara en mycket större omfattning på dem än vad man kan tro i förstone, inte bara vid de traditionella universiteten utan också vid de nya högskolorna. De kännetecknas inte av att kallas för civilingenjörsutbildningar i dag utan det kan vara magisterexamen med inriktning mot IT.</textBlock>
    <textBlock id="i-2f1391aa3ab8c927">Sedan har vi också en del av våra starkaste IT-</textBlock>
    <textBlock id="i-ba74e5671686aacd">fästen på mer otraditionella ställen. Karlskrona/Ronneby har ju utvecklats till att bli ett för landet väldigt viktigt centrum för IT-forskning och IT-</textBlock>
    <textBlock id="i-15e8806903f266e1">utbildning.</textBlock>
    <textBlock id="i-832ccc9dc1b0fa63">Beskattning av riskkapitalbolag</textBlock>
  </contentBlock>
  <contentBlock page="0" id="i-331feaad40205b0b">
    <textBlock id="i-412a79e31f3c4fc8">Anf.  37  CATHARINA HAGEN (m):</textBlock>
    <textBlock id="i-f55155f1cf9dbb22">Herr talman! Jag har en fråga till finansministern som rör beskattning av riskkapitalbolag i Sverige. Det finns i dag problem för många svenska riskkapitalbolag när det gäller beskattningen av de reavinster som man gör när man omplacerar sitt kapital till nya företag. Detta har fått till följd att många svenska riskkapitalbolag har sina legala säten utomlands, t.ex.</textBlock>
    <textBlock id="i-66aa7162b1aa606d">i Holland. Nu senast hörde vi att t.o.m. Investor kommer att lägga sitt nya IT-bolag i Holland. Det finns många andra kända bolag som har gjort detsamma, t.ex. Icon, Spray, osv. Problemet är att beskattningen av reavinster är bättre i Holland.</textBlock>
    <textBlock id="i-db123f4f45266926">Jag vet att det finns en utredning som ser över detta problem här i Sverige. Finansministern har själv sagt att den utredningen kommer att lägga fram förslag nu i vår år 2000, förslag som skulle kunna innebära att man slopar reavinstbeskattningen av näringsbetingade aktier. Eftersom det nu är vår undrar jag när utredningen kommer att vara klar?</textBlock>
  </contentBlock>
  <contentBlock page="0" id="i-527756473464b4d0">
    <textBlock id="i-df44c2be621e99a2">Anf.  38  Finansminister BOSSE RING-</textBlock>
    <textBlock id="i-27abf1cbc29bcd88">HOLM (s):</textBlock>
    <textBlock id="i-710d9ae422832997">Herr talman! Jag kan inte ange någon exakt tidpunkt. Men den kommer att vara klar under det första halvåret. Det handlar inte bara om utredningens förslag, utan det handlar också om att vi inom EU har ett stort arbete på gång för att minska s.k. skadlig skattekonkurrens företagen sinsemellan. Det har funnits ungefär 300 förslag från olika länder som man har tittat på, och Sverige har haft bara ett fåtal av dessa förslag. Merparten handlar alltså om skattelagstiftning i andra länder som är skadlig för konkurrensen, och det är bra ur svensk synpunkt om EU kan ta ett rejält tag för att se till att vi får en skattesituation mellan företagen i länderna som inte är skadlig för t.ex. svensk företagsamhet.</textBlock>
  </contentBlock>
  <contentBlock page="0" id="i-8e41305781edca4e">
    <textBlock id="i-41f89a00dcb3a21c">Anf.  39  CATHARINA HAGEN (m):</textBlock>
    <textBlock id="i-cee008a94513f105">Herr talman! Den utredning som ska titta på slopandet av reavinstbeskattning för näringsbetingade aktier har ingenting att göra med den skadliga skattekonkurrens som finansministern åberopar i sitt svar, så jag frågar återigen: Är det verkligen säkert att den här utredningen kommer med sitt förslag före den</textBlock>
    <textBlock id="i-993fbde468cbfd44">1 juli 2000?</textBlock>
  </contentBlock>
  <contentBlock page="0" id="i-403fd19d80f29dae">
    <textBlock id="i-d06effd26e39be6a">Anf.  40  Finansminister BOSSE RING-</textBlock>
    <textBlock id="i-43aa5672813d4d70">HOLM (s):</textBlock>
    <textBlock id="i-110d4516ed1e6e77">Herr talman! Jag utgår från att utredningen följer sina direktiv, och då kommer man att lämna sina förslag under första halvåret i år.</textBlock>
    <textBlock id="i-1e1b65e4da5abf47">Maxtaxa i barnomsorgen</textBlock>
  </contentBlock>
  <contentBlock page="0" id="i-c9a348d6c983dc2c">
    <textBlock id="i-d4db5d553d68a948">Anf.  41  MARTIN NILSSON (s):</textBlock>
    <textBlock id="i-791ba6ee197cdd72">Herr talman! För inte så fasligt länge sedan hade vi en debatt här i kammaren angående jämställdhetskonsekvenser av maxtaxa på dagis. Efter, såvitt jag förstår, vad som framkommit i radio och TV tänker regeringen lägga fram ett konkret förslag om maxtaxa inom barnomsorgen, om än något modifierat. Jag skulle vilja veta hur jämställdhetsministern ser på maxtaxan ur en viss aspekt, nämligen hur det här systemet kommer att gynna kvinnor som vill gå upp i arbetstid och deras möjligheter att göra så.</textBlock>
    <textBlock id="i-2826fc3a8f228897">Såvitt jag förstår är det också så att man avser att lägga fram förslag om ytterligare en pappamånad -</textBlock>
    <textBlock id="i-70877d149c6e1f83">ett förslag som debatterats här tidigare och som har väckt stor entusiasm bland oss som jobbar med jämställdhetsfrågor. Jag skulle vilja veta lite grann om resonemangen bakom detta och när regeringen avser att i så fall lägga fram ett sådant här förslag.</textBlock>
  </contentBlock>
  <contentBlock page="0" id="i-02e79916e8672fcc">
    <textBlock id="i-e40e55db38d67d53">Anf.  42  Jordbruksminister MARGARETA</textBlock>
    <textBlock id="i-b1f8617af4d8d3e3">WINBERG (s):</textBlock>
    <textBlock id="i-d3fb91db348897da">Herr talman! Som Martin Nilsson påpekar är budgeten ännu inte färdig; vi har ju inte lagt fram den.</textBlock>
    <textBlock id="i-3ca8cadc18616f2a">Att gå in på detaljer vore därför kanske fel. Å andra sidan har ju mycket läckt ut. Som jämställdhetsminister kan jag ändå säga att det kommer att bli en mycket bra budget, just i ett jämställdhetsperspektiv.</textBlock>
    <textBlock id="i-555d9ba58999a2a5">Jag skulle nog våga drista mig till att säga att det på det familjepolitiska området kommer reformer som vi inte sett på decennier.</textBlock>
    <textBlock id="i-81ed36df3c94bd05">Vi vet redan en del. Barnbidraget höjs. Sedan har vi maxtaxan. Arbetslösas barn kommer att ges möjlighet att gå på dagis, likaså syskon till nyfödda barn osv. Vi är överens om att maxtaxan, även så som den nu blir utformad, kommer att vara ett mycket fint bidrag till jämställdheten. Pappamånaden kan jag bara glädja mig väldigt mycket åt. Den stämmer så väl överens med jämställdhetspolitiken och den förskjutning av fokus från en ren kvinnopolitik till mer av männens ansvar. Det här passar väldigt väl in, så i alla fall hittills är jag väldigt nöjd.</textBlock>
    <textBlock id="i-747537fff6e3cb28">Vägarna i Dalsland</textBlock>
  </contentBlock>
  <contentBlock page="0" id="i-7ca2ab1b27cbe22f">
    <textBlock id="i-1926bdb6d98b7a8d">Anf.  43  MARIANNE ANDERSSON (c):</textBlock>
    <textBlock id="i-5c886994353fe599">Herr talman! Jag har en fråga till vice statsministern. Egentligen skulle jag ställa frågan till näringsoch kommunikationsministern men han är ju inte här just nu. Jag ställer frågan till vice statsministern eftersom den faktiskt berör hela regeringen.</textBlock>
    <textBlock id="i-3abf7c9ecd8d0aaa">Det handlar om vägarna. Nu när det är vårvinter är tjällossningssituationen mycket bekymmersam på många ställen i landet. Men jag vill påstå att situationen är allra bekymmersammast i Dalsland. Ingen annan del av landet har ett vägnät där en så stor andel upprepade gånger under vintern stängs av för tung trafik som just Dalsland. Detta har varit uppe här i kammaren många gånger men det måste tas upp igen, menar jag.</textBlock>
    <textBlock id="i-c5ee7bc10b5fa76d">I förrgår var jag på ett möte och fick då listor med</textBlock>
    <textBlock id="i-42417f42f3489767">1 378 namn från Dalsland. Man säger att det nu faktiskt måste göras något. Det finns ju en plan för att åtgärda de värsta problemen och få fram s.k. robusta stråk. Men jag undrar vad vice statsministern tänker göra för att åstadkomma en förbättring just där.</textBlock>
  </contentBlock>
  <contentBlock page="0" id="i-00484140c48f059f">
    <textBlock id="i-69e2f48f1c8edffa">Anf.  44  Vice statsminister LENA HJELM-</textBlock>
    <textBlock id="i-d2df1396e9526e48">WALLÉN (s):</textBlock>
    <textBlock id="i-252c8a08ba16decc">Herr talman! För några månader sedan var jag i</textBlock>
    <textBlock id="i-4b683251b5e188e2">Dalsland och det framhölls av många kommunala företrädare att läget var bekymmersamt för vägarna.</textBlock>
    <textBlock id="i-4772c9f79fdbbd0a">Men detta gäller inte bara Dalsland. Det är många som framhåller det här. Därför har det varit en viktig fråga för oss i arbetet med att knepa och knåpa för att få ihop den budget som vi så småningom ska presentera för riksdagen.</textBlock>
    <textBlock id="i-6557845fef634f4b">Även om näringsministern här och nu hade stått i denna talarstol skulle också han ha fått lov att hänvisa till den kommande budgeten. Både han och jag kan säga att vi är mycket väl medvetna om problemen och att vi kommer att hantera dem i den kommande budgeten.</textBlock>
  </contentBlock>
  <contentBlock page="0" id="i-a10ec1cf7c903dbf">
    <textBlock id="i-48d6ae9644bcb81f">Anf.  45  MARIANNE ANDERSSON (c):</textBlock>
    <textBlock id="i-3bd859aa4cfa9312">Herr talman! Jag hoppas naturligtvis på ett positivt resultat av arbetet med budgeten så att det verkligen kommer dithän.</textBlock>
    <textBlock id="i-0f213f294cc5171a">Ja, man kan säga att det finns problem på många ställen men i Dalsland finns det ingen Europaväg som går igenom landskapet. På andra ställen har det ändå på olika sätt spillt över lite resurser från de vägarna till det mindre vägnätet. Den erfarenheten tror jag att man har.</textBlock>
    <textBlock id="i-67f3baee0f9348e9">Det finns alltså ingen Europaväg i Dalsland. Det gör kanske att Dalsland är alldeles särskilt utsatt.</textBlock>
    <textBlock id="i-6168d65698078d39">Dessutom är detta på grund av den tunga industrin så strategiskt just för överlevnaden just där. Det handlar om att utvecklas eller om att avfolkas. Det här är alltså verkligen en strategisk fråga men många tänker kanske inte på det när det gäller detta lilla landskap.</textBlock>
    <textBlock id="i-37f5b4c73b8c9944">Efter frågestunden kommer jag att lämna över namnlistorna; detta för att det ska bli ett extra tryck i budgetarbetet just när det gäller vägarna i Dalsland.</textBlock>
  </contentBlock>
  <contentBlock page="0" id="i-60394593100fe00f">
    <textBlock id="i-8718892a5d8a15ea">Anf.  46  Vice statsminister LENA HJELM-</textBlock>
    <textBlock id="i-301370110e03cf8a">WALLÉN (s):</textBlock>
    <textBlock id="i-52177e83b4896fb7">Herr talman! Jo, vi är medvetna om detta, också om den speciella vinkling som Marianne Andersson tog upp med infrastrukturen och hur det ser ut för näringslivet. Men det är inte bara en fråga om det totala väganslaget - anslag för underhåll osv. - utan det handlar också om hur man i regionen fördelar dessa anslag. Det måste man också komma ihåg. Jag tycker att detta är en viktig fråga som jag minns att vi särskilt diskuterade när jag själv besökte Dalsland.</textBlock>
    <textBlock id="i-437a4217e67ae843">Fastighetsskatt på vindkraftsandelar</textBlock>
  </contentBlock>
  <contentBlock page="0" id="i-de070e65026fba3a">
    <textBlock id="i-19ac01bfa41d4518">Anf.  47  HELENA HILLAR ROSEN-</textBlock>
    <textBlock id="i-65d0125829115667">QVIST (mp):</textBlock>
    <textBlock id="i-bc8b9073f896f9d7">Herr talman! Jag har en fråga till finansminister</textBlock>
    <textBlock id="i-412c0875bd9b1069">Bosse Ringholm. Det handlar om fastighetsskatt på vindkraftsandelar.</textBlock>
    <textBlock id="i-6c134a94b310f75e">Just nu sitter många människor runtom i landet och brottas med sina deklarationer som ska vara inlämnade den sista mars. Vadå, det är väl inte förrän i maj, undrar en del, som deklarationen ska vara inlämnad. Men till saken hör att alla som har köpt andelar i vindkraftverk tycks av skattemyndigheterna betraktas som näringsidkare av något slag och ska lämna in särskild självdeklaration.</textBlock>
    <textBlock id="i-1a785df284bd964b">Det enda som skiljer är att dessa personer påförs en fastighetsskatt på 0,5 %. Det rör sig ofta om löjliga</textBlock>
    <textBlock id="i-8485200ea7e7a5fc">10 kr. Det är säkert ingen som motsätter sig att betala detta belopp. Men varför denna byråkrati? Har finansministern någon idé om vad man kan göra åt detta?</textBlock>
  </contentBlock>
  <contentBlock page="0" id="i-43b2955e10cf4608">
    <textBlock id="i-be558ed8b617902e">Anf.  48  Finansminister BOSSE RING-</textBlock>
    <textBlock id="i-4ffedeebec814801">HOLM (s):</textBlock>
    <textBlock id="i-8f628ff9521f6f21">Herr talman! Nyligen har en särskild utredning avlämnat sitt betänkande om just fastighetstaxeringen. Det kommer att skickas ut på remiss i dagarna.</textBlock>
    <textBlock id="i-73c3bf622ad4d7cb">Jag utgår från att även den här typen av problem kan hanteras i samband med utredningens betänkande.</textBlock>
  </contentBlock>
  <contentBlock page="0" id="i-cd39de80e0753246">
    <textBlock id="i-7bb1be90282d2dce">Anf.  49  HELENA HILLAR ROSEN-</textBlock>
    <textBlock id="i-387e2c312689b117">QVIST (mp):</textBlock>
    <textBlock id="i-54bcf0997d904dda">Herr talman! Såvitt jag är informerad är det så att just Fastighetsskatteutredningen rör boendeskatter och annat och att man inte ska ta upp det här. Men det är möjligt att det inte är så. Vi hoppas mycket på det.</textBlock>
    <textBlock id="i-95cb1108c999572d">Eftersom vi nu tycks enas om en utbyggnad av vindkraften till 10 terawattimmar och eftersom så många människor är väldigt entusiastiska inför vindkraftens möjligheter tycker jag faktiskt att det här motverkar syftet. Vi måste förenkla, inte försvåra.</textBlock>
    <textBlock id="i-13c7c39f7f0b39e4">Om man på den förenklade självdeklarationen kan påföra skatten för villor och sommarstugor borde man kunna göra det också för ett underlag på 3 000-4 000</textBlock>
    <textBlock id="i-859afd5097bb9c86">kr för en industrifastighet. Det rör sig, som sagt, om en skatt på ca 10 kr.</textBlock>
  </contentBlock>
  <contentBlock page="0" id="i-7c3c59026c061323">
    <textBlock id="i-93ce8a3763371d9c">Anf.  50  Finansminister BOSSE RING-</textBlock>
    <textBlock id="i-4759af32d42a4a80">HOLM (s):</textBlock>
    <textBlock id="i-033ba9ab372e4e43">Herr talman! Jag lovar, Helena Hillar Rosenqvist, att det i samband med vi i höst i och med budgetpropositionen ska diskutera hela fastighetstaxeringen -</textBlock>
    <textBlock id="i-d4b0e0c1d5209db9">ett betänkande har nu kommit och ytterligare ett kommer under maj månad - finns skäl att titta också på den här delen, så jag tror att det här kan behandlas i det sammanhanget.</textBlock>
    <textBlock id="i-441603c4ec63da7b">Tjänstepensionsrätt för deltidsanställda</textBlock>
  </contentBlock>
  <contentBlock page="0" id="i-79f63a096dc61323">
    <textBlock id="i-4c5310622d5134d5">Anf.  51  AGNE HANSSON (c):</textBlock>
    <textBlock id="i-705f43d7ffbf1022">Herr talman! Jag skulle vilja ställa en fråga till jordbruksministern, som ju också är ansvarig för jämställdheten.</textBlock>
    <textBlock id="i-82508a0456ae7706">För några dagar sedan uppdagades att många timoch deltidsanställda har berövats sin tjänstepensionsrätt därför att den avtalats bort. Oftast är det kvinnor som är deltidsanställda eller timanställda. Såvitt jag kan förstå strider det här mot sunt förnuft, skulle jag vilja säga, och också mot de regler som finns i EU. Vi kan bli fällda i EU-domstolen.</textBlock>
    <textBlock id="i-4db7b2c93afbbd72">Om jämställdhetsministern delar min uppfattning, vilka åtgärder är regeringen då beredd att vidta för att återföra den här tryggheten och tjänstepensionsrätten till de deltidsanställda - oftast kvinnor?</textBlock>
  </contentBlock>
  <contentBlock page="0" id="i-5ba8533dbd0b36bf">
    <textBlock id="i-a207c1104ed80412">Anf.  52  Jordbruksminister MARGARETA</textBlock>
    <textBlock id="i-59ab35324f7c64f2">WINBERG (s):</textBlock>
    <textBlock id="i-f24a7242200946df">Herr talman! Det här är en fråga i första hand för</textBlock>
    <textBlock id="i-3f02974dca6f1c0f">Mona Sahlin men rent generellt kan jag väl säga att deltidsarbetet är ett problem ur många aspekter. Det här är en aspekt.</textBlock>
    <textBlock id="i-b0528bef729a2ba1">En annan och kanske lika viktig aspekt är att under sin aktiva tid har dessa kvinnor väldigt små möjligheter att kunna leva på sin lön. Därför har regeringen vidtagit ett antal åtgärder för att ge deltidsarbetande företräde när det finns mer tid i ett företag eller på en arbetsplats. Det viktiga och det grundläggande för att uppfylla det vi kallar för jämställdhet är att vi ska kunna leva på vår egen inkomst oavsett om vi är kvinnor eller män.</textBlock>
    <textBlock id="i-d367bb8a528e8b33">Till det aktuella exemplet vill jag bara hänvisa till att det är ett arbete som måste göras tillsammans med</textBlock>
    <textBlock id="i-38c0c28d6b4f565f">EU, eftersom vi nu inte enligt vad jag läst i tidningen</textBlock>
    <textBlock id="i-f589c700b0f433ed">- jag har bara läst det den vägen - uppfyller EU:s direktiv. Jag förutsätter att det arbetet pågår på Näringsdepartementet.</textBlock>
  </contentBlock>
  <contentBlock page="0" id="i-3963eb38c212821f">
    <textBlock id="i-1176bed36d88947c">Anf.  53  AGNE HANSSON (c):</textBlock>
    <textBlock id="i-f6f80e624c1f1168">Herr talman! Visst kan man se detta ur olika aspekter. Jag hoppas att jag inte kan tolka jämställdhetsministern så, att hon möjligen delar uppfattningen man ska försöka att pressa fram fler och fler heltider.</textBlock>
    <textBlock id="i-9e8f11dba7b212e0">Det är i och för sig rätt. Men det finns ju människor som vill jobba deltid och ha en flexibel arbetstid.</textBlock>
    <textBlock id="i-5d4ec5df42cf3dd4">Man pressar ju fram fler heltider om man avtalar bort tjänstepensionsrätten. Då tvingar man människor till heltid. Jag ska väl inte uppfatta att regeringen är inne på den linjen? Det vore förödande sett till ett flexibelt arbetstidsschema. Det finns också en tid före år 1995. Vad ska vi göra för att lösa trygghetsproblemet?</textBlock>
  </contentBlock>
  <contentBlock page="0" id="i-2810d8553091bced">
    <textBlock id="i-25c37d31fa0e472a">Anf.  54  Jordbruksminister MARGARETA</textBlock>
    <textBlock id="i-7670093126f931cb">WINBERG (s):</textBlock>
    <textBlock id="i-5ee500460a24f5c6">Herr talman! Grunden för vår jämställdhet är att både kvinnor och män ska kunna ha ett arbete och försörja sig själva, ha sina egna pengar och därmed sin egen frihet. Det är grunden. Vi vet att många kvinnor, för det är ju dem vi talar om i praktiken, i dag är tvingade att jobba deltid. Det gäller inte minst inom den offentliga sektorn, och inte minst beroende på en schemaläggning som är gammalmodig.</textBlock>
    <textBlock id="i-417aba7107f68573">Det är därför som regeringen har sagt att när det uppstår mer tid på en arbetsplats ska denna i första hand erbjudas dem som vill ha mer tid för att vi på så vis ska få fler heltidsarbetande. Sedan finns det ett litet antal som vill arbeta deltid, och det ska man naturligtvis respektera. De kan ha olika skäl för det.</textBlock>
    <textBlock id="i-8072d2ed6b613a49">De ska inte diskrimineras på det sätt som nu har uppenbarats.</textBlock>
    <textBlock id="i-41550822f7714aa9">Östersjömiljarden</textBlock>
  </contentBlock>
  <contentBlock page="0" id="i-63da70428bebbed9">
    <textBlock id="i-a80f72351c34d65e">Anf.  55  ELVER JONSSON (fp):</textBlock>
    <textBlock id="i-c89d1ab6348cb52f">Herr talman! Jag vill ställa min fråga till förra utrikesministern och nuvarande vice statsministern. Här i riksdagen och i regeringen har vi intresserat oss mycket för Östeuropa och inte minst de baltiska staterna och deras frigörelse från det sovjetiska förtrycket. Det har en djupt mänsklig sida.</textBlock>
    <textBlock id="i-a46719194f9a8ecd">Det har också en materiell sida. Miljöfrågorna kring Östersjön är mycket besvärande. Det har avsatts rätt mycket pengar - den s.k. Östersjömiljarden - för att kunna skapa redskap för att rena havet. Regeringen gjorde en stor poäng av att det inte bara skulle bli ren miljö utan också massor med jobb.</textBlock>
    <textBlock id="i-5e537d998efd44c8">Det visade sig att av de 55 projekt som är presenterade är det bara tre eller fyra som ger något tiotal jobb. Min fråga är: Avser regeringen att ser över detta, vad det beror på att det har gått snett, och om man kan få igång arbetet så att det ger både god miljö och jobb?</textBlock>
  </contentBlock>
  <contentBlock page="0" id="i-de15602302e6c036">
    <textBlock id="i-e4dead4b343b47cf">Anf.  56  Vice statsminister LENA HJELM-</textBlock>
    <textBlock id="i-c6c07ffeab0a3e41">WALLÉN (s):</textBlock>
    <textBlock id="i-51ac8622a16033bc">Herr talman! Vi har ett ganska omfattande allmänt bistånd till de baltiska staterna, om vi bara tar den kretsen. Där är det utvecklingen i de länderna som är viktigast. Det är någonting som vi har ömsesidig nytta av.</textBlock>
    <textBlock id="i-9719b8b527955aa1">Utöver det stora biståndet har vi också vid två tillfällen fattat beslut här i riksdagen om den s.k. Östersjömiljarden. I tillägg till att man ville ha utveckling i de Östersjöländer som får del av detta bistånd skulle vi också gagna sysselsättningen i Sverige.</textBlock>
    <textBlock id="i-3812bdc7f044679e">Det här är inte alltid helt enkelt att hantera. Det finns många uppenbart positiva projekt som man gärna vill satsa på i våra grannländer runt Östersjön men som kanske till en mindre del leder till sysselsättning i Sverige. Det är inte alltid helt lätt att se hur man ska matcha dessa två saker.</textBlock>
    <textBlock id="i-7b77b7fc082e5d58">Vi får se detta lite som en lärperiod. Det är självklart att vi ska dra slutsatser av den utvärdering som nu har varit om den första Östersjömiljarden. Det finns många slutsatser man kan dra. En av dem är att det inte ledde till så många jobb som vi hade räknat med i Sverige.</textBlock>
  </contentBlock>
  <contentBlock page="0" id="i-ef948ed44b950198">
    <textBlock id="i-605f8fef7013b307">Anf.  57  ELVER JONSSON (fp):</textBlock>
    <textBlock id="i-734ed109eec26955">Herr talman! När det gäller den principiella inställningen tror jag att vi har ensartad uppfattning vice statsministern och jag. Det är naturligtvis riktigt att det är svårigheter att dra i gång nyheter på det här området. Det är särskilt viktigt att planera utlandsaktiviteter extra noga. Det har vi talat mycket om de senaste veckorna.</textBlock>
    <textBlock id="i-9a1344f90d5f098d">Min poäng är att det är viktigt att man ser över detta och inte nöjer sig med att det är svårigheter så att vi kan fullfölja. Visst var det en ganska stolt deklaration som regeringen gav när det gällde att kunna ordna både god miljö och rätt mycket jobb. När det inte har stämt vill jag närmast heja på regeringen att ändå försöka att få tempo i detta.</textBlock>
    <textBlock id="i-e0738033353764cb">Risken finns att mycket pengar kan rinna i planeringsstadier, i konsultarvoden och annat. Jag tror att det är viktigt att det också går vidare till det konkreta.</textBlock>
    <textBlock id="i-1f4061a125dada91">Östersjön är i stort behov en renare miljö, och både</textBlock>
    <textBlock id="i-9d38e0afecc60376">Sverige och andra länder är i stort behov av fler nya jobb.</textBlock>
    <textBlock id="i-16a8a73f9d64f8fb">Jämställdhetsplan på arbetsplatser</textBlock>
  </contentBlock>
  <contentBlock page="0" id="i-07080d7691432f35">
    <textBlock id="i-7b4e51bb68b2778b">Anf.  58  MARIE ENGSTRÖM (v):</textBlock>
    <textBlock id="i-be600e06e6dd7873">Herr talman! Jag vill vända mig till jämställdhetsminister Margareta Winberg med en fråga. Vi har en lagstiftning som säger att företag med mer än tio anställda är skyldiga att upprätta en jämställdhetsplan.</textBlock>
    <textBlock id="i-2dadd4d5007a7180">Nu har bl.a. JämO tittat över situationen i landet.</textBlock>
    <textBlock id="i-a73f153b48f8c8c6">Det visar sig att lagen inte efterlevs på det sätt som man kanske skulle tycka vore lämpligt. Det kanske i första hand gäller mindre privata företag.</textBlock>
    <textBlock id="i-4fc4de86d573a4f8">I många sammanhang handlar det om att informationsinsatserna inte har varit fungerande eller inte tillräckligt stora. Många företag känner helt enkelt inte till att man ska upprätta en plan.</textBlock>
    <textBlock id="i-6972670ab29bc0be">Nu vill jag fråga jämställdhetsminister Margareta</textBlock>
    <textBlock id="i-8ca23c020ae8905f">Winberg om hon är informerad om att situationen är på detta sätt och vad man från regeringens sida är beredd att göra.</textBlock>
  </contentBlock>
  <contentBlock page="0" id="i-b90554f7fb704b76">
    <textBlock id="i-0a48452b9b099ddb">Anf.  59  Jordbruksminister MARGARETA</textBlock>
    <textBlock id="i-36975368e908ae34">WINBERG (s):</textBlock>
    <textBlock id="i-bd2d74043bd5fe6e">Herr talman! Vi är mycket väl medvetna om situationen, och jag kan bara beklaga att den föreligger.</textBlock>
    <textBlock id="i-d19f540d585db5d1">Det gäller både den och mycket annat som har med jämställdheten på arbetsmarknaden att göra, och inte minst den lönediskriminering som sker av kvinnor.</textBlock>
    <textBlock id="i-f1c12c0bd80512e0">Av båda dessa skäl har vi haft en utredning om jämställdhetslagen. Den har varit ute remiss. Nu kommer vi den 31 mars att ha en hearing i frågan.</textBlock>
    <textBlock id="i-3c05c096f8da7d43">Lagrådsremissen ska gå i väg, och propositionen till riksdagen kommer i maj. Här kommer båda aspekterna att belysas.</textBlock>
    <textBlock id="i-2a6fca48620da22b">Min ambition är att lagen ska skärpas för att bättre se till att parterna får ett verktyg - det är parterna som äger frågan på sitt vis - så att vi kan nå en bättre jämställdhet på arbetsmarknaden.</textBlock>
  </contentBlock>
  <contentBlock page="0" id="i-2cb57ac8081c15c8">
    <textBlock id="i-758afd72734eddd1">Anf.  60  MARIE ENGSTRÖM (v):</textBlock>
    <textBlock id="i-780b016bcb845650">Herr talman! Det är naturligtvis positivt att man ska skärpa lagen. Det viktigaste är väl ändå att ge de verktyg som behövs så att lagen kan efterlevas. Det handlar som jag ser det om informationsinsatser och kanske också om att ge exempelvis länsstyrelser ökade möjligheter att se till att lagen efterlevs. Man kan där också ha viss typ av informationsverksamhet och backa upp de företag som jag tror vill ha hjälp med de frågorna.</textBlock>
  </contentBlock>
  <contentBlock page="0" id="i-ca0fff922528cafd">
    <textBlock id="i-3410c4130e8d2ecc">Anf.  61  Jordbruksminister MARGARETA</textBlock>
    <textBlock id="i-a8235b88da191500">WINBERG (s):</textBlock>
    <textBlock id="i-5b72cdb4ef50d9ea">Herr talman! Jag delar uppfattningen som Marie</textBlock>
    <textBlock id="i-5732e5480aa1e67c">Engström har. Vi kommer också när förslaget förhoppningsvis antas av riksdagen att genomföra informationsinsatser om den nya jämställdhetslagen.</textBlock>
    <textBlock id="i-82843cabebb0606a">Vi överväger också - det är bara ett övervägande, och vi har ännu inte fattat någon definitivt beslut - att se över jämställdhetsexperternas roll ute på länsstyrelserna för att man där skulle kunna ta ett mer aktivt ansvar för företag, myndigheter och andra som är arbetsgivare ute i länen.</textBlock>
    <textBlock id="i-f1cdc78d3c1a2ee9">Avdragsrätten för pensionssparande</textBlock>
  </contentBlock>
  <contentBlock page="0" id="i-6b1805cb3e51d998">
    <textBlock id="i-4589118526dd7c7f">Anf.  62  MARGARETA CEDERFELT (m):</textBlock>
    <textBlock id="i-dabef99439466ef9">Herr talman! Jag har en fråga till finansministern, och jag vill anknyta till den fråga som tidigare ställdes angående pensionssparandet.</textBlock>
    <textBlock id="i-1492944f7f7626bf">Den utredning som har presenterats av Bengt</textBlock>
    <textBlock id="i-285500ddf53b626e">Dennis oroar naturligtvis en stor del av den svenska befolkningen som sparar i pensionssparande. Det skulle vara mycket glädjande om finansministern kunde ge ett besked om att inga förändringar kommer att vidtas från regeringens sida när det gäller möjligheten och rätten att dra av i deklarationen för de omkostnader som finns i samband med pensionssparande.</textBlock>
  </contentBlock>
  <contentBlock page="0" id="i-4faf7df40864cd7d">
    <textBlock id="i-a810cbdeed7154b4">Anf.  63  Finansminister BOSSE RING-</textBlock>
    <textBlock id="i-512c49a70ca82087">HOLM (s):</textBlock>
    <textBlock id="i-ac796d2ee0e17413">Herr talman! Det händer att jag får kritik för att jag upprepar mig. Jag får utan tvekan stora möjligheter att återfå den kritiken, eftersom jag får samma fråga en gång till.</textBlock>
    <textBlock id="i-3f7da1fc78bfa4f0">Jag kan tyvärr inte lämna annat svar till frågeställaren än att det svar som jag lämnade för en kvart sedan gäller fortfarande.</textBlock>
  </contentBlock>
  <contentBlock page="0" id="i-57d19a029b31e529">
    <textBlock id="i-28bda461f8f2a28a">Anf.  64  MARGARETA CEDERFELT (m):</textBlock>
    <textBlock id="i-e8b12f45790e80e3">Herr talman! Det är möjligt att finansministern får kritik, och den är också befogad eftersom vi som ställer frågorna upplever att vi inte får något svar.</textBlock>
    <textBlock id="i-49567e6af4c578cb">Därför vidhåller jag min fråga: Kan finansministern garantera att ingen försämring kommer att göras för pensionsspararna?</textBlock>
  </contentBlock>
  <contentBlock page="0" id="i-5c38aa7ee41a800b">
    <textBlock id="i-9e6ebedddc9866e0">Anf.  65  Finansminister BOSSE RING-</textBlock>
    <textBlock id="i-6c649f6a5ecf6df7">HOLM (s):</textBlock>
    <textBlock id="i-27c9790371a6b859">Herr talman! Jag tar risken och upprepar svaret en gång till och ber frågeställaren att lyssna noga.</textBlock>
    <textBlock id="i-043bb4e2a26a84a8">Svar nr 1: Regeringen planerar inte någon skatteförändring på det här området.</textBlock>
    <textBlock id="i-9241f8fb398c6638">Svar nr 2: Det betänkande som är utsänt på remiss ska självfallet behandlas på vanligt sätt.</textBlock>
    <textBlock id="i-64cb34378d999d70">Det är två mycket tydliga och enkla svar som kan tas emot av alla.</textBlock>
    <textBlock id="i-90af2aa0ca98b3eb">Deklarationsgranskningen</textBlock>
  </contentBlock>
  <contentBlock page="0" id="i-5b53c0a538d59949">
    <textBlock id="i-69bf37d8357029d3">Anf.  66  SUSANNE EBERSTEIN (s):</textBlock>
    <textBlock id="i-290a38b937b63c50">Herr talman! I gårdagens Metro kunde vi läsa att delar av deklarationsgranskningen ska läggas ut på privata företag. Vad tycker finansministern om det?</textBlock>
    <textBlock id="i-4cbc1c0a6e91ce36">Kommer sekretessen att kunna garanteras då?</textBlock>
  </contentBlock>
  <contentBlock page="0" id="i-ac3b9785ef16187a">
    <textBlock id="i-9ddd8a051876247f">Anf.  67  Finansminister BOSSE RING-</textBlock>
    <textBlock id="i-86cc29b5601b9661">HOLM (s):</textBlock>
    <textBlock id="i-99b4331215c7189c">Herr talman! Självfallet kan myndigheterna inte lägga ut myndighetsutövning på annan organisation eller annat företag. Jag utgår ifrån att i den mån myndigheterna delar ut tjänster handlar det om sådan verksamhet som inte innebär myndighetsutövning.</textBlock>
    <textBlock id="i-6318385ee634be98">Det är utomordentligt viktigt att alla krav som finns i samband med myndighetsutövning kan uppfyllas. Jag har ingen kännedom om det enskilda fallet som Susanne Eberstein frågade om, men jag utgår ifrån att myndigheterna inte lämnar ut myndighetsutövning till annan för genomförande.</textBlock>
    <textBlock id="i-8d62ffe9a376592e">Svensk Bilprovning</textBlock>
  </contentBlock>
  <contentBlock page="0" id="i-26962e3b394d56df">
    <textBlock id="i-f9644429975262b7">Anf.  68  JAN-EVERT RÅDHSTRÖM (m):</textBlock>
    <textBlock id="i-f5cd54dd55bcc4cd">Herr talman! Jag har en fråga till vice statsminister Lena Hjelm-Wallén.</textBlock>
    <textBlock id="i-8c44a2c050acef1f">Det är i dag en mycket lång kö till Svensk Bilprovning. Kön sträcker sig fram till semestern i juli månad.</textBlock>
    <textBlock id="i-cadb10e3587ecd25">Då är min fråga kort och gott: Finns det några diskussioner och planer inom regeringen för att man ska klara av denna kaotiska situation genom att konkurrensutsätta Svensk Bilprovning?</textBlock>
  </contentBlock>
  <contentBlock page="0" id="i-17d2ed76d3977bfc">
    <textBlock id="i-85cf455619a61c15">Anf.  69  Vice statsminister LENA HJELM-</textBlock>
    <textBlock id="i-188f9546b80baec4">WALLÉN (s):</textBlock>
    <textBlock id="i-449096253d9d944e">Herr talman! Den frågan är av det slaget att den bör riktas till näringsministern. Men jag är inte säker på att han kan svara på den. Det är inte så att vi i regeringen i detalj styr Svensk Bilprovning.</textBlock>
  </contentBlock>
  <contentBlock page="0" id="i-f18cbce50ffd2dc1">
    <textBlock id="i-779f4b34690f82ed">Anf.  70  JAN-EVERT RÅDHSTRÖM (m):</textBlock>
    <textBlock id="i-cd6755f951c0d2eb">Herr talman! Regeringen kan vidta åtgärder för att</textBlock>
    <textBlock id="i-debd3ddcffcb8b8e">Svensk Bilprovning ska bli konkurrensutsatt, så att det blir fler aktörer på marknaden. På så sätt kan man se till att köerna försvinner.</textBlock>
  </contentBlock>
  <contentBlock page="0" id="i-98aa4f50452ff686">
    <textBlock id="i-f2a0d6b42edfa096">Anf.  71  Vice statsminister LENA HJELM-</textBlock>
    <textBlock id="i-d6807ba75fde4f97">WALLÉN (s):</textBlock>
    <textBlock id="i-f7ba88eb5f2e2234">Herr talman! Just i det här fallet råder det inte någon absolut monopolsituation. Det finns också privata aktörer på den här marknaden.</textBlock>
    <textBlock id="i-43f0ee32c46b0780">Blankettsystemet för jordbruket</textBlock>
  </contentBlock>
  <contentBlock page="0" id="i-81a1033bef62b671">
    <textBlock id="i-81a54f538d30702d">Anf.  72  HARALD NORDLUND (fp):</textBlock>
    <textBlock id="i-e787da61692fe7f2">Herr talman! Jag har i min hand 14 sidor med blanketter, blanketter som den svenske bonden har att fylla i, och det här är bara en del av det totala antalet blanketter.</textBlock>
    <textBlock id="i-6557420adf0b2a04">Jag vill ställa en fråga till jordbruksministern.</textBlock>
    <textBlock id="i-7ab5a6498feb5db0">Måste den svenske bonden fortsätta att finna sig i att jobba med alla dessa blanketter?</textBlock>
    <textBlock id="i-27f24bf742d36f4c">Faktum är att detta avskräcker människor från att ägna sig åt bondeyrket. Det finns svårigheter med rekryteringen och svårigheter med att behålla folk inom bondeyrket. Måste man fortsätta att leva med det här?</textBlock>
  </contentBlock>
  <contentBlock page="0" id="i-a82e8bce286e866e">
    <textBlock id="i-7331c36414e313c5">Anf.  73  Jordbruksminister MARGARETA</textBlock>
    <textBlock id="i-bdf219616dfce101">WINBERG (s):</textBlock>
    <textBlock id="i-22feb9072cbb77ce">Herr talman! Detta är en fråga som vi har diskuterat förut, Harald Nordlund och jag, och vi är båda väldigt överens om att detta borde gå att förenkla, dock kanske inte fullt ut med den nuvarande jordbrukspolitiken. Vi är dessbättre också överens om att en avreglering av jordbrukspolitiken skulle lösa detta problem.</textBlock>
    <textBlock id="i-0418956150934bb8">Vi försöker emellertid att inom ramen för nuvarande krångliga jordbrukspolitik genomföra förenklingar. Men det är inte vi på departementet som gör det, utan det görs av Jordbruksverket och Livsmedelsverket. Det går framåt, men kanske lite sakta.</textBlock>
    <textBlock id="i-e85dc81e520d5013">Å andra sidan får vi komma ihåg att jordbruket är ett område inom EU där det förekommer en hel del fusk. Det är då kanske inte så konstigt att man kräver en ganska stor kontroll.</textBlock>
  </contentBlock>
  <contentBlock page="0" id="i-1beea5b108c42b33">
    <textBlock id="i-2e37557b4c145623">Anf.  74  HARALD NORDLUND (fp):</textBlock>
    <textBlock id="i-25e25ad925cf0571">Herr talman! Till detta kommer ju - enligt vad vi har kunnat läsa i medierna under den senaste tiden -</textBlock>
    <textBlock id="i-51a6bb23d5d68d86">exempel på att bönder har gått miste om pengar därför att de har fyllt in blanketter på ett felaktigt sätt.</textBlock>
    <textBlock id="i-5ed249687b98996b">Man har satt kryss på fel ställe eller inte satt kryss och därmed gått miste om ganska stora belopp. Är detta någonting vi kan göra någonting åt på kortare sikt? Jag förstår att ett avskaffande av blankettdjungeln kommer att ta tid.</textBlock>
    <textBlock id="i-eab49030520605d7">Men den här sortens felaktigheter i systemet - jag vill kalla det så - måste ju avskaffas omgående. Är det möjligt?</textBlock>
  </contentBlock>
  <contentBlock page="0" id="i-70a7c55f93bfa382">
    <textBlock id="i-8866c4c2bb8e5695">Anf.  75  Jordbruksminister MARGARETA</textBlock>
    <textBlock id="i-34ef2497033faccd">WINBERG (s):</textBlock>
    <textBlock id="i-0965467cc4f6ce08">Herr talman! EU-medlemskapet medförde för t.ex. Jordbruksverket att man fick anställa ytterligare</textBlock>
    <textBlock id="i-016a7bd92cf4b4bc">500 personer, från 300 till över 800 anställda. Dessa personer har till stor del uppgift att kontrollera.</textBlock>
    <textBlock id="i-17db5d6aff497909">Det har i sin tur lett till att Jordbruksverkets tidigare mera servicebetonade verksamhet har minskat.</textBlock>
    <textBlock id="i-de49077479f8a667">Det pågår en diskussion om hur det hela ska organiseras i framtiden för att Jordbruksverket och dess personal ska kunna återgå till den serviceroll som man hade tidigare. Det betyder att man också skulle kunna hjälpa bönderna mera, svara på frågor och hjälpa dem att fylla i blanketter så att de inte går miste om pengar.</textBlock>
    <textBlock id="i-f6076073543caff5">Men det är klart, vi har de regler som vi har och den kontroll som finns, och den behövs säkert på många håll. Då får man också leva med den. Återigen: Det försvinner väldigt mycket pengar i det jordbrukspolitiska systemet, därav kontrollen.</textBlock>
    <textBlock id="i-dbbbff83f1e6ec52">Skattelättnader för jordbruket</textBlock>
  </contentBlock>
  <contentBlock page="0" id="i-255771860ad47b91">
    <textBlock id="i-44221bdb1491114e">Anf.  76  DAN ERICSSON (kd):</textBlock>
    <textBlock id="i-43b6bb18a64a85af">Herr talman! I dag har vi ett läge där vi får ett alltmer kluvet land, landsbygd kontra storstadsområde. En viktig orsak till detta är att förutsättningarna för svensk lantbruksnäring har försämrats. Via politiska beslut har man kommit i en sämre konkurrenssituation gentemot omvärlden.</textBlock>
    <textBlock id="i-105de02c0f35334c">Vi fick ett besked av regeringen tidigare, att man vid halvårsskiftet skulle börja lätta lite på den s.k.</textBlock>
    <textBlock id="i-d12131b76ee14f65">skatteryggsäcken. Man skulle plocka bort 330 miljoner.</textBlock>
    <textBlock id="i-ff3b5dfebc69c8b7">I dag kan man läsa på Internet att ministern inte tänker fullfölja detta. Nu handlar det bara om 220</textBlock>
    <textBlock id="i-4ab1d25bf5a62f4d">miljoner i lättnad i förhållande till tidigare utlovade</textBlock>
    <textBlock id="i-26c065bc34c6b1b3">330 miljoner. Man plockar alltså bort 110 miljoner mindre från jordbruksnäringen.</textBlock>
    <textBlock id="i-19fbb26331ed1614">För det första undrar jag: Är dessa uppgifter riktiga?</textBlock>
    <textBlock id="i-73865f44a594a9db">För det andra undrar jag: På vilket sätt tänker ministern, om detta är riktigt, ge kompensation? Löftet står ju kvar om att man skulle lätta på trycket för svenska bönder. På vilket annat sätt tänker ministern agera för att lösa den här situationen?</textBlock>
  </contentBlock>
  <contentBlock page="0" id="i-c21fda72fee3ae15">
    <textBlock id="i-b3c37557e8c90302">Anf.  77  Jordbruksminister MARGARETA</textBlock>
    <textBlock id="i-699be8c3eb1d51bc">WINBERG (s):</textBlock>
    <textBlock id="i-1862d4e5862c5146">Herr talman! Det här handlar om skattelättnader vad avser olja och el. Vi har fattat beslut här i riksdagen om att just den delen ska tas bort. Vi har uttryckt det så att jordbruket ska likställas med tillverkningsindustrin.</textBlock>
    <textBlock id="i-30bed775ec7601b1">Nu har vi tittat på detta, och vi har försökt att finna former så att det inte ska bli alldeles ohanterligt för skattemyndigheterna. Det gäller framför allt på elsidan. I dag är det ca 4 000 tillverkningsföretag som har denna skattelättnad. Till dessa skulle det komma</textBlock>
    <textBlock id="i-810b9bb972807431">86 000 jordbruksföretag. Det är inte rimligt med den mängden och att tillskapa den byråkrati som skulle krävas. Därför har vi försökt att hitta en smidig lösning på detta problem, en lösning som inte väsentligt avviker från den som vi har när det gäller tillverkningsindustrin.</textBlock>
  </contentBlock>
  <contentBlock page="0" id="i-6ab80a17a824d412">
    <textBlock id="i-589ccb8ea662bae1">Anf.  78  DAN ERICSSON (kd):</textBlock>
    <textBlock id="i-ec38cd686e745288">Herr talman! Det viktiga för Sveriges bönder att få besked om i dag tror jag är om regeringen inte tänker uppfylla löftet att lyfta bort 330 miljoner. Nu handlar det om 220 miljoner. Det är alltså stor skillnad - 110 miljoner som ytterligare tynger jordbruksnäringen. Till detta kommer att regeringen också höjde dieselbeskattningen vid årsskiftet. I stället för att plocka bort de här stenarna ur ryggsäcken har man plockat i en sten, och nu låter man de stenar ligga kvar som man faktiskt lovat att plocka bort. Jag kan inse att det finns ett byråkratiskt problem med detta.</textBlock>
    <textBlock id="i-af87a2141abba525">Då blir min andra fråga: På vilket annat sätt tänker ministern nu agera så att det löftet kan  genomföras i praktiken? Det handlar om 110 miljoner ytterligare för att svenska bönder ska ha möjlighet att stå starka i konkurrensen med omvärlden och därmed också möjligheter att fortsätta verka på landsbygden. Det är en central fråga för att klara detta med boende och sysselsättning på landsbygd.</textBlock>
  </contentBlock>
  <contentBlock page="0" id="i-899ea5b4f000ab8b">
    <textBlock id="i-6babe9c83b20e47f">Anf.  79  Jordbruksminister MARGARETA</textBlock>
    <textBlock id="i-8d7c5790cb4dee61">WINBERG (s):</textBlock>
    <textBlock id="i-90206b73c818d4ad">Herr talman! Vad vi diskuterade och beslutade var att likställa jordbruket med tillverkningsindustrin vad avser de här två sakerna. Det löftet håller vi.</textBlock>
    <textBlock id="i-56fda62518f2538d">Att Dan Ericsson nu drar upp en siffra kanske är mindre intressant, för vad det gällde var likställigheten mellan de två olika områdena, och de blir likställda.</textBlock>
    <textBlock id="i-ba6fd01f17e52024">Reglerna för antagning till högskolor och universitet</textBlock>
  </contentBlock>
  <contentBlock page="0" id="i-f8c61f57b53b3504">
    <textBlock id="i-907654c1963f2d19">Anf.  80  ULF NILSSON (fp):</textBlock>
    <textBlock id="i-941d3948b9eda432">Herr talman! Jag har en fråga till utbildningsministern angående antagningsreglerna till högskolor och universitet.</textBlock>
    <textBlock id="i-01400a4b35a220b6">I dag kan man bli grundbehörig att läsa på högskola fast man inte har betyget Godkänd i ämnet svenska. Reglerna tillåter ju att man inte klarat en viss procent av gymnasiepoängen, men reglerna säger ingenting om vilka ämnen det handlar om.</textBlock>
    <textBlock id="i-1ae27ea59acbb48d">Nästa år, efter poängförändringarna i gymnasieskolan, kommer man att få ha Icke godkänd i ännu fler ämnen. Då kommer det t.ex. att bli möjligt att bli högskolebehörig utan att ha betyget Godkänd i svenska plus ett annat ämne.</textBlock>
    <textBlock id="i-a5bc465767be20bd">Min fråga till utbildningsministern är om han anser att reglerna bör ändras, så att högskolebehörighet ska förutsätta godkänt betyg i svenska och andra kärnämnen.</textBlock>
  </contentBlock>
  <contentBlock page="0" id="i-5f01ab34d31a6c68">
    <textBlock id="i-818869d65ba8d665">Anf.  81  Utbildningsminister THOMAS</textBlock>
    <textBlock id="i-0201cde315254ff3">ÖSTROS (s):</textBlock>
    <textBlock id="i-fa817e69e0d6dbf9">Herr talman! Den svenska traditionen när det gäller behörighet till högskolan är att ha så öppna dörrar som möjligt till vår högskola, att studenter även själva ska kunna bedöma om de klarar av högskolestudier eller inte. Det har varit en stark tradition, vilket också gör att vi kan rekrytera breda grupper till högskolan. Det är önskvärt att ytterligare förstärka denna möjlighet att rekrytera nya grupper.</textBlock>
    <textBlock id="i-e065fe72682ecaf7">Regeringen har ju aviserat att också frågorna om högskolebehörighet kommer att tas upp i samband med skolministerns arbete med en ny gymnasieexamen. Jag räknar med att till riksdagen sent i höst kunna lämna en proposition i frågan.</textBlock>
  </contentBlock>
  <contentBlock page="0" id="i-7421959a1d6c0407">
    <textBlock id="i-2fdf7f9989a2fca8">Anf.  82  ULF NILSSON (fp):</textBlock>
    <textBlock id="i-7ff32cbbe3b57543">Herr talman! Det finns andra möjligheter, t.ex. att man kan visa att man har skaffat sig kunskaper på annat sätt, men när vi nu har regler som säger att man ska vara godkänd i 90 % av det som man har läst i gymnasieskolan, är redan det en begränsning. Då hade det väl varit ett mycket tydligare budskap till våra  elever i gymnasieskolan att svenska och de övriga kärnämnena är så viktiga att det är de som man ska vara godkänd i för att få läsa på högskolan.</textBlock>
  </contentBlock>
  <contentBlock page="0" id="i-83d89c31dd14a5ab">
    <textBlock id="i-a0f98b7a6e5d9fc6">Anf.  83  Utbildningsminister THOMAS</textBlock>
    <textBlock id="i-b8396724e4dd9eec">ÖSTROS (s):</textBlock>
    <textBlock id="i-1f4787071bdc3e89">Herr talman! Den tradition vi har av att i så stor utsträckning som möjligt hålla öppna dörrar till högskolan tycker jag är en väldigt viktig tradition, för det innebär att människor får chansen till högre studier utan att vi reser en massa hinder av olika arter. Sedan ska man naturligtvis ha fullföljt sin gymnasieutbildning. Det är en självklarhet. I och med de regler som vi har i dag om att 90 % av gymnasieutbildningen ska vara godkänd, vågar jag säga att det i praktiken är mycket svårt att hitta någon på högskolan som inte är godkänd i svenska. Det är naturligtvis så att de allra flesta är godkända.</textBlock>
    <textBlock id="i-981aa3208c8000ec">Jag är mycket tveksam till att göra skärpningar i högskolebehörigheten utan att det finns väldigt goda och klara skäl för detta. Vi kommer att återkomma till riksdagen med vår bedömning senare i höst, i samband med propositionen om en ny gymnasieexamen.</textBlock>
    <textBlock id="i-7a7e13aa24ebdde1">Kreditmarknaden</textBlock>
  </contentBlock>
  <contentBlock page="0" id="i-defc22bcc6ba4e75">
    <textBlock id="i-618d11405c3cdce2">Anf.  84  KENTH HÖGSTRÖM (s):</textBlock>
    <textBlock id="i-168803919f3d669e">Herr talman! Jag har en fråga till finansministern.</textBlock>
    <textBlock id="i-66f1735bbdcd5a98">Alla delar av samhällslivet - den offentliga sektorn, företagsamheten, organisationslivet och hushållen - är ju beroende av en frisk och engagerad kreditmarknad. Man behöver ta lån för investeringar, man behöver omsätta lån efter en viss tid och man behöver helt enkelt en bra relation till kreditgivare och finansmarknadens aktörer.</textBlock>
    <textBlock id="i-b172c72cf020840f">De senaste månaderna har vi nåtts av besked om att nya lån som förfaller till betalning har stoppats på grund av att kommunen har gjort en ansökan till kommunakuten. Vissa kommuner förvägras lån därför att de gjort en ansökan hos kommunakuten. Enskilda hushåll förvägras lån därför att de bor i glesbygd. Deras hus anses inte tillräckligt kreditvärdiga.</textBlock>
    <textBlock id="i-b38a4e29b85abb58">Och kvinnor förvägras lån till företagande i högre utsträckning än män.</textBlock>
    <textBlock id="i-9019fbd93076560e">Avser finansministern att vidta någon åtgärd, analysera situationen och försöka att få till stånd ett samtal med Sveriges banker och kreditinstitut?</textBlock>
  </contentBlock>
  <contentBlock page="0" id="i-3b19cd86dc021db1">
    <textBlock id="i-7f09d806585544d7">Anf.  85  Finansminister BOSSE RING-</textBlock>
    <textBlock id="i-2c267f6bda978244">HOLM (s):</textBlock>
    <textBlock id="i-6b7566187e3a323a">Herr talman! Det är oerhört viktigt med en skarp konkurrens på kapitalmarknaden och att det finns många möjligheter för den som söker lån. I dagens</textBlock>
    <textBlock id="i-19433b161d1feb56">Sverige finns det fler möjligheter än på mycket länge.</textBlock>
    <textBlock id="i-0e3dbc69d86e22c4">Det finns också en bra konkurrens. Den kan alltid bli bättre.</textBlock>
    <textBlock id="i-7d811fcdda9e7cb3">En av de utredningar som förut åberopades här,</textBlock>
    <textBlock id="i-924701c28b0cb943">Finansmarknadsutredningen, under ledning av förre riksbankschefen Bengt Dennis, har en rad förslag som ska kunna skärpa konkurrensen på området. Det är ett sätt att på ett effektivt sätt försöka ge tillgång till lån för dem som söker sådana.</textBlock>
  </contentBlock>
  <contentBlock page="0" id="i-3ba5228c832dda41">
    <textBlock id="i-88318c9aed6e8511">Anf.  86  KENTH HÖGSTRÖM (s):</textBlock>
    <textBlock id="i-9e1bc273c8bb7592">Herr talman! Tror finansministern att enbart konkurrensdugligheten, som finansministern redogjorde för, räcker när man gör nya kreditvärderingar och betraktar glesbygder som döende, inte trovärdiga, trots att äkta makar har jobb, kan visa upp löneinkomster, alltså kan reda sig i eget hus och betala för sig? Det finns flera exempel på att kommuner förvägras lån trots att de tvingas genomföra investeringar.</textBlock>
    <textBlock id="i-ad3e325b28418511">Borde inte detta vara tillräckligt bekymmersamma tecken för att finansministern ska vidta åtminstone en extraordinär analytisk åtgärd?</textBlock>
  </contentBlock>
  <contentBlock page="0" id="i-75da67ec7b9915ef">
    <textBlock id="i-68ebf22d5cd842fd">Anf.  87  Finansminister BOSSE RING-</textBlock>
    <textBlock id="i-e0da84af0a01edb3">HOLM (s):</textBlock>
    <textBlock id="i-1100194084ddd2df">Herr talman! Det är riktigt, som Kenth Högström säger, att det inte räcker med insatser bara på den privata kapitalmarknaden  utan att det också behövs andra insatser. På den samhälleliga sidan har vi exempelvis företaget ALMI Företagspartner som ger kvinnolån. Kenth Högström tar ju upp att det är viktigt att kvinnor får chans till lån för företagsamhet.</textBlock>
    <textBlock id="i-8096e2411409b9d9">Jag är medveten om att det också under den behandling som ska ske det närmaste kvartalet av exempelvis kommunernas ekonomi via Kommundelegationen kan vara en del problem. Det finns anledning att titta närmare på de problem som Kenth Högström tar upp.</textBlock>
    <textBlock id="i-dcf0565773a0a58c">Kosovo</textBlock>
  </contentBlock>
  <contentBlock page="0" id="i-8933fe4b47216272">
    <textBlock id="i-f6b5e28a7b812e8d">Anf.  88  ANNA LILLIEHÖÖK (m):</textBlock>
    <textBlock id="i-d46cb0f0e417dfc3">Herr talman! Jag vill ställa en fråga till vice statsministern, därför att frågan berör flera ministrar.</textBlock>
    <textBlock id="i-38b5427affd3570b">Det gäller en vädjan om hjälp till Kosovo som framförts av många, bl.a. av lord Robinson som besöker oss här i dag och av höga FN-tjänstemän.</textBlock>
    <textBlock id="i-54e3a1335a1e6a9f">Det är ett enormt behov att få hjälp där nere med lag och ordning samt med uppbyggnad av administration. Man behöver administratörer, domare, poliser och fängelseadministratörer. FN har tyvärr inte fått några pengar för detta, och kanske är behovet större av de här tjänstemännen än av bara pengar.</textBlock>
    <textBlock id="i-48a8f246a61033e9">Denna vädjan har framförts flera gånger, som jag förstår, till försvarsministern och hans medarbetare.</textBlock>
    <textBlock id="i-24ea8d66e5bcbcdf">Man har också försökt att ringa till andra ministrar, till andra departement, för att få i gång en dialog om detta. Vad jag förstår har det inte hänt någonting. Det är viktigt att det förs samtal flera ministrar emellan för att det ska hända någonting, för att vi ska kunna ge denna ohyggligt angelägna hjälp.</textBlock>
    <textBlock id="i-83140fdb63141ae1">Därför är frågan naturligtvis: Avser regeringen och särskilt vice statsministern att agera i denna fråga?</textBlock>
  </contentBlock>
  <contentBlock page="0" id="i-943415212ff110f9">
    <textBlock id="i-93ea1a42f3bffbc6">Anf.  89  Vice statsminister LENA HJELM-</textBlock>
    <textBlock id="i-93ebec81eb21e745">WALLÉN (s):</textBlock>
    <textBlock id="i-cb21f2441a399e59">Herr talman! När man har en kontingent militärer på ett ställe får de väldigt mycket uppmärksamhet, och det har vi i Kosovo.</textBlock>
    <textBlock id="i-ceb2be0b0b65299a">Man glömmer gärna bort att Sverige är en mycket stor biståndsgivare till Kosovo. Vi tar med svenska pengar hand om flyktingar som återvänder. Med svenska pengar och svenska  poliser på plats är vi med och utvecklar rättsväsendet. Räddningsverkets förre chef Lennart Myhlback är där och sköter helheten av administrationen. Det är alltså många svenskar som är direkt engagerade, naturligtvis med statliga pengar, skattebetalarnas pengar.</textBlock>
    <textBlock id="i-fbf87d837be27bb7">Jag kan ha respekt för att man inte känner till allt det här eftersom så mycket fokus kommer på det militära. Men det är lite sorgligt om inte ens riksdagsledamöter känner till att det faktiskt är på det sättet.</textBlock>
  </contentBlock>
  <contentBlock page="0" id="i-358ef701bea55bb9">
    <textBlock id="i-aef22a29c23e9400">Anf.  90  ANNA LILLIEHÖÖK (m):</textBlock>
    <textBlock id="i-6a972f503b26f5b3">Herr talman! Vid ett besök i Kosovo för några veckor sedan talade jag bl.a. länge med Lennart</textBlock>
    <textBlock id="i-00a63a69044c894c">Myhlback. Han är en av de personer som har talat mycket om detta.</textBlock>
    <textBlock id="i-be63a26f620224b5">Jock Covey som är Kouchners närmaste medarbetare beskrev situationen när det gäller biståndspengarna. Och det är generöst, det håller jag med om. Det är över 500 miljoner kronor. Men de går tyvärr till andra verksamheter.</textBlock>
    <textBlock id="i-8e684acd1637853e">Det här är att direkt utlåna tjänstemän eller att underlätta för att tjänstemän kan komma iväg till Kosovo och göra nytta. Och det är bråttom. Man är förtvivlad.</textBlock>
    <textBlock id="i-ae2f2776508164b4">Det gäller även den svensk som faktiskt är högsta polischef i Kosovo, som särskilt har definierat det här problemet väldigt tydligt. Och det är inga länder som kommer till skott. Därför tycker jag att det vore fantastiskt om just vårt land kunde vara det land som lyckades komma en bit på väg med det här, så att det inte bara så att säga rings mellan departementen.</textBlock>
  </contentBlock>
  <contentBlock page="0" id="i-dd3a39cb16defe4f">
    <textBlock id="i-933cdc250b9b2a15">Anf.  91  Vice statsminister LENA HJELM-</textBlock>
    <textBlock id="i-70a9dfec1745f8eb">WALLÉN (s):</textBlock>
    <textBlock id="i-ef966010180a30e5">Herr talman! Jag vet inte om vi talar förbi varandra eftersom vi är överens om att Sverige faktiskt har ett mycket omfattande bistånd. Bistånd utförs av människor, ofta svenskar på plats. Detta att hävda att vi inte har svenskar på plats har jag lite svårt att förstå.</textBlock>
    <textBlock id="i-225a9f5ec03944ec">Sedan kan det förvisso vara på det viset att en del nyckelpersoner är svåra att få loss. På den punkten kan vi i Sverige, med vårt trygghetssystem och allt vad vi har, känna att vi ibland är lite trögare än vad en del andra länder är. Men beskriv det inte som att</textBlock>
    <textBlock id="i-3f82fc5135c85ebd">Sverige inte gör mycket stora insatser i Kosovo, för det är inte med sanningen överensstämmande.</textBlock>
    <textBlock id="i-9152479f953e47d1">Metangasutsläpp från djur</textBlock>
  </contentBlock>
  <contentBlock page="0" id="i-94cead09f360d3b0">
    <textBlock id="i-fd40190340262c6b">Anf.  92  BIRGITTA SELLÉN (c):</textBlock>
    <textBlock id="i-d1f8d08b7f6b53b8">Herr talman! Jag ska ställa en fråga till jordbruksministern.</textBlock>
    <textBlock id="i-3c63f5e4c7446718">De senaste veckorna har ett statligt utredningsförslag valsat runt i medierna som har väckt mycket starka känslor hos våra kobönder. Utredningsförslaget säger att bönderna ska få betala en miljöavgift för att korna släpper ut metangas.</textBlock>
    <textBlock id="i-9ed78a61796ce474">Korna är ju idisslande djur och alla idisslare släpper ut metangas som bildas när grovfoder bryts ned i våmmen.</textBlock>
    <textBlock id="i-386d6440133be073">Kan man minska på gasen eller få bort den? Ja, man kanske kan minska lite grann på den om man ger korna mindre grovfoder.</textBlock>
    <textBlock id="i-a13412873dac5e82">Värt att komma ihåg i det här sammanhanget är också att vi gärna vill se fler Kravbönder i landet. För att bli godkänd Kravbonde måste man ge mycket grovfoder. Hur går det här ihop med miljötänkandet?</textBlock>
    <textBlock id="i-7af2dfacf1e53cd0">Hur går det ihop att vi vill ha många Kravbönder men vi vill inte ha metangasutsläpp?</textBlock>
    <textBlock id="i-d7a9872baac19922">Om förslaget går igenom kommer det att ge signalen till kobönderna att vi inte vill ha några kor i</textBlock>
    <textBlock id="i-5fc96f75e7b90b3b">Sverige. Dödsstöten för bönderna har nästan varit redan nu, så min fråga till jordbruksministern är:</textBlock>
    <textBlock id="i-456b9d1a4c5eb5e2">Kommer ministern att stoppa det här förslaget?</textBlock>
  </contentBlock>
  <contentBlock page="0" id="i-878aae4fe523431c">
    <textBlock id="i-635cc7f84d053512">Anf.  93  Jordbruksminister MARGARETA</textBlock>
    <textBlock id="i-24fed799dcb9abf4">WINBERG (s):</textBlock>
    <textBlock id="i-71295b08f13d2698">Herr talman! Jag visste inte ens, måste jag erkänna, att det var en utredning. Jag trodde att det var ett skämt när jag läste om det i tidningen. Jag kan inte tänka mig att vare sig jag, någon i min närhet eller någon i denna riksdag skulle vilja införa ett sådant förslag.</textBlock>
  </contentBlock>
  <contentBlock page="0" id="i-4fe7b9e57f2cc433">
    <textBlock id="i-499eeb342709f662">Anf.  94  BIRGITTA SELLÉN (c):</textBlock>
    <textBlock id="i-408b95fcd4576897">Herr talman! Det gläder mig. Jag tittade efter om det var den 1 april när jag läste det i tidningen. Men sedan stod det även ett par dagar senare. Det har också väckt ganska stor uppmärksamhet i Norrland, som jag kommer ifrån.</textBlock>
    <textBlock id="i-2caac915435b7d42">Det vore tacknämligt om jordbruksministern på något sätt kunde gå ut och dementera det här, för det är faktiskt ganska stor oro runtom i landet.</textBlock>
    <textBlock id="i-d75806cd35b286c3">Överlämnande av hemliga försvarshandlingar</textBlock>
  </contentBlock>
  <contentBlock page="0" id="i-9744defcabe85137">
    <textBlock id="i-b3d3b74d5ce0644b">Anf.  95  ARNE KJÖRNSBERG (s):</textBlock>
    <textBlock id="i-432c70d87a757cec">Herr talman! Det går inte en vecka utan att man kan läsa mycket överraskande uppgifter i medierna.</textBlock>
    <textBlock id="i-2ce12cc48bb4bae0">Man kan också lyssna och höra detta.</textBlock>
    <textBlock id="i-51d2e1587da4972c">I dag har en fullständigt häpnadsväckande nyhet läckt ut. En svensk hög marinofficer - namngiven -</textBlock>
    <textBlock id="i-b615f67596597f02">har överlämnat kartor till Nato över hur den svenska flottan har minerat de svenska farvattnen.</textBlock>
    <textBlock id="i-5e2c52978764a906">Om man var med och kommer ihåg hur det var</textBlock>
    <textBlock id="i-ab0d2630796cd715">1985 när ett antal höga marinofficerare inte hade förtroende för landets dåvarande statsminister blir detta än mer . Jag vet inte vilket ord jag ska använda för att det inte ska bli för starkt.</textBlock>
    <textBlock id="i-3fa34beeac1e5ac5">Min fråga är: Har vice statsministern och eller regeringen hunnit fundera över det här? Vad gör man när nu sådana här fullständigt groteska uppgifter kommer fram?</textBlock>
  </contentBlock>
  <contentBlock page="0" id="i-8c7bf57e8aae2c55">
    <textBlock id="i-9bfd14f0e2890b9e">Anf.  96  Vice statsminister LENA HJELM-</textBlock>
    <textBlock id="i-f45401b46baac0be">WALLÉN (s):</textBlock>
    <textBlock id="i-fadc464763918077">Herr talman! Jag delar Arne Kjörnsbergs oro, för att använda ett diplomatiskt språk i det här sammanhanget. Nu vet vi ju inte ens om uppgifterna är tillförlitliga, om de är sanna. Det första man ska göra i ett sådant här sammanhang är att inte bara lyssna på vad som sägs utan att ta reda på hur det faktiskt är.</textBlock>
    <textBlock id="i-95a2ac7f1efb7189">Skulle det ligga någon sanning i det här måste man verkligen fördjupa denna undersökning. Det är inte bara fråga om att det är groteskt handlat av de här personerna. Det måste också hanteras juridiskt, för så här är det faktiskt inte lagligt att bete sig.</textBlock>
    <textBlock id="i-29f862eed321092b">Nu har vi ju en del utredningar på gång vad gäller sådant som marinen har varit med i. Det gäller framför allt ubåtar. Det kommer försvarsminister Björn von Sydow att redogöra för alldeles om en stund här i kammaren. Det kan ju hända att den här frågan kommer upp även då.</textBlock>
    <textBlock id="i-faebca7d12d9995e">Arealersättning</textBlock>
  </contentBlock>
  <contentBlock page="0" id="i-ab71441b2f17efdd">
    <textBlock id="i-e2c361e03f4b4fc8">Anf.  97  ULLA-BRITT HAGSTRÖM (kd):</textBlock>
    <textBlock id="i-eeac5bf1221b8df0">Herr talman! Det har varit flera jordbruksfrågor.</textBlock>
    <textBlock id="i-824d62f81bbfa724">Men jag vill fortsätta med att ställa en fråga till jordbruksminister Margareta Winberg.</textBlock>
    <textBlock id="i-985c37b94e055578">Dels ställde Dan Ericsson en fråga, dels sade</textBlock>
    <textBlock id="i-9778637862df11af">Margareta Winberg att det försvinner pengar i det jordbrukspolitiska systemet.</textBlock>
    <textBlock id="i-fdeedde0160b4280">En summa som har försvunnit gällde ett majoritetsbeslut som riksdagen fattade, som vi inte gillade.</textBlock>
    <textBlock id="i-b4f41f5dd101c9b0">Det innebär att man flyttar fram datumet för utbetalning av arealersättning från den 30 november till den</textBlock>
    <textBlock id="i-fdded80350dd6fb6">31 januari. Det gör man därför att EU:s krav är att</textBlock>
    <textBlock id="i-9aaf3547ee68f685">95 % av utbetalningen ska vara gjord då.</textBlock>
    <textBlock id="i-f61ec78ad33568f8">Detta tar bort ungefär 50 miljoner från Sveriges lantbrukare bara i ökade räntekostnader. Jag undrar om en teknik för att uppnå budgetbalans ska vara så enormt teknisk att människan glöms bort. Var finns skulden till jordbrukarna i detta som blir av med 50</textBlock>
    <textBlock id="i-89a9dfed70d51923">miljoner kronor?</textBlock>
  </contentBlock>
  <contentBlock page="0" id="i-bf4cc76c8555a5a3">
    <textBlock id="i-9a4cb5b91a4f1dab">Anf.  98  Jordbruksminister MARGARETA</textBlock>
    <textBlock id="i-968c5889db802ec4">WINBERG (s):</textBlock>
    <textBlock id="i-80b9a931f87408b2">Herr talman! Enligt EU:s regelverk är detta möjligt. Vi har en tidsperiod när vi kan betala ut de här pengarna. Av olika skäl, inte minst av det skäl Ulla-</textBlock>
    <textBlock id="i-0faceb679d0dd78c">Britt Hagström talar om, har vi valt att lägga det på andra sidan årsskiftet.</textBlock>
    <textBlock id="i-4438fbd1a07cf3a2">Jag är medveten om att detta för en del kan innebära att man mister pengar. Men vi gör inget fel. Det är fullt möjligt att välja period själv och vi har valt att göra så här av lite olika skäl.</textBlock>
  </contentBlock>
  <contentBlock page="0" id="i-25d29ffe1aa72680">
    <textBlock id="i-8931a59b506c1ba9">Anf.  99  ULLA-BRITT HAGSTRÖM (kd):</textBlock>
    <textBlock id="i-e67240e92de95fe9">Herr talman! De här ersättningarna är ju den svenske bondens faktura för utfört arbete under året.</textBlock>
    <textBlock id="i-446f9263c0182a99">Det är många olika avgifter som koncentreras för den svenska lantbrukaren i slutet av året. Det är räntor, amorteringar, försäkringar osv. Det har tidigare varit en påfrestning att få detta i slutet av november.</textBlock>
    <textBlock id="i-b7afe4bdaccd7b91">Jag undrar om jordbruksministern känner till någon annan grupp som genom ett beslut kan drabbas på det sättet att man blir av med 50 miljoner kronor som egentligen är för utfört arbete, just av budgettekniska skäl. Detta har ju drabbat en yrkesgrupp.</textBlock>
  </contentBlock>
  <contentBlock page="0" id="i-91e60a2c555c3b27">
    <textBlock id="i-d417d1d45f2137f1">Anf.  100  Jordbruksminister MARGARETA</textBlock>
    <textBlock id="i-185e525c487367ae">WINBERG (s):</textBlock>
    <textBlock id="i-95d717673e5813bf">Herr talman! Nej, det finns säkert ingen annan grupp som är i motsvarande situation därför att det inte finns någon annan grupp i vårt land som får så mycket bidrag från EU som just bönderna. Man får väl också sätta in det i sammanhanget. Det är ett mycket stort återflöde.</textBlock>
    <textBlock id="i-88613dbb2427681e">Bönderna var den grupp i Sverige som gynnades mest av EU-medlemskapet, det ska vi komma ihåg.</textBlock>
    <textBlock id="i-ddc06f26b8f3ee82">Därför finns det naturligtvis ingen annan jämförbar grupp.</textBlock>
  </contentBlock>
  <contentBlock page="0" id="i-a3c153594ff06d2c">
    <textBlock id="i-56bd893b888a795c">Anf.  101  FÖRSTE VICE TALMANNEN:</textBlock>
    <textBlock id="i-1dfa1473363f80c5">Tack. Därmed är frågestunden avslutad. Det är ytterligare ett antal som har begärt ordet, men vi har en ny aktivitet om en minut. Jag tackar regeringens företrädare och kammarens ledamöter för att de har velat komma hit för att ställa, och svara på, frågor.</textBlock>
  </contentBlock>
  <contentBlock page="0" id="i-bb631fe5ef235a0d">
    <textBlock id="i-442b6bb78f528f5d">5 §  Information från regeringen om ubåtsfrågan</textBlock>
  </contentBlock>
  <contentBlock page="0" id="i-826d57513128dd6f">
    <textBlock id="i-2d7cfbb34e7152be">Anf.  102  Försvarsminister BJÖRN VON SY-</textBlock>
    <textBlock id="i-34fe0ba09621ed3e">DOW (s):</textBlock>
    <textBlock id="i-bed45a01f274b814">Herr talman! Debatten om kränkningar av svenska vatten har periodvis varit väldigt intensiv. Påstådda och verkliga kränkningar har sysselsatt politiker, militärer och journalister från tid till annan. Det finns många frågor - besvarade och obesvarade. Var det ubåtar eller inte? Från vilket land kom dessa båtar och varför befann de sig på svenskt territorium? De s.k. typljuden har dissekerats och undersökts. Var det ubåtar eller sillstim?</textBlock>
    <textBlock id="i-ad55902d89a767f0">Ända sedan början av 1980-talet med den s.k.</textBlock>
    <textBlock id="i-1eda439bb1afcf01">Utöincidenten har frågan om undervattenskränkningar i svenska vatten varit en återkommande fråga i den svenska debatten. Detta accentuerades ytterligare när den ryska ubåten U 137 gick på grund i Gåsefjärden utanför Karlskrona 1981.</textBlock>
    <textBlock id="i-2ca4b19eb30b4299">Undervattenskränkningar och indikationer om kränkningar har undersökts av två kommissioner.</textBlock>
    <textBlock id="i-41347c02b1a3731e">Den första, Ubåtsskyddskommissionen, vars uppgift i första hand hänförde sig till incidenter i Hårsfjärden år 1982, lämnade sin rapport 1983. Den andra,</textBlock>
    <textBlock id="i-599db076f7abd129">Ubåtskommissionen, fick ett mer heltäckande uppdrag att utvärdera och analysera ubåtsfrågan från</textBlock>
    <textBlock id="i-8560d650a148eaef">1980. Ubåtskommissionen lämnade sin rapport 1995.</textBlock>
    <textBlock id="i-7e0a65f59373a130">Kommissionen pekade på två frågor som borde utredas vidare. Den ena frågan gällde möjligheten att med modern bildbehandlingsteknik göra analyser av fotografier i samband med den s.k. Karlskronaincidenten år 1984. Regeringen gav ett uppdrag till professor Gösta Granlund vid Linköpings universitet att analysera bildmaterialet. Han återkom i december</textBlock>
    <textBlock id="i-36a4bc67c46434dc">1998 med beskedet att det inte varit möjligt att förbättra fotografiet så att det kan utgöra relevant underlag.</textBlock>
    <textBlock id="i-a39e5496d3b2bf90">Den andra frågan gällde det s.k. typljudet. Sedan år 1984 hade marinen registrerat en ljudeffekt som så småningom gavs benämningen typljudet. 1995 tillsatte Försvarsmakten en utredning om typljudet i syfte att skapa klarhet i vad som orsakar ljudeffekten.</textBlock>
    <textBlock id="i-bd312353d4ba5895">I årsredovisningen för 1999 överlämnade Försvarsmakten en rapport över utredningen. I rapporten säger Försvarsmakten att det är ställt utom allt rimligt tvivel att typljudet vid ett inspelningstillfälle frambringats av sillstim. Sammanfattningsvis har, enligt</textBlock>
    <textBlock id="i-6e971a826d2b4c01">Försvarsmakten, tidigare utredningar visat att typljudsliknande effekter kan komma från ubåt, kölvatten och, med nu tillförda kunskaper, också från fiskstim.</textBlock>
    <textBlock id="i-c6b0021e67cc4fce">År 1995 lämnade Emil Svensson en rapport som består av hans samtalsuppteckningar från rysksvenska ubåtssamtal som pågick från 1992 till 1994.</textBlock>
    <textBlock id="i-55d3754471c25f6c">År 1996 fick en grupp ledd av Lars-Erik Lundin i uppdrag att genomföra en säkerhetspolitisk granskning kring kränkningarna av svenska vatten under perioden 1980-1995. De två sistnämnda har i mycket begränsad omfattning varit offentliga.</textBlock>
    <textBlock id="i-bb6049a927fdd883">Herr talman! Den 7 mars i år presenterades två reportage, dels i Dagens Eko, dels i TV-programmet</textBlock>
    <textBlock id="i-eba5197de0daeceb">Striptease, där man bl.a. påstod att officerare i marinen beslutat om gemensamma övningar med Natoländer och att man släppt igenom ubåtar från Natoländer. Striptease hade också en intervju med förre försvarsministern Caspar Weinberger, som uppgav att</textBlock>
    <textBlock id="i-e08aea351b31d231">Nato regelbundet skickat in ubåtar på svenska vatten.</textBlock>
    <textBlock id="i-07ecdc5d0da8771f">Enligt Weinberger skulle detta ha godkänts av svenska myndigheter.</textBlock>
    <textBlock id="i-92fc358a67cd660d">Med anledning av dessa uppgifter beslutade både</textBlock>
    <textBlock id="i-b9d782b6b54ae472">Försvarsmakten och Regeringskansliet att undersöka om det fanns belägg för dessa påståenden. Regeringskansliet har enbart koncentrerat sig på uppgifterna från förre försvarsministern Caspar Weinberger.</textBlock>
    <textBlock id="i-47915b070b35cad3">Jag har i dag tagit del av de undersökningar som gjorts av Regeringskansliet och Försvarsmakten.</textBlock>
    <textBlock id="i-7a51d19b1b4a24dc">I det skriftliga materialet inom Utrikesdepartementet och Försvarsdepartementet finns inget stöd för de påståenden som sagda redaktioner presenterat från intervjun med Weinberger. Från svensk sida har inga utländska ubåtar fått tillåtelse att på svenskt territorium få testa det svenska försvaret. Förutvarande försvarsministrar eller statssekreterare har aldrig hört talas om att något sådant förekommit.</textBlock>
    <textBlock id="i-81fbc6afa7b1f77c">Regeringen har också varit i kontakt med den amerikanska administrationen, Pentagon, för att få klarhet i om förre försvarsministern Weinbergers uttalanden i svensk TV har någon relevans. Amerikanarnas svar är entydigt - det har inte förekommit någon sådan amerikansk verksamhet.</textBlock>
    <textBlock id="i-10e6eece601c459c">Försvarsmakten har bl.a. undersökt om det förekommit kontakter mellan svenska marinen och företrädare för vissa Natoländer. Där framkommer att marinen eller Försvarsmakten inte försökt ingå överenskommelser om övningsverksamhet utan regeringens medgivande.</textBlock>
    <textBlock id="i-b3c5fd666a5e55f1">Undersökningen visar också att det inte träffats några avtal med Nato om att testa Sveriges förmåga att bl.a. upptäcka främmande undervattensfarkoster på svenskt territorialhav. Däremot har det framkommit uppgifter om några övningar med främmande makt där formella regeringsbeslut saknats. Det gäller två övningar med Storbritannien, en på 1960-talet och en på 1980-talet. En särskild övning skulle också ha ägt rum i början på 1990-talet med Finland. Försvarsmakten kommer, liksom Regeringskansliet, att gå vidare för att kartlägga bakgrunden till övningen med</textBlock>
    <textBlock id="i-25a8532ba7076c0b">Finland - en information som kom ÖB till del för endast två dagar sedan.</textBlock>
    <textBlock id="i-f9be8bdbca30d02f">I dag nås vi av nya uppgifter via medierna som säger att marinofficerare lämnat ut hemliga handlingar. Skulle dessa påståenden vara riktiga är det mycket allvarligt. Låt mig också understryka att om en del av de uppgifter som nu lämnats i medierna vid en närmare granskning verkligen visar sig stämma kan det givetvis bli aktuellt att lämna över delar av detta ärende för rättslig prövning.</textBlock>
    <textBlock id="i-27aac27155a53def">Herr talman! Regeringen anser att det är hög tid att göra ett bokslut över det som har varit. Det finns dock fortfarande stenar att lyfta på. Det är viktigt att vi får slut på de spekulationer - politiska och militära</textBlock>
    <textBlock id="i-ba2eec6b160c8537">- och uttalanden om enskilda händelser och hemlighetsmakeri som förekommit under åren. I och med dagens beslut och offentliggörandet av rapporterna är det mesta i ubåtsfrågan öppet för såväl forskare som journalister för en öppen granskning.</textBlock>
    <textBlock id="i-5847289b0a61e244">Det första steget i detta är att regeringen i dag beslutat offentliggöra Emil Svenssons rapport, med vissa begränsade undantag, och den s.k. Lundinrapporten i dess helhet.</textBlock>
    <textBlock id="i-aa62356a6bd1410b">Det andra steget är att regeringen kommer att tillsätta en enmansutredning. Uppdraget kommer att ges till en av våra mest framstående diplomater, vår nuvarande Washingtonambassadör Rolf Ekéus.</textBlock>
    <textBlock id="i-333851191426f079">Utredningen ska bedöma det politiska och militära agerandet i ubåtsfrågan från 1980 och fram till i dag.</textBlock>
    <textBlock id="i-658f407d43923104">Utredningen ska analysera och utvärdera hur regeringen och Försvarsmakten och andra berörda myndigheter som hanterat undervattenskränkningar agerat och de indikationer som funnits sedan början av</textBlock>
    <textBlock id="i-27bef55869f69661">1980-talet. Utredningen ska också analysera beslut och beslutsunderlag som legat till grund för politiska ställningstaganden och ageranden samt hur underlagen har tagits fram.</textBlock>
    <textBlock id="i-622e5c9d4b92a9d7">Utredaren ska också utvärdera vilken påverkan tidigare kommissioner och utredningar har haft för både politiska och militära ställningstaganden.</textBlock>
    <textBlock id="i-c91998b0e12500fe">Att det har förekommit kränkningar vet vi redan.</textBlock>
    <textBlock id="i-6822376d364c5075">1995 års ubåtskommission var enig om att kränkningar förekommit 1981, 1982, 1988 och 1992. Det vi bör koncentrera oss på nu är hur och vad som gjordes. Återigen finns det många frågor. Hur påverkades politiken, politikerna och i sin tur debatten? Vad betydde militärens agerande och uttalanden? Mediernas betydelse, agerande och slutsatser är ytterligare en fråga.</textBlock>
    <textBlock id="i-7ee413a617ea9231">Herr talman! Utredningen kommer självfallet att få möjlighet att ta del av all tillgänglig skriftlig och muntlig information, både politiska och militära källor. Det är dags att korten läggs på bordet, så att vi får en så heltäckande bild som möjligt av vad som skett och varför.</textBlock>
  </contentBlock>
  <contentBlock page="0" id="i-e3b743d416527aa8">
    <textBlock id="i-d5166a04b94cd215">Anf.  103  BO KÖNBERG (fp):</textBlock>
    <textBlock id="i-8710b533a1714f4d">Herr talman! Det är bra att riksdagen har fått den här redogörelsen, och det är i och för sig lovande att regeringen tar några initiativ för att skapa ännu mera information. Det passar alldeles utmärkt att det sker en dag som denna - det har denna morgon i floden av täta rykten framförts uppgifter som får sägas vara sensationella.</textBlock>
    <textBlock id="i-13a2950d59c42ed5">Den fråga som vi väl har anledning att ställa oss är väl om vi inte just nu behöver en bredare genomgång av vad som har hänt både i form av ubåtskränkningar och vad avser Sveriges relationer till andra länder, framför allt till stormakter.</textBlock>
    <textBlock id="i-6e4db2bb61873e04">Vi har från vår sida velat stödja tanken på att få en neutralitetskommission, som skulle göra klart det arbete som förra gången avbröts 1969 och få det hela belyst i ett sammanhang. Det som nu händer, att vi var och varannan vecka får uppgifter i medierna och ibland en redovisning av den här typen, tror jag inte räcker.</textBlock>
    <textBlock id="i-2172f8e85e935951">Frågan är alltså: Borde inte regeringen nu vara beredd att tillstyrka de förslag som finns, bl.a. i form av motioner här i riksdagen, om att tillsätta en neutralitetskommission vars arbete inkluderar frågan om ubåtarna och belyser det som hänt från 1969 och fram till dags dato?</textBlock>
  </contentBlock>
  <contentBlock page="0" id="i-0cba24647f7f6d51">
    <textBlock id="i-b497af116c4a45b6">Anf.  104  Försvarsminister BJÖRN VON SY-</textBlock>
    <textBlock id="i-cd89e1992fb880df">DOW (s):</textBlock>
    <textBlock id="i-438d6ef78bafcae0">Herr talman! Det är klokt att nu göra en genomgång, som med nödvändighet måste kunna använda den information och de kunskaper som vår underrättelsetjänst har. Det är klokt att detta kan knytas till en så välrenommerad utredningsperson som ambassadör</textBlock>
    <textBlock id="i-45cd787e74bb96a8">Ekéus.</textBlock>
    <textBlock id="i-0c3b5846141ffa6f">Min åsikt är att när det gäller en bredare analys av svensk och för övrigt också annan säkerhetspolitik är forskning en bättre väg framåt. Vi har forskargrupper som arbetar med projekt av typen "Sverige under kalla kriget", och min bedömning är att både frågor och svar gör sig bättre och blir föremål för en bättre samhällsdiskussion om de kommer fram på - låt mig kalla det så - det pluralistiska sättet.</textBlock>
    <textBlock id="i-98fe9ade7250551e">Regeringens inriktning är naturligtvis att om forskargrupper vill ha tag i material, bör det i så stor utsträckning som möjligt kunna ske, även om det ligger ganska nära vår tid.</textBlock>
  </contentBlock>
  <contentBlock page="0" id="i-38ca38c1f37fd4f0">
    <textBlock id="i-251f016f1476e611">Anf.  105  BO KÖNBERG (fp):</textBlock>
    <textBlock id="i-70f6893838a1f27c">Herr talman! Om jag förstått försvarsministern rätt avviker regeringens uppdrag i dag till Ekéus från de tidigare på två punkter. För det första har man valt att vända sig till en mycket välrenommerad person, men dock endast en enda person i stället för en något bredare grupp.</textBlock>
    <textBlock id="i-3249b44d0933a571">För det andra inskränker sig uppdraget om jag förstod rätt till ubåtsuppgifterna. Min fråga gick ut på att man skulle få en bredare genomlysning av vad som har hänt och kanske äntligen få klarlagt vad som ur neutralitetssynpunkt har hänt i Sverige efter 1969, då man tillsatte en ny neutralitetskommission.</textBlock>
  </contentBlock>
  <contentBlock page="0" id="i-1ccbaa5677ec7779">
    <textBlock id="i-f8f2a53d1e49c302">Anf.  106  Försvarsminister BJÖRN VON SY-</textBlock>
    <textBlock id="i-f6e4e15ded095236">DOW (s):</textBlock>
    <textBlock id="i-1c817cda3cf7cf5c">Herr talman! Jag vidhåller att det när det gäller att bedöma en så bred frågeställning som vårt lands väg under låt oss säga 20 år är klokt att ha ett pluralistiskt förhållningssätt. Detta har forskningsgrupper som ställer olika frågor i olika teoretiska perspektiv, kanske också med delvis olika material och forskningsmetoder. Det ger enligt min åsikt en mer allsidig bild av något så brett som Bo Könberg är ute efter.</textBlock>
  </contentBlock>
  <contentBlock page="0" id="i-c7548852d9602512">
    <textBlock id="i-739d2759cf929c4c">Anf.  107  GÖRAN LENNMARKER (m):</textBlock>
    <textBlock id="i-8b3fbbfc14d387cc">Herr talman! Jag tackar för försvarsministerns redovisning. Försvarsministern poängterade en väldigt central punkt, som lätt har kommit bort i debatten, nämligen att det verkligen har skett ubåtskränkningar.</textBlock>
    <textBlock id="i-9f3f37be5bd15a4b">I den efterföljande debatten har det ibland skymts undan, och det är bra att försvarsministern konfirmerar att regeringen tydligt och klart står fast vid att så är fallet.</textBlock>
    <textBlock id="i-46ce915fb6cccd96">En andra punkt är: Vem har då haft anledning att genomföra kränkningar? Där har ju de facto Sovjetunionen utpekats. Det vore intressant att få höra om regeringen står kvar vid den bedömning som tidigare regeringar har gjort i denna fråga.</textBlock>
    <textBlock id="i-81702ac3884b2a29">En tredje punkt är frågan hur vi nu ska gå vidare.</textBlock>
    <textBlock id="i-bb4fd18358525c6a">Att nu offentliggöra rapporterna kan kasta ljus över det skedda, men det avgörande är ju, som också har framhållits nyligen, om man också får en bredare bedömning av den politik som har bedrivits under det kalla kriget, fram t.o.m. 1989-1990. En sådan bild ska inte enbart tydliggöra vad som skett, utan det handlar också om att dra politiska slutsatser av en politik som har förts under ett mycket känsligt skede i svensk historia.</textBlock>
    <textBlock id="i-d8d95e5be33fdf2a">Det är svårt att förstå varför det ena goda, nämligen att forskare ska studera vad som har skett, ska utesluta det andra goda, nämligen att också politiker får anledning att dra slutsatser och bedöma det material som successivt kommer fram.</textBlock>
  </contentBlock>
  <contentBlock page="0" id="i-1882c3543ca276b0">
    <textBlock id="i-cdd8e6525bdbae73">Anf.  108  Försvarsminister BJÖRN VON SY-</textBlock>
    <textBlock id="i-1786afd485750231">DOW (s):</textBlock>
    <textBlock id="i-93fa144349c75a8e">Herr talman! Ja, jag anser att det på grundval av den metod som Ubåtskommissionen valde, nämligen en naturvetenskaplig-teknisk, finns anledning att stå kvar vid uppfattningen att det vid några tillfällen -</textBlock>
    <textBlock id="i-7f344a7ce4645e4d">jag har nämnt några - har förekommit kränkningar.</textBlock>
    <textBlock id="i-ff552578b125f540">Jag anser också att kommissionen drog rätt slutsats när den konstaterade att det icke på dess grundval går att göra någon s.k. nationalitetsbestämning.</textBlock>
    <textBlock id="i-e52d59818a609dc1">Jag anser att det är en naturvetenskaplig-teknisk metod som har fört hela denna bevisfrågeställning framåt. Det är den väg som borde ha varit helt dominerande under hela den tid som dessa förlopp har förevarit. Det gör att det enligt min bedömning icke finns någon möjlighet att i dag utpeka någon nation bakom de kränkningar som ägde rum och som konstaterades av Ubåtskommissionen.</textBlock>
    <textBlock id="i-f3894ad9154d3fd9">Hur ska man gå vidare? Jag tyckte att jag uppfattade att Göran Lennmarker menade att det i en kommission skulle sitta politiker som skulle dra slutsatser.</textBlock>
    <textBlock id="i-c116f79e07df8f01">Det är just det som min invändning gäller. Forskare bör lägga fram det som de kommer fram till. Sedan är det självklart upp till debattörer och politiker att göra sina politiska bedömningar av vad som har skett i svensk historia och utveckling.</textBlock>
    <textBlock id="i-4dd38c70a3886b32">Jag anser inte att ett insättande av politiker i en sådan här kommission höjer trovärdighet och allsidighet i den naturliga process som ska finnas i varje demokratiskt samhälle, nämligen att i efterhand granska hur vi valde väg.</textBlock>
  </contentBlock>
  <contentBlock page="0" id="i-e37c377710ecf934">
    <textBlock id="i-b5b858409ae5bb55">Anf.  109  GÖRAN LENNMARKER (m):</textBlock>
    <textBlock id="i-d57f52905a744e39">Herr talman! Men det är väl ändå naturligt att granska Sveriges förhållanden under det kalla kriget i ett bredare perspektiv. Det är inte bara ubåtsfrågan utan också andra delar av Sveriges relationer till omvärlden som är centrala att belysa. Utan en sådan belysning riskerar vi att få bara en komponent av detta.</textBlock>
    <textBlock id="i-b4f689b77e95342b">Det gäller också att sätta in det i sitt politiska sammanhang. Det är väldigt nödvändigt att göra det.</textBlock>
    <textBlock id="i-6fec9fcea77f3241">Erfarenheter från Neutralitetskommissionen, som bedömde tiden fram till 1969, var goda, och det finns all anledning att fortsätta det arbetet.</textBlock>
  </contentBlock>
  <contentBlock page="0" id="i-306a64b156805da2">
    <textBlock id="i-721858d48d032462">Anf.  110  Försvarsminister BJÖRN VON SY-</textBlock>
    <textBlock id="i-22956085dd7e1608">DOW (s):</textBlock>
    <textBlock id="i-64158c426a06686d">Herr talman! Det uppdrag som regeringen avser att ge ambassadör Ekéus är just av bredd. Det syftar till att sätta in den politisk-militära relationen under alla dessa år i ett bredare sammanhang. Man ska också diskutera vad de olika incidenterna och påståendena om incidenter ledde till. Det låter sig väl göras bredare, men till det här är knutna bl.a. uppgifter som fortfarande bör vara sekretessbelagda.</textBlock>
    <textBlock id="i-69da525c9aee483b">Jag menar att just begreppet bred, som Göran</textBlock>
    <textBlock id="i-db67f3ab239631c3">Lennmarker använder, i verkligheten står med en bra samhällsvetenskaplig innebörd för pluralism, att man ställer olika frågor, att frågorna angrips med skilda metoder och att det sker under forskarnas vetenskapligt-etiska ansvar.</textBlock>
  </contentBlock>
  <contentBlock page="0" id="i-b60dafda7d0a29e9">
    <textBlock id="i-c54652231ac8985f">Anf.  111  THOMAS JULIN (mp):</textBlock>
    <textBlock id="i-0bf37635de8e9ace">Herr talman! Det är bra att regeringen vill göra bokslut i ubåtsfrågan. Men det är en fråga som inte har tagits upp, och det är om det har förekommit eventuella s.k. budgetubåtar. Jag tycker att det finns all anledning att även titta på den biten.</textBlock>
    <textBlock id="i-0f94114cb6f40216">Nu undrar jag om försvarsministern har tänkt titta över även den biten.</textBlock>
  </contentBlock>
  <contentBlock page="0" id="i-29089a79cfdc5481">
    <textBlock id="i-22c6edce6f1fda1c">Anf.  112  Försvarsminister BJÖRN VON SY-</textBlock>
    <textBlock id="i-85e0f1b8ab01e2d6">DOW (s):</textBlock>
    <textBlock id="i-87499ecd5fc58354">Herr talman! Jag uppfattar Thomas Julins fråga så att han undrar om det har förekommit indikationer som kan ha till syfte att från Försvarsmakten plädera för ökade ekonomiska satsningar. Min bedömning är att enligt det uppdrag som ambassadör Ekéus ska få har han full möjlighet att just bedöma den militära försvarsmaktens meddelanden, sätt att argumentera för och kring sin verksamhet och hur skilda regeringar och Sveriges riksdag har bedömt sådana argument.</textBlock>
    <textBlock id="i-282d51bb6d26b3bb">Som jag uppfattar frågeställningen kommer det att vara fullt möjligt för ambassadör Ekéus att göra en granskning av det fenomen som Thomas Julin antyder kan ha funnits.</textBlock>
  </contentBlock>
  <contentBlock page="0" id="i-075680fa4d660aea">
    <textBlock id="i-f53199538da25fe3">Anf.  113  THOMAS JULIN (mp):</textBlock>
    <textBlock id="i-3397b42bd4c7ae51">Herr talman! Det är bra att man även ska titta på den biten. Med budgetubåtar menar jag även fall där militären har startat ett stort pådrag utan att det egentligen från början har funnits några riktiga indikationer.</textBlock>
  </contentBlock>
  <contentBlock page="0" id="i-1785289a7556146d">
    <textBlock id="i-4179282790d965e2">Anf.  114  HENRIK LANDERHOLM (m):</textBlock>
    <textBlock id="i-a15956192cff8bf2">Herr talman! Jag vill passa på att tacka försvarsministern för en god och fullständig redogörelse. Jag har ett par frågor.</textBlock>
    <textBlock id="i-f4c1444162f66908">Den första fråga jag skulle vilja ta upp handlar om en kommentar till det försvarsministern redovisade vad gäller konstaterandet att främmande ubåtar har kränkt vårt lands territorium vid ett antal tillfällen.</textBlock>
    <textBlock id="i-c80bad5542518a10">Det gläder mig att regeringen delar den uppfattning som Ubåtskommissionen kom fram till 1995. Också där finns en central fråga som försvarsministern inte vill svara på och som måste vara central också i det fortsatta utredningsarbetet, nämligen frågan om nationalitetsbestämning.</textBlock>
    <textBlock id="i-71fb2bb1218dcdd7">Jag noterar att andra ledamöter av regeringen inte har samma allvarsamma förhållningssätt till den här frågan som försvarsministern. Bl.a. uttalade sig Margareta Winberg för två veckor sedan på ett sätt som är missriktad skämtsamhet. Jag skulle vilja kalla det omdömeslöshet. Hon ifrågasätter det mycket gedigna arbete som bedrivits i de här frågorna under två decennier. Hon skriver i sitt veckobrev att de s.k. typljuden genom åren förändrats från att kunna nationsbestämmas till sovjetiska ubåtar till att bli minkar för att slutligen bli sillpluttar.</textBlock>
    <textBlock id="i-e6426397c868df4c">Det tycker jag är ett förhållningssätt som enbart gynnar de politiska krafter som vill understödja det politiska resonemang som Thomas Julin redovisar och försöker beskriva hela frågan om ubåtskränkningarna mot vårt land under framför allt 80-talet som någonting som är påhittat för att kunna få fram högre försvarsanslag. Jag skulle gärna vilja att försvarsministern kommenterade Margareta Winbergs inlägg i debatten.</textBlock>
  </contentBlock>
  <contentBlock page="0" id="i-e9455eedf2c23b35">
    <textBlock id="i-5d99daba95f4d1cd">Anf.  115  Försvarsminister BJÖRN VON SY-</textBlock>
    <textBlock id="i-879053af2c1f73e9">DOW (s):</textBlock>
    <textBlock id="i-2bc1b301ea329163">Herr talman! Det är riktigt att jag anser att</textBlock>
    <textBlock id="i-0081d17df291fae6">Ubåtskommissionens betänkande på ett övertygande sätt argumenterar för att det har förekommit kränkningar. Det är möjligt att det kommer fram andra belägg, bevis, i annan riktning vid något annat tillfälle, men så är fallet i dag.</textBlock>
    <textBlock id="i-0e795a75d3073db3">Det jag vill understryka är att hela den här frågeställningen om nationalitetsbestämning icke är löst genom vare sig tidigare andragna s.k. belägg eller med den beläggssituation som vi har i dag. Jag menar då den teknisk-naturvetenskapliga vägen, som jag anser vara den absolut i särklass bästa vägen och som påminner om hur ett normalt rättsligt mål ska hanteras. Jag anser att de indicieresonemang som föreligger, exempelvis i den s.k. Lundinrapport som i dag förebragts, icke lämpar sig för att göra s.k. nationalitetsbestämning. Följaktligen är kärnpunkten: kränkningar har förekommit. De kan icke nationalitetsbestämmas.</textBlock>
  </contentBlock>
  <contentBlock page="0" id="i-672a18e7bcfec83a">
    <textBlock id="i-d155a22e6fbb9d1d">Anf.  116  HENRIK LANDERHOLM (m):</textBlock>
    <textBlock id="i-364459c060f0c9ac">Herr talman! Jag fick inget svar från försvarsministern på den fråga jag ställde vad gällde Margareta</textBlock>
    <textBlock id="i-e1786ac9f0b73643">Winbergs uttalande. Jag måste säga att jag tycker att det är allvarligt att en ledamot av den svenska regeringen på ett så omdömeslöst sätt misstänkliggör både de resultat som man kom fram till i Ubåtsskyddskommissionen ledd av Sven Andersson och de resultat som Ubåtskommissionen kom fram till, ledd med det naturvetenskapligt-tekniska förhållningssätt som präglade denna kommissions arbete under ledning av</textBlock>
    <textBlock id="i-c72b29d316c89b6d">Hans Forsberg. Jag tycker att det är anmärkningsvärt att en regeringskollega till försvarsministern bidrar till att dra ett löjets skimmer över en av de svåraste säkerhetspolitiska frågor som Sverige utsatts för under de senaste decennierna.</textBlock>
  </contentBlock>
  <contentBlock page="0" id="i-c2461b48d4741960">
    <textBlock id="i-18bdf5ff779d436b">Anf.  117  Försvarsminister BJÖRN VON SY-</textBlock>
    <textBlock id="i-c24c25466b35eabe">DOW (s):</textBlock>
    <textBlock id="i-6f0728dc95f656b1">Herr talman! Nu är det jag som har statsministerns uppdrag att redovisa både i regeringen och inför riksdagen regeringens ståndpunkt och bedömningar i frågan. Jag gör det på det sätt som jag är i tillfälle att få göra för riksdagens kammare här och nu.</textBlock>
  </contentBlock>
  <contentBlock page="0" id="i-5383667615fb013a">
    <textBlock id="i-6e10737f85a6a194">Anf.  118  STIG SANDSTRÖM (v):</textBlock>
    <textBlock id="i-07d43e5db699d702">Herr talman! Jag skulle vilja ställa en fråga till försvarsministern om regelverket för internationella kontakter och om det i de sammanhangen sker självständiga aktiviteter. Man har ju haft utländska kontakter och varit tillmötesgående. När vi i försvarsutskottet är ute och reser har vi också sett att det förekommer mycket internationell verksamhet. Man bildar vänorter runt Östersjön t.ex. och deltar i gemensamma övningar. Vilken koll har regeringen på dessa aktiviteter? Kan det här uppmuntra till självständiga aktiviteter som går utanför regeringens ram?</textBlock>
  </contentBlock>
  <contentBlock page="0" id="i-88cd014e7820d3f8">
    <textBlock id="i-a0e9829e54ec5ce7">Anf.  119  Försvarsminister BJÖRN VON SY-</textBlock>
    <textBlock id="i-f5c9989c19542bfe">DOW (s):</textBlock>
    <textBlock id="i-3e8333e041eb4a29">Herr talman! Överbefälhavaren och jag var överens för tre veckor sedan om att det här vara en fråga som bör undersökas vad gäller läget nu. ÖB har i dag för mig muntligen och med sin rapport redovisat att det förekommer, vill jag minnas, i båda riktningarna ca 5 000 internationella kontakter. Överbefälhavaren menar att sedan cirka något år tillbaka när vi gjorde en regeländring tillämpas reglerna korrekt. Det innebär i princip att övningar, besök osv. ska gå genom</textBlock>
    <textBlock id="i-25746d8167cdcb03">Försvarsmakten från lokala chefer till högkvarteret och ytterst avgöras av ÖB eller av den som ÖB sätter i sitt ställe och när det gäller övningar, besök osv.</textBlock>
    <textBlock id="i-ade28f14c02df20b">överlämnas till regeringen för prövning. Jag har i regeringen som föredragande rätt många sådana ärenden.</textBlock>
    <textBlock id="i-aed84b73b5924902">ÖB nämnde i sin muntliga föredragning för mig i dag att man på någon punkt, just det som Stig Sandström tar upp, när det handlar om vänortsförband ibland kan ha satt frågetecken: Är det rent vänortsutbyte, eller har det i några fall inneburit övningsmoment tillsammans som i så fall borde har blivit föremål för en prövning ytterst av regeringen? ÖB kommer att tydliggöra gällande anvisningar för sina förbandschefer.</textBlock>
  </contentBlock>
  <contentBlock page="0" id="i-f9861a5f66d0d97a">
    <textBlock id="i-2ef70c0e64b2e76a">Anf.  120  STIG SANDSTRÖM (v):</textBlock>
    <textBlock id="i-450b966afd09134c">Herr talman! Jag tänkte ta upp en fråga om PFF-</textBlock>
    <textBlock id="i-ebef6d7e5735aed9">övningar. Det är ungefär ett tiotal övningar per år, och de är ganska omfattande. Går det genom regeringen så att regeringen godkänner alla sådana övningar?</textBlock>
  </contentBlock>
  <contentBlock page="0" id="i-d79c738b44fdc831">
    <textBlock id="i-ecc4c8b7f7c4d802">Anf.  121  Försvarsminister BJÖRN VON SY-</textBlock>
    <textBlock id="i-b0bf4d7ce9382861">DOW (s):</textBlock>
    <textBlock id="i-af3442c529026c0f">Herr talman! Ja, det går genom regeringen från fall till fall men mot bakgrund av en årlig plan där högkvarteret får börja planeringsprocessen.</textBlock>
    <textBlock id="i-656d149d809503b5">Det sker vanligtvis följaktligen i tre ställningstaganden; det sker inför huvuddokumentet, det sker inför den slutliga s.k. slutkonferensen och det kan också ske i form av att man ger t.ex. enskilda fartyg tillstånd att gå till främmande länder. Vi kan ju också ta till oss utländska fartyg.</textBlock>
    <textBlock id="i-b1a23ecf79830b2f">Jag har varit mycket noggrann med att regelverket ska vara absolut korrekt. Jag kan nämna att vad gäller t.ex. marinövningar så har vi fredsfrämjande scenarier och övningar med Finland m.fl. för att förbereda en</textBlock>
    <textBlock id="i-7c4437aa43e89c6b">PFF-övning som innehåller fler länder. Detsamma gäller Norge och Danmark, för att nu nämna några exempel.</textBlock>
    <textBlock id="i-d595651a900139e4">Det kan också vara övningar av annat slag som t.ex. gäller ubåtsbärgning där olika mariner hjälper varandra.</textBlock>
  </contentBlock>
  <contentBlock page="0" id="i-77ab467a019e308c">
    <textBlock id="i-a03ea7b3088306c2">Anf.  122  ERIK ARTHUR EGER-</textBlock>
    <textBlock id="i-e8c0bc4f8f78878a">VÄRN (c):</textBlock>
    <textBlock id="i-345c5484d23fd7e1">Herr talman! Jag ber också att få tacka försvarsministern för redovisningen från regeringen av vad det finns för substans bakom Caspar Weinbergers uttalande - även om det är en smula uppseendeväckande att ord står mot ord. Han har uppenbarligen ändå sagt detta, och samtidigt förnekar amerikanska politiska källor att någonting sådant skulle ha förekommit. Men okej, det är lugnande att det tydligen inte har varit något - ska vi säga - överenskommet intrång av det slag som det tidigare har sagts.</textBlock>
    <textBlock id="i-6b29ac331a18e54c">Det är också mycket tillfredsställande att regeringen nu avser att gå vidare med en utredning som, som försvarsministern själv säger, ska ta fram alla kort på bordet i frågan.</textBlock>
    <textBlock id="i-5de7dffa7430216f">Från Centerns sida tycker vi också att det är bra med en så respekterad utredare som försvarsministern anförde här.</textBlock>
    <textBlock id="i-f293f098a275dbb7">Det är dock oroande uppgifter som kom i morse om att marinofficerare skulle ha lämnat ut uppgifter om minförsvaret på sydkusten till Nato. TT-</textBlock>
    <textBlock id="i-46caba262397f9a6">meddelandet i morse namnger den dåvarande inspektören för flottan såsom ansvarig för detta uppgiftsutlämnande. Det är uppseendeväckande, för att inte säga upprörande, om så är fallet och om det finns någon substans bakom detta.</textBlock>
    <textBlock id="i-cc5010aa832af0fe">Jag utgår som sagt var från att den senaste uppgiften i dag också kommer att vara föremål för den utredning som försvarsministern utlovar, och att alla kort verkligen läggs på bordet. Det borde vara ganska lätt att spåra de här uppgifterna eftersom det finns namngivna personer i händelsekedjan.</textBlock>
  </contentBlock>
  <contentBlock page="0" id="i-cfb6b4f0edaab627">
    <textBlock id="i-68b20d886c5b0c2a">Anf.  123  Försvarsminister BJÖRN VON SY-</textBlock>
    <textBlock id="i-835f74ce884ed5d0">DOW (s):</textBlock>
    <textBlock id="i-a9f7ccf9d6aeb52b">Herr talman! Jag har i dag med ÖB också diskuterat den här uppgiften. Hans utredningsgrupp, som består av två personer, avser att kunna ta till sig och gå vidare med uppgifter som kan komma fram nu när ett antal andra uppgifter har kommit fram.</textBlock>
    <textBlock id="i-48826ba816cc32a9">Jag anser också att Ekéus kommande utredning kan innehålla en granskning.</textBlock>
    <textBlock id="i-672599a8756cf3c6">Det finns också anledning för våra jurister inom både Regeringskansliet och inom högkvarteret att överväga om detta kan vara fråga om någonting som behöver prövas rättsligt. Har preskriptionstider i så fall gått ut, etc.?</textBlock>
    <textBlock id="i-428d703b8150fce6">Vi kommer att pröva de här uppgifterna.</textBlock>
  </contentBlock>
  <contentBlock page="0" id="i-21f30ca43e8b284c">
    <textBlock id="i-d9505a8f438a8fe9">Anf.  124  SVEN HULTERSTRÖM (s):</textBlock>
    <textBlock id="i-e284679b1e9974ba">Herr talman! Jag tillhör inte dem som brukar ta kammarens tid i anspråk så ofta för att yttra mig i vare sig den försvarspolitiska debatten eller andra, men jag hörde här för en stund sedan Moderaternas främsta försvarspolitiska talesman vara upprörd över att Margareta Winberg i ett kåseri, i någon annan egenskap hon har än att vara jordbruksminister, hade uttryckt sig om ubåtsaffärerna. Jag måste då säga att i likhet med Arne Kjörnsberg, som ställde en fråga till vice statsministern mot slutet av frågestunden, är jag den här dagen betydligt mer upprörd över de uppgifter som har lämnats på morgonen om att höga svenska marinofficerare har gett order om att lämna ut uppgifter av synnerlig vikt, som det sägs, för rikets säkerhet till Nato under 1970-talet.</textBlock>
    <textBlock id="i-b917d5ae13e37faa">Jag hoppas i likhet med andra här att man verkligen borrar ordentligt i de här frågeställningarna från den utredning som nu ska ske. Jag tror inte att utredningen behöver ägna särskilt mycket uppmärksamhet åt Margareta Winbergs kåserier. Dem kan man nog lugnt lämna därhän, och ägna sig åt som privatperson.</textBlock>
    <textBlock id="i-c150085c58b40e35">Men det är uppseendeväckande och upprörande -</textBlock>
    <textBlock id="i-69bcede2cf487e9c">inte minst upprörande en dag då vi i denna riksdag har fört en lång försvarspolitisk debatt och fattat ett omfattande försvarspolitiskt beslut - om man verkligen från höga marinofficerare har handlat på det här sättet.</textBlock>
  </contentBlock>
  <contentBlock page="0" id="i-f23500b131a12c1f">
    <textBlock id="i-3ec9f6ec3a9820ad">Anf.  125  STEN TOLGFORS (m):</textBlock>
    <textBlock id="i-7201a235a5a0153b">Herr talman! Svenska folket har rätt till sin historia - därom råder ingen tvekan. Vi vet att historien inte är tillräckligt utförligt skildrad, särskilt inte efter</textBlock>
    <textBlock id="i-02a36cf4c7261e08">1969. Det kommer löpande uppgifter som väcker förvåning både hos politiker, militärer och allmänhet.</textBlock>
    <textBlock id="i-618a6b7271a8ab57">En konsekvens av detta är att dagens säkerhetspolitiska debatt förs på fel grund. Vi vet att en rad betydande förändringar skedde efter november 1969 i vår omvärld, men vi vet inte i vad mån detta påverkade den svenska regeringens agerande.</textBlock>
    <textBlock id="i-ea89b4316dfda73e">Jag måste säga att jag är förvånad över försvarsministerns kritik mot formen i en neutralitetskommission. Dels fanns det en enighet hos socialdemokraterna om den första Neutralitetskommissionen och att den skulle kunna tillkomma, dels gav den allmänt sett värdefulla bidrag till kunskapen om den svenska neutralitetspolitiken. Formen har alltså prövats och funnits lyckosam - så varför avvisa den den här gången, försvarsministern?</textBlock>
    <textBlock id="i-2c44cc6839b39921">Jag tror också att detta är en fråga där det är viktigt, för att inte säga nödvändigt, med breda lösningar över partigränserna. Nu vet vi att det finns ett större antal partier i riksdagen som faktiskt förespråkar och vill rösta fram en ny neutralitetskommission. Även av det skälet förvånar det mig att försvarsministern väljer att gå sin egen väg och välja en smal lösning. Nog är det bra med vetenskapliga studier, men vad kan vara skadan med att införa en ny neutralitetskommission som får gå från november 1969 till november</textBlock>
    <textBlock id="i-ab06f82f719a12d1">1989, försvarsministern?</textBlock>
  </contentBlock>
  <contentBlock page="0" id="i-349c3660fe71d6f4">
    <textBlock id="i-a36068510fc7de6c">Anf.  126  Försvarsminister BJÖRN VON SY-</textBlock>
    <textBlock id="i-4c19bde8ed4adae8">DOW (s):</textBlock>
    <textBlock id="i-33931e719e6b77de">Herr talman! Lennmarker var i sitt inlägg inne på detta med att det är politiker som ska sitta i en kommission. Det är just det som jag menar inte pekar på att man når den allsidighet, det djup och den parallellitet i frågeställningarna som tillhör samhällsforskningen och - för att ta det lite vidare - ett samhälles sätt att fråga om sin utveckling.</textBlock>
    <textBlock id="i-01048f3bcc03cf8e">Jag anser att goda argument fortfarande talar för att Sveriges samtids- och nutidshistoria forskas om och diskuteras bäst på grundval av de metoder som forskningen använder. Därefter kan den politiska - låt oss kalla den för den utvärderande - diskussionen säkerligen bli bättre än kommissionsmetoden.</textBlock>
  </contentBlock>
  <contentBlock page="0" id="i-f1d055a676559d6a">
    <textBlock id="i-a8cd49210ed19897">Anf.  127  STEN TOLGFORS (m):</textBlock>
    <textBlock id="i-387bf409cd0d0e29">Herr talman! Nu är detta inte bara en fråga för Socialdemokraterna och regeringen, utan för riksdagens samtliga partier. Det förvånar mig möjligen lite att regeringen riskerar att dra på sig kritik för att man lägger locket på en möjlighet att få fram ny information.</textBlock>
    <textBlock id="i-74b981a7beaeb76d">Jag vill fråga försvarsministern: Innebär hans ställningstagande att han är kritisk till det arbete som den första Neutralitetskommissionen utförde?</textBlock>
    <textBlock id="i-0fc3314c8395eca1">Vi ser ju att svensk neutralitetspolitik under det kalla kriget har börjat bli som ett läckande såll, där det finns en yta och någonting annat under ytan. Den första kommissionen påvisade en del av detta, och gjorde därför en värdefull insats. Bl.a. felinformerades faktiskt riksdagen vid något tillfälle.</textBlock>
    <textBlock id="i-8c44c342136664de">Kan det inte finnas en poäng i att brett över partigränserna finna en bas för att titta vidare på detta. Det gäller perioden från november 1969, när regeringen</textBlock>
    <textBlock id="i-b408bf2cc6a0c447">Palme kom till, och fram till dess att muren föll i november 20 år senare - i november 1989.</textBlock>
  </contentBlock>
  <contentBlock page="0" id="i-a6ddbc9e138e5043">
    <textBlock id="i-df8c9e5acb398bc8">Anf.  128  Försvarsminister BJÖRN VON SY-</textBlock>
    <textBlock id="i-31dff4d1d138832b">DOW (s):</textBlock>
    <textBlock id="i-f98fe8edfe218f58">Herr talman! Sten Tolgfors illustrerar just det som är problematiskt med en kommission. I en eller två meningar här i dag menar han sig ha fångat in vad denna kommission beskrev. Han lade fram det som kärnpunkten.</textBlock>
    <textBlock id="i-5207540ba07aca33">Det är ett omfattande betänkande, som jag har läst. Huvudpunkten i det skulle mycket väl kunna sammanfattas på det sättet att den politik som fördes var en framgångsrik och korrekt politik för en demokratisk stat i alliansfriheten och med den dåtida neutralitetspolitikens förutsättningar.</textBlock>
    <textBlock id="i-eb1e6a4fff2b09a3">Jag menar att det sättet att försöka tolka en framställning om en nutidshistoria inrymmer just den ensidighet som vi har all anledning att sträva efter att undvika för att få ett bra samtal både om vad som har varit och vart vårt samhälle är, och bör vara, på väg.</textBlock>
  </contentBlock>
  <contentBlock page="0" id="i-286d51d340079b20">
    <textBlock id="i-989e451c38bd0fbd">Anf.  129  HENRIK S JÄRREL (m):</textBlock>
    <textBlock id="i-dddfb0ec6463a685">Herr talman! Det är svårt att frigöra sig från misstanken att försvarsministern egentligen vill dölja något genom att han så envist håller fast vid att det endast är genom forskningen som den verkliga sanningen kan komma fram. Man kan fråga sig om försvarsministern därmed vill underkänna alla tidigare kommissioner vi haft, vare sig det har handlat om försvaret och ubåtskränkningar eller om Palmekommissioner. Är det så att bara för att det råkar sitta förtroendevalda eller s.k. politiker i dessa församlingar de är mindre trovärdiga? Det är en intressant uppgift som försvarsministern i så fall röjer.</textBlock>
    <textBlock id="i-93697acd412a1846">Förutsättningen för att sanningen över huvud taget ska komma på bordet är ju att man häver den sekretess som råder kring det här materialet, vare sig det nu är en kommission eller forskare som ska sitta och granska vad som faktiskt förevarit. Den neutralitet som regeringen sade sig företräda har ju vederlagts i alla fall på två ställen i den här senaste Neutralitetskommissionen. Därför är min fråga till försvarsministern: Är regeringen beredd att häva sekretessen kring dessa frågeställningar för att sanningen ska komma på bordet?</textBlock>
  </contentBlock>
  <contentBlock page="0" id="i-6debb15730a1c902">
    <textBlock id="i-7fa2cb1e47173ae2">Anf.  130  Försvarsminister BJÖRN VON SY-</textBlock>
    <textBlock id="i-31ab67cf7bc959a2">DOW (s):</textBlock>
    <textBlock id="i-60a92d593e15b9f7">Herr talman! Henrik S Järrel försöker på nytt sammanfatta den s.k. Neutralitetskommissionen på ett sätt som jag menar är ensidigt. Han tar inte hänsyn till sammanfattningar och sammanställningar som pekar i annan riktning. Det är just detta som är problemet med en kommission. Den används som ett tillhygge.</textBlock>
    <textBlock id="i-9d60721a01a6ed4c">Så går det inte till när man använder vetenskapliga metoder.</textBlock>
    <textBlock id="i-c6b8f5648eeaa2e5">Låt mig sedan ta upp sekretessfrågan. Kärnpunkten i regeringens inriktning är att offentliggöra detta.</textBlock>
    <textBlock id="i-fb2bcc4a1d1a96a3">Vi har offentliggjort den s.k. Lundinrapporten totalt.</textBlock>
    <textBlock id="i-8e1f740b3ae7d6d5">Vi har gått igenom den s.k. Svenssonrapporten, och jag har personligen arbetat med den in i detalj för att så mycket som möjligt ska kunna vara offentligt. Men det finns några element som inte kan vara det i ett mycket brett sammanhang där vi t.ex. också skulle ta in ett stort antal forskare. Det finns element av det slaget. Det gäller material i vår moderna historia.</textBlock>
    <textBlock id="i-252760569ab5b785">Man får väl egentligen säga att det kan handla om den</textBlock>
    <textBlock id="i-84857e025931fb38">50-årsregel som normalt sätt gäller.</textBlock>
    <textBlock id="i-9d7a9e53845ea81c">Öppenhet och en hävning av sekretessen så långt som det över huvud taget är möjligt är inriktningen.</textBlock>
    <textBlock id="i-3465a4eb1ecb164f">På den här grunden välkomnar jag inte bara ambassadör Ekéus arbete utan även en samhällsdebatt med journalister och människor som är engagerade i de här frågorna och forskningen. Det handlar om att de forskningsprojekt vi nu har och även andra får ytterligare möjligheter att ställa sina frågor, anlägga sina perspektiv och ge sina svar och bidrag till detta.</textBlock>
  </contentBlock>
  <contentBlock page="0" id="i-f507c148de973329">
    <textBlock id="i-fbe9b227a46b6060">Anf.  131  HENRIK S JÄRREL (m):</textBlock>
    <textBlock id="i-3a38a88daf06164f">Herr talman! Om det nu skulle ligga något i detta att höga marinofficerare utan regeringens och den högsta militärledningens vetskap har lämnat ut kartor över de svenska mineringarna i svenska farvatten, är det kanske lite naivt att tro att den uppgiften skulle kunna vederläggas. Det tjänar ju sitt syfte att den får förbli hemlig där den är. Det var bara en liten kommentar till det försvarsministern sade.</textBlock>
    <textBlock id="i-f304aab06ef78f14">Min fråga kvarstår. Vill försvarsministern göra skillnad på sekretessvärdet beroende på om det är en kommission eller fristående forskare som ska utföra uppdraget?</textBlock>
  </contentBlock>
  <contentBlock page="0" id="i-59a9f3ebad85b9c7">
    <textBlock id="i-59bd35fe4f494410">Anf.  132  Försvarsminister BJÖRN VON SY-</textBlock>
    <textBlock id="i-ab8e223fa8096499">DOW (s):</textBlock>
    <textBlock id="i-e1d58f13509cab1c">Herr talman! Jag anser att den valda formen, nämligen en person med den erfarenhet och integritet som ambassadör Ekéus besitter, gör det möjligt för honom att ha tillgång till allt material som över huvud taget finns. Däremot var det inte möjligt att i dag gå längre än vad vi har gjort när det gäller Emil Svenssons rapport. Jag vågar inte säga i procent hur mycket vi har offentliggjort, men det är mycket. Men det finns en del som förblir hemligt. Enligt regeringens bedömning bör det förbli hemligt av hänsyn till utrikespolitisk sekretess och försvarssekretess.</textBlock>
  </contentBlock>
  <contentBlock page="0" id="i-ac026197a35e0271">
    <textBlock id="i-71873e1372ff742d">Överläggningen var härmed avslutad.</textBlock>
  </contentBlock>
  <contentBlock page="0" id="i-e7daf8fdb816db21">
    <textBlock id="i-18b9e25c0d0b793a">6 §  (forts. från 4 §) Hänvisning av ärenden till utskott</textBlock>
    <textBlock id="i-abc9d09b1946c671">Remissdebatt (forts.)</textBlock>
  </contentBlock>
  <contentBlock page="0" id="i-28d9a72a28910cd3">
    <textBlock id="i-46766d3bb29d4ff8">Anf.  133  STURE ARNESSON (v) replik:</textBlock>
    <textBlock id="i-6f15bb1dc142e857">Herr talman! Jag vill fråga Lennart Daléus en sak.</textBlock>
    <textBlock id="i-59344dd9658b19e8">Vi diskuterar det regionala stödet som finns i IT-</textBlock>
    <textBlock id="i-44f834782d4ba065">propositionen. Jag tycker att man har hittat en bra variant. Låt oss ta Karlstad kommun som exempel.</textBlock>
    <textBlock id="i-6ed24b68bc5f5c2e">Där finns en tätort några mil utanför centrum. Om den kommunen vill bygga en förbindelse ut till företagare i Molkom t.ex., sker ju denna upphandling i konkurrens. Samtidigt får företagarna eller kommunen göra en egen insats motsvarande 50 %. Är inte det en ganska bra variant i stället för att bara pytsa ut de här pengarna som ett bidrag.</textBlock>
  </contentBlock>
  <contentBlock page="0" id="i-da7dabec366deb68">
    <textBlock id="i-137ac70e463f0044">Anf.  134  LENNART DALÉUS (c) replik:</textBlock>
    <textBlock id="i-4f8b0dc1179436e9">Herr talman! Är det inte så att Vänsterpartiet i ett tidigare sammanhang har talat om ett statligt banverk när det gäller IT-infrastrukturen? Vi kan kanske backa lite i historiken. Varför har man övergett denna tanke? Det måste finnas någon fundering kring det.</textBlock>
    <textBlock id="i-0cc4ec4eb7fba2da">Jag tror nämligen att ett sådant banverk som kan ha hand om infrastrukturen längst ut hade varit av värde.</textBlock>
    <textBlock id="i-005e47df2d3b4c9a">Sture Arnesson och jag måste väl ändå kunna enas om att det inte blir någon konkurrens på nätet om nätet där ute är förbehållet några privata ägare, några privata aktörer, när det gäller infrastrukturen. Det hjälper inte om man ger ett bidrag till kommuner eller enskilda människor som vill ansluta sig. De hamnar fortfarande i greppet på en lokal monopolist. Det är det som vi försöker undvika för att människor ska kunna använda den nya teknikens alla möjligheter med olika operatörer.</textBlock>
    <textBlock id="i-63c79edd9751c273">Men Vänsterpartiet och näringsministern misslyckas med detta. Ni har fokus på fel konkurrensmöjlighet. Det är inte konkurrensmöjligheten där ute i infrastrukturen som är det viktiga. Det är konkurrensmöjligheten bland operatörerna som är viktig. Då hjälper alltså inte de här små fiffigheterna som Sture</textBlock>
    <textBlock id="i-c483a72c241ea7be">Arnesson talar om.</textBlock>
  </contentBlock>
  <contentBlock page="0" id="i-725466c9cc7a4700">
    <textBlock id="i-54eea2509c543b64">Anf.  135  STURE ARNESSON (v) replik:</textBlock>
    <textBlock id="i-2af4424d504d8b04">Herr talman! Jag undrar om Lennart Daléus hörde vad jag sade. Det här skulle alltså upphandlas i konkurrens, och det är bra. Det pressar priset.</textBlock>
    <textBlock id="i-46892837cd35b49f">Sedan vill jag ställa en fråga. Centern har begärt den här remissdebatten i dag, men jag har inte förstått vad Lennart Daléus menar. Vad vill Centern egentligen? Står ni fast vid era 60 miljarder som i verkligheten kanske är 120-140 miljarder? Är det fortfarande det ni vill satsa? Är behovet verkligen så stort?</textBlock>
    <textBlock id="i-7425901e788cd2e4">Vill alla ha detta? Vad händer med skolan, vården och omsorgen om vi inte betalar av på statsskulden och pengarna går till detta?</textBlock>
    <textBlock id="i-721e7f1df866dc2b">Jag tycker att detta är en vettig satsning som vi vill göra. Det är en början. Om det skulle visa sig att behoven är större, kan vi bygga på den här satsningen. Men vad vill Centern?</textBlock>
  </contentBlock>
  <contentBlock page="0" id="i-a3f751d1ff6b0915">
    <textBlock id="i-f8b3769c5da5f82d">Anf.  136  LENNART DALÉUS (c) replik:</textBlock>
    <textBlock id="i-32644139feb50702">Herr talman! Att Sture Arnesson inte har förstått vad jag menar behöver inte nödvändigtvis vara mitt fel. Tydligheten i vårt besked kvarstår. Sälj Telia och använd 60 miljarder till statliga insatser i ett statligt ägt nät långt ute i accessdelen. Betoningen ska verkligen inte ligga på stomnät och transportnät. De klarar sig i all huvudsak själva.</textBlock>
    <textBlock id="i-29ce894fb7cd78d4">Att kommunen upphandlar detta i konkurrens av de olika infrastrukturaktörerna innebär inte att det råder konkurrens på nätet när det väl blir etablerat om nätet ägs av en aktör.</textBlock>
    <textBlock id="i-eada4e83105a3311">Det måste finnas någon logik i detta. Sture Arnesson måste förstå tanken bakom att vi inte har privat ägda vägar här i landet. Vägarna ägs av staten för att det ska vara möjligt för oss alla att röra oss på dem, i konkurrens om man så vill.</textBlock>
    <textBlock id="i-483cec4e5e2500fd">Sture Arnesson och regeringen - jag tvingas säga regeringen numera, eftersom näringsministern tycks ha tröttnat på att prata med oss här i riksdagen! Det finns naturligtvis med i satsningen från början att man har möjlighet att hålla nivån uppe under en överskådlig tid. Vi kan inte hålla på att lappa, bygga på och försöka dra nya snören om behoven ökar. Vi måste ha möjlighet till uppskalning. Det är därför som det statliga ansvaret ska finnas med från början. Underskatta inte möjligheterna! Sätt inte detta i motsatsförhållande till vård, omsorg och annat! Det är riktigt att de behoven finns, men Sverige har behov av att ta ett rejält kliv på det här området, med hjälp av pengar som vi alla har tjänat ihop i det statligt ägda Telia.</textBlock>
    <textBlock id="i-5598f192a8fdd7de">Använd de resurserna! Jag tror inte att jag kan vara mycket tydligare på den punkten, Sture Arnesson.</textBlock>
  </contentBlock>
  <contentBlock page="0" id="i-ccbfe8293d61864f">
    <textBlock id="i-e52487e3fba84b19">Anf.  137  EVA FLYBORG (fp):</textBlock>
    <textBlock id="i-00351df5a49faca0">Herr talman! Regeringens planerade utförsäljning av Telia i form av en proposition har nu äntligen kommit, liksom våren. Förvisso är det bättre än det förra förslaget, dvs. att slå ihop Telia och Telenor.</textBlock>
    <textBlock id="i-a4a29effe17c91d1">Men det är ändå inte riktigt bra.</textBlock>
    <textBlock id="i-56f95eb68bb6b4e6">Folkpartiets kritik kan sammanfattas med följande ord: för lite, för klent, för sent. Det är för lite på grund av att man begär bemyndigande från riksdagen att sälja ut högst 49 %, dvs. en minoritet av Telia. I en första omgång skulle det innebära en utförsäljning av ca 20 eller 30 %, av vad vi har hört av ministern. Det kommer sannolikt att ge den här politikerrabatten, som kan bli väldigt kännbar för skattebetalarna och som vi i Folkpartiet har varnat för från första stund.</textBlock>
    <textBlock id="i-48ab9e42543c86a3">I gårdagens debatt på det IT-seminarium som flera av oss var på svarade näringsministern på en fråga från mig om vad detta med en politikerrabatt skulle kunna innebära. Han sade: Detta är ett påfund från vissa i riksdagen.</textBlock>
    <textBlock id="i-7bda67ade4dc9853">Herr näringsminister, som inte behagar vara här, kan titta t.ex. i Dagens Industri i dag och se en del av marknadens bedömningar. Det är precis så som jag hävdade i går och som Folkpartiet länge har hävdat.</textBlock>
    <textBlock id="i-029ea536b9693bb7">Det är inte ett påfund från vissa i riksdagen.</textBlock>
    <textBlock id="i-5e8d0e51a767b7ea">Om det nu är okej för näringsministern att sälja en majoritet av Telia - han hänvisar också till statsministerns uttalande i frågan - varför kan man inte säga det rent ut till marknaden och investerarna? Man skulle t.ex. kunna nämna ett årtal då majoriteten säljs ut, så att den här politikerrabatten, dvs. ett lägre pris, kan undvikas. Det räcker faktiskt inte att Björn Rosengren privat tycker detta.</textBlock>
    <textBlock id="i-ff6a15b5fd0956cb">Vidare hyllar man ordet folkaktie. Men detta är inte preciserat på något sätt, vilket enbart gör det till en vag förhoppning än så länge. Jag skulle vilja att</textBlock>
    <textBlock id="i-b2a871f3946a45bf">Björn Rosengren, som inte är här, preciserar vad man egentligen menar med detta. Hur många procent är regeringen beredd att vika t.ex. för privatpersoner?</textBlock>
    <textBlock id="i-b1324f259e71ee00">Herr talman! Slutligen vill jag säga att det kunde ha varit värre, men det blev inte speciellt mycket bättre med detta.</textBlock>
    <textBlock id="i-5053ea6d51b54299">IT-propositionen, som också begåvades riksdagen i går, är faktiskt en omfattande proposition. En del avsnitt är bra eller drar åt rätt håll. Det är utmärkt.</textBlock>
    <textBlock id="i-f4c5326485aa7560">Men det är mycket prat och lite handling, som flera har sagt tidigare i dag. Det är som käringen sade när hon klippte grisen: mycket skrik för lite ull.</textBlock>
    <textBlock id="i-cf6395817a43ddce">Svenska kraftnät ska t.ex. dra svartfiber genom</textBlock>
    <textBlock id="i-d036a521f442e6b0">Sverige i ett stomnät. Det snedvrider konkurrensen enligt vår mening. I stället för att använda privata aktörer använder man en statlig aktör för att bygga ut ett nät som de privata aktörerna kunde ha gjort för privata pengar. Varför ska vi gräva ned eller hänga upp statliga pengar i tråden, i näten, på stolparna när vi hade kunnat använda privata pengar? Ge marknaden en chans att agera först! Se sedan vad staten behöver göra efter det att marknaden har gjort sitt!</textBlock>
    <textBlock id="i-2cbf9ee1fde8b7a0">Jag skulle vilja påstå att de storslagna regionala satsningarna hitintills mest är luft. Först ska det utredas. Ingenting är egentligen bestämt. Det kanske inte ens blir av, eller hur? En stor del av pengarna till att satsa på regionerna och regionalpolitiken tar man de facto från regionalpengarna, även om Björn Rosengren har gjort sitt bästa för att undvika att tillstå att så är fallet. Man har också ett antal diffusa löften om skattereduktion. Men vem ska få det här? Hur mycket ska man få? När och var ska man få det?</textBlock>
    <textBlock id="i-0f2ccd91d642939a">Herr talman! Folkpartiet anser att även IT-</textBlock>
    <textBlock id="i-778a96940aad74a5">propositionen ger fler frågor än svar. Det är mer luddigheter än tydligheter, och det är fler statliga aktörer på marknaden. Den privata marknaden kunde mycket väl ha klarat det här. Det är som sagt mycket skrik för lite ull. Tack!</textBlock>
  </contentBlock>
  <contentBlock page="0" id="i-b089c3bae67b4f8c">
    <textBlock id="i-57755c735eeb79be">Anf.  138  LENNART DALÉUS (c) replik:</textBlock>
    <textBlock id="i-885e0b7d8ebc7305">Herr talman! Det är egentligen tre saker som jag undrar över.</textBlock>
    <textBlock id="i-444ba76774dddc6b">Vi hör nu att det ska vara ett ansvar för staten först när marknaden har gjort sitt. Kan det inte, om man agerar på det sättet, bli så att några kommer i åtnjutande av den här tekniken lite senare, t.ex. de som bor långt ut, långt bort och ganska glest ute på landsbygden? Kan det möjligen vara på det sättet?</textBlock>
    <textBlock id="i-392665581867752f">Det är en av mina frågor.</textBlock>
    <textBlock id="i-9ac0660a748e82ad">Mina andra frågor gäller sådant som jag har förstått att Eva Flyborg och Karin Pilsäter i Folkpartiet har sagt tidigare. Eva Flyborg sade ju så sent som i går, tror jag, att alla inte kommer att ha behov av att använda tekniken. Jag undrar om jag kan få lite klarhet i det. Vad betyder det att alla inte kommer att ha behov av att använda tekniken? Sedan undrar jag speciellt över den insikt som Karin Pilsäter, alltså Eva</textBlock>
    <textBlock id="i-a673719079475bc5">Flyborgs partikamrat, redovisade häromdagen. Hon sade att den statliga satsningen på bredbandsuppkopplingen är bortkastade pengar och att hushållen använder sådana elektroniska vägar mest för att kunna se på porrfilmer. Är det Folkpartiets uppfattning om vad den här tekniken kan komma att innebära för enskilda människor i enskilda hushåll?</textBlock>
  </contentBlock>
  <contentBlock page="0" id="i-1defc1fc9d1aee55">
    <textBlock id="i-b37151d85a3568d1">Anf.  139  EVA FLYBORG (fp) replik:</textBlock>
    <textBlock id="i-b5feedf586f469ff">Herr talman! Vi har sagt - och det har jag uttryckt här i dag - att vi tycker att marknaden först ska få göra ett försök att lösa detta. Vi vet alla i dag att vi bara är i början av en våldsamt dynamisk marknad.</textBlock>
    <textBlock id="i-51d4f51340d294ac">Den nästan exploderar av kraft och olika initiativ varje dag.</textBlock>
    <textBlock id="i-dae13d7e8fb71594">Jag tycker att det är väldigt viktigt att man ger just de privata aktörerna tid att göra detta. Jag tror att det kan ta ett, två eller tre år innan de allra flesta av oss har de här bredbandsmöjligheterna. Jag tycker att det är värt att spara skattebetalarnas pengar, alla dessa miljarder, för att se vad marknaden själv kan investera, Lennart Daléus.</textBlock>
    <textBlock id="i-56eb2ef78d27ff0d">Det som Lennart Daléus tog upp och citerade från i går känner jag inte igen ordagrant. Men jag har i stort sett sagt att alla inte kommer att vilja använda och ha samma behov av Internet överallt hela tiden.</textBlock>
    <textBlock id="i-882f226a64ce3159">Det tror jag fortfarande inte. Det är väl upp till Lennart Daléus, mig och oss alla om vi över huvud taget vill koppla upp oss på Internet. Alla har inte det intresset och kommer inte heller att ha det intresset. Det är upp till varje människa själv att besluta. Vi ska väl ändå inte göra en statlig storsatsning à la Frankrike med Minitel i varje rum i varje hushåll. Det visade ju sig vara en gigantisk felsatsning från statens sida. Det hoppas jag verkligen inte att Lennart Daléus menar.</textBlock>
    <textBlock id="i-1824912aedbc2e33">Jag svarar noggrant på alla frågor som ställs. Men den tredje frågan skulle gälla ett uttalande som Karin</textBlock>
    <textBlock id="i-fc4e6f19b1ce2548">Pilsäter hade gjort för någon dag sedan. Jag har själv inte hört det. Det skulle förvåna mig mycket om hon över huvud taget har sagt detta. Jag har svårt att egentligen hitta något svar, men om hon har sagt det här så tror jag inte att hon menade det så som det lät.</textBlock>
    <textBlock id="i-05e83f74d4206019">En sådan uppfattning har vi aldrig haft i Folkpartiet i alla fall.</textBlock>
  </contentBlock>
  <contentBlock page="0" id="i-b5c41ecbb1049618">
    <textBlock id="i-beb290fa331315cc">Anf.  140  LENNART DALÉUS (c) replik:</textBlock>
    <textBlock id="i-af619e86c90ad563">Herr talman! Det senare är inte mycket att fördjupa sig i. Ibland förleds man kanske av tanken.</textBlock>
    <textBlock id="i-c823eb2d6a34ca3a">Det är ju en skillnad mellan att göra av med pengar och att investera dem. Vi talar om att investera statliga resurser för att åstadkomma någonting. Detta ska sedan naturligtvis kunna betalas av på vanligt sätt. Den investeringen låter sig knappast göras av privata företag som ska få tillbaka alla pengar inom överblickbara perioder på tre år. Satsningen blir då inte sådan att den kommer alla människor i landet till godo.</textBlock>
    <textBlock id="i-2668c9c41cc21ddd">Jag tycker att det ligger något bestickande i det som Eva Flyborg säger om att man först ska se hur marknaden gör. Efter två, tre år märker vi kanske om några inte kommer i åtnjutande av detta. Tror inte</textBlock>
    <textBlock id="i-7c8b24241cc0d306">Eva Flyborg att det då uppstår något av en tudelning i landet? Några får väldigt snabbt tillgång till detta och kan skapa näringsliv, vara aktiva, ha utbildningsmöjligheter och mycket annat. Andra står utanför och väntar i någon mening. Kan det inte vara så att de som står utanför i själva verket är de som bäst behöver detta? Arbetslösa, ungdomar som behöver distansutbildning, äldre människor som behöver tillgång till den nya tekniken. Ser inte Eva Flyborg några sådana risker om vi gör det som Björn Rosengren vill, låter det hela ske i marknadens regi?</textBlock>
  </contentBlock>
  <contentBlock page="0" id="i-4d1761b9b15a3d06">
    <textBlock id="i-554ff8a475804bde">Anf.  141  EVA FLYBORG (fp) replik:</textBlock>
    <textBlock id="i-bb238a3dadbb35f2">Herr talman! Alla ska ha samma möjligheter.</textBlock>
    <textBlock id="i-f52ec05126e756ec">Samtidigt har det ett ohyggligt högt pris, de 6-120</textBlock>
    <textBlock id="i-f9f575d03df8e095">miljarder som Centerpartiet vill satsa. Det vill inte vi.</textBlock>
    <textBlock id="i-c5a667a03a54dab4">Vi vill att marknaden ska ges en chans att göra sina investeringar i stället för att staten ska hänga upp miljarder i stolpar eller möjligtvis gräva ned dem i marken. Efter det att marknaden har haft sin chans att lösa problemen tycker jag att staten ska gå in och undersöka på hur många ställen vi inte har en tillfredsställande lösning och där ta ansvaret för att titta närmare på vad staten kan hjälpa till med. Det kommer att ge en väsentligt lägre kostnad och faktiskt en högre takt.</textBlock>
    <textBlock id="i-5d0df88d4e5416fe">Om staten går in med investeringar kommer det att lägga en hämsko på de privata initiativen och investeringarna. Det blir alltså dyrare och långsammare om staten går in med sina investeringar i stället för att låta marknaden göra sitt först. Staten kan gå in sedan.</textBlock>
    <textBlock id="i-6dcfb9f559542728">(forts.)</textBlock>
    <textBlock id="i-fd3ff1f35772110a">Beslut om uppskjuten votering</textBlock>
  </contentBlock>
  <contentBlock page="0" id="i-a367a8159042210f">
    <textBlock id="i-803e8d9b0e863008">På förslag av förste vice talmannen medgav kammaren att dagens ärenden fick avgöras i ett sammanhang vid arbetsplenum onsdagen den 5 april.</textBlock>
  </contentBlock>
  <contentBlock page="0" id="i-b694388a9376e8a3">
    <textBlock id="i-0559a97a10c37647">6 §  (forts.) Hänvisning av ärenden till utskott</textBlock>
    <textBlock id="i-f6629a7c1c54f493">Remissdebatt (forts.)</textBlock>
  </contentBlock>
  <contentBlock page="0" id="i-d2a66909518f2155">
    <textBlock id="i-793ad3413e5b3de2">Anf.  142  MIKAEL JOHANSSON (mp):</textBlock>
    <textBlock id="i-54e93db7d06f80d1">Fru talman! Jag välkomnar det förslag som har till mål att Sverige som första land blir ett informationssamhälle för alla. Miljöpartiet de gröna anser att skolan och samhället har ett ansvar för att informationstekniken blir begriplig och tillgänglig för alla och inte leder till ökade kunskapsklyftor i samhället.</textBlock>
    <textBlock id="i-8be680f4220c0613">De förslag som finns i propositionen är väl avvägda och ska närmare utformas under det kommande halvåret. Jag tycker att det finns en balanserad syn på vilka aktörer som ska satsa på en IT-utbyggnad.</textBlock>
    <textBlock id="i-19e50bd9b3fa1ac5">Jag säger definitivt nej till den bredbandssocialism som Centern står för.</textBlock>
    <textBlock id="i-b3ee4d8eb0599200">Vi låter nämligen den heta IT-branschen visa sina muskler genom att vi inte klampar in med ett statligt bredbandsverk som prompt ska prångla ut fiber till varje stuga, oavsett om det finns en efterfrågan eller inte.</textBlock>
    <textBlock id="i-7069f3d00aa03e9f">Hur Centern kan se monopolet som en snabb lösning för IT-utbyggnad är förvånande. Inte var det så att Televerket på sin tid fixade den nya telefontekniken AXE till alla hushåll på kort tid. Nej, det dröjde flera decennier innan det var utbyggt i hela Sverige, trots det statliga Televerket.</textBlock>
    <textBlock id="i-d7a47f23770c51ba">Varför kan inte Centern tänka sig att samverka med den expansiva IT-branschen och låta den stå för teknikutvecklingen? Ska vi även förstatliga de företag som utvecklar de tjänster som ska skickas runt som nollor och ettor? Menar Centern att staten ska lägga sig i även vilka tjänster som erbjuds på nätet?</textBlock>
    <textBlock id="i-996f6bd6946af22c">Vi menar i propositionen att staten ska vara ett föredöme som aktiv användare av IT i den egna verksamheten och i samverkan med företag och medborgare. Den synen genomsyrar även de förslag som i övrigt finns.</textBlock>
    <textBlock id="i-07f73ad4abc43008">Är då IT-propositionen lösningen på allt? Nej, givetvis inte. Utvecklingen går blixtsnabbt, och då kan inte vi politiker slå oss till ro efter att ha behandlat det här dokumentet. Hela tiden måste vi följa det som händer och avväga de åtgärder som kan behövas för att styra utvecklingen i den riktning som vi politiska partier anser vara viktig och i samverkan med både enskilda människor och företag. Detta samspel är betydelsefullt och måste hållas levande.</textBlock>
    <textBlock id="i-63e3c7eaa1cb0548">När jag går in på de olika förslagen vill jag börja med en viktig del, nämligen skolan. Där finns en pågående satsning kallad ITIS, IT i skolan. Den medverkar till att skolan bättre kan ta till vara de möjligheter den nya tekniken ger för elevers lärande och lokal skolutveckling. Skolan tillförs inte enbart mer teknik, utan framför allt kvalitativa pedagogiska verktyg, som ger goda möjligheter att i enlighet med läroplanernas övergripande mål utveckla undervisningen mot ett mer elevaktivt arbetssätt som bl.a.</textBlock>
    <textBlock id="i-338ad1a3c8dbe1e4">stärker elevens förmåga till eget kunskapssökande, kritiskt värderande och eget ställningstagande.</textBlock>
    <textBlock id="i-8e81984451307706">IT som läromedel, med sin specifika egenskap att kombinera text, ljud och bild ger eleven möjlighet att i samma medium söka information, kommunicera och producera. Skolan och klassrummet kan öppnas mot omvärlden.</textBlock>
    <textBlock id="i-8f6535d76e57b50d">Hur ska då staten hjälpa till att göra IT tillgänglig för alla? Jag är övertygad om att spridningen av IT</textBlock>
    <textBlock id="i-cef48cdaebd80bfa">kommer att ske i större delar av landet och att denna utbyggnad kommer till stånd på marknadsmässiga villkor.</textBlock>
    <textBlock id="i-f931c9d6c34fa78a">Samtidigt finns det en risk att denna utveckling inte når ut tillräckligt snabbt till de delar av de regionalpolitiskt prioriterade områdena för att i tid kunna motverka de ökade regionala obalanserna. Den teknik som skulle kunna överbrygga avstånd i landet får inte på grund av stora skillnader i tillgänglighet, taxor och kapacitet bli ytterligare en klyfta mellan glesbygd och storstad. Det behövs en stimulans och därför avsätter staten pengar för att kunna delfinansiera utbyggnaden av de regionala näten.</textBlock>
    <textBlock id="i-d52e5c5982b16c01">En annan åtgärd för att stimulera IT-utbyggnaden till de hushåll som finns utanför tätorterna är att införa någon typ av skattelättnad, t.ex. i form av en skattereduktion. Det finns även här en risk att anslutningarna kommer att kosta betydligt mer än vad som troligtvis kommer att vara fallet för större delen av befolkningen. Här är det då viktigt att utforma en skattereduktion som inte ger tröskeleffekter, dvs. att företagen som ska bygga lämnar ett pris som är anpassat till de nivåer som är satta i skattekonstruktionen.</textBlock>
    <textBlock id="i-6555e56f7dfd0d88">Det är också viktigt att ha rimliga bidrag, så att inte människor i glesbygd tycker att det är hutlöst höga kostnader och därmed känner sig tvungna att avstå från IT.</textBlock>
    <textBlock id="i-2bd4c120b673b333">Det som kan vara problematiskt i den IT-</textBlock>
    <textBlock id="i-ea60ebd6e50b1fdf">utveckling vi just nu ser är den osäkerhet om huruvida bredband verkligen gynnar glesbygd. Kommunikationsforskningsberedningen skrev i sitt remissyttrande att det är troligare att bredband påskyndar den pågående urbaniseringen än tvärtom. Är det så att en handelsbod i Stockholms skärgård med ett brett utbud, t.ex. tips och bokförsäljning, tvingas att slå igen på grund av minskad försäljning är det någonting som blir negativt för glesbygden. Det är något som liksom vid tidigare tekniska framsteg har lett till förändringar. Ta t.ex. TV:s utslagning av de mindre biograferna.</textBlock>
    <textBlock id="i-7bff242c6eaac41d">Låt oss vara medvetna om denna risk, så att vi kan möta den med för glesbygden positiva förslag.</textBlock>
    <textBlock id="i-d0470b3586c90e01">När jag nu är inne på risker vill jag även peka på en annan risk, nämligen: Kommer vi att umgås mer över nätet än via det personliga umgänget? Hur påverkar en sådan utveckling födelsetalet? Man kan undra. Jag tror dock på den låga som brinner inom oss för livet, kärleken och solidariteten och den glädje vi känner över att få vara med i arbetet för att återvinna framtiden och ge ett bra liv åt våra barn och barnbarn. I detta finner jag tilltro. Vi kommer som människor att finna ett sätt att förhålla oss till den ständiga teknikutveckling som sker i Sverige.</textBlock>
  </contentBlock>
  <contentBlock page="0" id="i-add5c89a4cd41374">
    <textBlock id="i-0ebd4f5786f920f1">Anf.  143  LENNART DALÉUS (c) replik:</textBlock>
    <textBlock id="i-b914653420321777">Fru talman! Mikael Johansson är väl på något sätt ställföreträdande näringsminister i denna stund, eftersom näringsministern har valt andra arenor än att diskutera i den remissdebatt som är särskilt tillkommen på grund av den proposition han själv har lagt fram här i riksdagen. Det blir lite udda, fru talman, att inte ha möjlighet att debattera med den näringsminister som inledde debatten. Men jag förstår att han har andra och viktiga saker att göra.</textBlock>
    <textBlock id="i-384fb605e29a548d">Det är en del i Mikael Johanssons anförande som man kan uppfatta som den viktiga diskussionen. Det är som om infrastrukturen, svartfibern, skulle vara den spännande tekniken, och därför måste det råda en rejäl konkurrens kring etablerandet av svartfiber. Men det är inte så, fru talman. Svartfibern är lika tråkig som asfalt. Det är vad det är fråga om. Lika tråkig som asfalt. Det är bara det att den måste nå ut till alla.</textBlock>
    <textBlock id="i-357f9f9d0ca50c1b">Har Mikael Johansson funderat över just jämförelsen med asfalt, funderat lite över hur det skulle vara om vi hade privat etablerade ägare av alla gator på Östermalm eller alla vägar i Åtvidaberg? Fundera lite över det, och fundera över hur den privata aktören, ägaren av vägarna, dvs. infrastrukturen, skulle kunna bete sig mot dem som vill operera på vägarna.</textBlock>
    <textBlock id="i-d574edad1e615d8f">Är det inte bättre att vi genom ett statligt ägande -</textBlock>
    <textBlock id="i-63bb63a14976a9b6">precis som med vägarna - ger möjlighet för alla att operera. Det som är spännande är tjänsterna, dvs.</textBlock>
    <textBlock id="i-39abb1a848f02750">utbudet på marknaden. Det är Ferrarin, Volkswagen,</textBlock>
    <textBlock id="i-574d94c75912f7ae">Volvon som är intressanta, inte asfalten, dvs. svartfibern.</textBlock>
  </contentBlock>
  <contentBlock page="0" id="i-6702b3ed66e782fe">
    <textBlock id="i-f06267d3d0a640d3">Anf.  144  MIKAEL JOHANSSON (mp) replik:</textBlock>
    <textBlock id="i-bfa6c9c7ae14fbd2">Fru talman! Jag är inte den som direkt påskyndar ett byggande av asfalt i Sverige, speciellt inte breda asfaltvägar. Men det är Vägverket som beställer av olika operatörer, dvs. aktörer, som bygger asfalten på ett kostnadseffektivt sätt. Det måste Lennart Daléus tycka vara bra. Den IT-bransch som är så oerhört het</textBlock>
    <textBlock id="i-875d22325e90112b">- även om det är en tillfällig nedgång i dag eller i morgon - kommer att vara en framtidsbransch. Där är det konkurrensen som kommer att spetsa tekniken och den teknikutveckling vi förväntar oss.</textBlock>
  </contentBlock>
  <contentBlock page="0" id="i-0667f09e16d36dee">
    <textBlock id="i-e1f8d9d157deafd9">Anf.  145  LENNART DALÉUS (c) replik:</textBlock>
    <textBlock id="i-b8384993feab9a71">Fru talman! Nu börjar det likna någonting. Nu börjar jag att förstå en del av propositionen som hittills har varit höljt i dunkel för mig.</textBlock>
    <textBlock id="i-22b9231b8f4e27d8">Propositionen säger - just sagt av vice näringsministern - att det är bara fråga om vem som bygger det hela, inte vem som äger det. Är det så? Jämförelsen med Vägverket är utmärkt. Jag har ingenting emot att det är olika byggare av nätet, om Vägverket som förfogar över det sedan äger det. Inte är det Skanska som äger vägarna som Skanska byggt. Det är något alldeles nytt om det är det propositionen säger - naturligtvis viktigt och bra.</textBlock>
  </contentBlock>
  <contentBlock page="0" id="i-bd8dcfb1271b3ae9">
    <textBlock id="i-115c6c5843d2db1c">Anf.  146  MIKAEL JOHANSSON (mp) replik:</textBlock>
    <textBlock id="i-71a87f204f325438">Fru talman! Jag tycker att propositionen säger att i fråga om den utbyggnad som ska ske har staten ett övergripande ansvar via lagstiftning, liksom på vägsidan. Jämför med mobiltelefonmarknaden eller fasttelefoni. Den rollen kommer staten att ha även i det här hänseendet. Detta påvisas via satsningen och sättet att agera med hjälp av marknaden, dvs. att komma fram till en kostnadseffektiv snabb utbyggnad till så många människor som möjligt.</textBlock>
  </contentBlock>
  <contentBlock page="0" id="i-36eb32439c5d1e11">
    <textBlock id="i-ad061a29edebab9a">Anf.  147  INGEGERD SAARINEN (mp):</textBlock>
    <textBlock id="i-34d9dce1d4a540d7">Fru talman! Jag vill yttra mig i frågan om Telia.</textBlock>
    <textBlock id="i-816c57d676d65c28">Miljöpartiet säger ja till börsintroduktion och till gradvis försäljning. Vi vill sälja i den takt som marknaden kan svälja, så att det inte blir stockningseffekter. Vi tycker att det är ett bra förslag att regeringen kan sälja 49 % och sedan återkomma. Vi tycker också att det är bra förslag att det blir en folkaktie och att den inte subventioneras. På så sätt är vi med i huvuddragen av denna proposition.</textBlock>
    <textBlock id="i-1e447b8d86a6bc66">Sedan vill jag gärna kommentera en sak som känns jobbig. Många människor i Sverige är oroade och bekymrade över statliga försäljningar av företag som sker nu. Jag möter denna oro ofta. Många tolkar detta som ett hårdnande samhällsklimat, mindre hänsyn till människor och ett ensidigt intresse för penningen. De kanske inte ifrågasätter att det är bra för företaget, men de ifrågasätter om det är bra för Sverige.</textBlock>
    <textBlock id="i-5960fc93fd2fe334">Miljöpartiet är av uppfattningen att det ska finnas ett syfte med statligt ägande. Det ska finnas ett syfte för de flesta medborgarna, eller för fattiga människor, eller för glesbygden eller något annat väsentligt. Om syftena tillgodoses lika väl vid en försäljning finns det inte skäl att staten ska äga. Försäljningen får inte skada sådana intressen och får inte skada miljön.</textBlock>
    <textBlock id="i-b3f18788eddce616">I det här fallet tror vi att det är till gagn för alla dessa grupper att sälja. De många människorna får ett billigare och ökat utbud tack vare konkurrensen.</textBlock>
    <textBlock id="i-628e52ab84a12859">Samma sak gäller för de fattiga människorna, dvs. ett billigare och ökat utbud.</textBlock>
    <textBlock id="i-f732dfe605c78015">När det gäller glesbygden finns vissa funderingar om det är bra eller dåligt. Då är min starka förhoppning att det på sikt är bra för glesbygden och att man får ett ökat utbud av IT-tjänster. Mikael Johansson har varit inne på att det finns stora vinster att göra för skolorna, även för skolor som ligger avigt till. Man kommer att i Bjurholm att kunna se konst från världens främsta konstmuseer, och man kommer att kunna se teater, film och opera från världens scener. I den lilla byn kan man i framtiden klara av sammanträdet utan att behöva åka 20 eller 30 mil eller ta flyget någonstans. Det finns ett stort intresse för att ta del av information från alla världens hörn dygnet runt, t.ex.</textBlock>
    <textBlock id="i-ef47f9a9d2ff02b7">universitet eller myndigheter.</textBlock>
    <textBlock id="i-625b6433ea925444">Det finns ett intresse för att tjänsterna får utvecklas på bästa möjliga sätt. Det är inte bara till gagn för företaget som ett anonymt företag, utan det är till gagn för Sveriges medborgare.</textBlock>
    <textBlock id="i-ac40cc1c5b25754d">Detta kan också bli till stort gagn för miljön. Vi kan få en energieffektivitet av ett nytt slag. Vi kan få intelligenta hus. Man kan tänka sig att kanalisera input av ämnen av olika slag i olika delar av produktionen, i jordbruket osv. - ämnena används effektivt så att miljön blir bättre. Det som kan vara negativt är en större utbredning av elallergier. Det måste vi hålla uppsikt över.</textBlock>
    <textBlock id="i-a059d7c03ee92032">Företaget har 30 000 anställda. Det är viktigt för detta företag, andra företag och arbetsmarknaden att det går bra. Det är viktigt för dem som är anställda att de får behålla och utveckla intressanta jobb. Av dessa skäl tror jag att det är viktigt för det här företaget att privatiseringen går i gång, och det är även viktigt för samhället.</textBlock>
  </contentBlock>
  <contentBlock page="0" id="i-1c1233d6d6ba655e">
    <textBlock id="i-f78d63d08c54daa0">Överläggningen var härmed avslutad.</textBlock>
  </contentBlock>
  <contentBlock page="0" id="i-2b70554ec04e6fb0">
    <textBlock id="i-079aed08c8c57aab">Proposition 1999/2000:84 hänvisades till näringsutskottet.</textBlock>
    <textBlock id="i-89a8c78151ab98ab">Proposition 1999/2000:86 hänvisades till trafikutskottet.</textBlock>
  </contentBlock>
  <contentBlock page="0" id="i-f751230e07f1cd86">
    <textBlock id="i-00dbc0308ff85589">Föredrogs och hänvisades</textBlock>
    <textBlock id="i-2ec5584e2b602618">Propositioner</textBlock>
    <textBlock id="i-4d371e5aa02fb9d8">1999/2000:82 till skatteutskottet</textBlock>
    <textBlock id="i-8eb890cab7b74af1">1999/2000:94 till finansutskottet</textBlock>
    <textBlock id="i-435c81245c29acc6">1999/2000:98 till arbetsmarknadsutskottet</textBlock>
  </contentBlock>
  <contentBlock page="0" id="i-142b38f7b3c0b27c">
    <textBlock id="i-2bb7f598a2fa6919">7 §  Utvecklingsprogram för kommuner med anledning av strukturomvandlingar inom Försvarsmakten</textBlock>
  </contentBlock>
  <contentBlock page="0" id="i-e86ce969e0979a50">
    <textBlock id="i-9482b60d5abbe9d4">Föredrogs näringsutskottets betänkande 1999/2000:NU10</textBlock>
    <textBlock id="i-f701dd71ac15f813">Utvecklingsprogram för kommuner med anledning av strukturomvandlingar inom Försvarsmakten (skr.</textBlock>
    <textBlock id="i-b648a19bd9577710">1999/2000:33).</textBlock>
  </contentBlock>
  <contentBlock page="0" id="i-742258b16ce800d2">
    <textBlock id="i-701c85bf2bf2f038">Anf.  148  OLA SUNDELL (m):</textBlock>
    <textBlock id="i-127d91b874b308c1">Fru talman! Jag börjar med att yrka bifall till reservation nr 1 i detta betänkande, Behov av åtgärder i allmänhet.</textBlock>
    <textBlock id="i-aa9fe1a833b6bb00">I svallvågorna efter regeringens och Centerns beslutsamma nedrustning av det svenska försvaret följer nu operation "mildra effekterna" eller "försök till att sopa igen spåren av nedrustningsraseriet". Denna</textBlock>
    <textBlock id="i-ef01430e1176bbb9">"mildra effekterna"-taktik från regeringen för de orter runtom i landet som drabbas av förbandsdöden kallas för omställningsprogram. Omställningsprogrammet består i huvudsak av gammal god lokaliseringspolitik.</textBlock>
    <textBlock id="i-ec8fcb33b569f013">Först och främst måste betonas den säkerhetspolitiska risk vårt land kommer att utsättas för när nu riksdagen har röstat för regeringens försvarsuppgörelse med Centern och övriga stödpartier. Den halvering av svenska försvaret som regeringen nu genomför saknar enligt vår uppfattning säkerhetspolitisk grund.</textBlock>
    <textBlock id="i-bce7fa74a8829523">Vi moderater motsätter oss nedrustningsförslaget, som vi menar går i otakt med den osäkerhet som har utvecklats i vår omvärld, bl.a. Tjetjenienregionen.</textBlock>
    <textBlock id="i-66384ec1b8a0c82c">Den säkerhetspolitiska analys som regeringen gör av omvärldsläget leder till den största nedrustningen av svenskt försvar i modern tid. Vi moderater gör en annan analys av omvärldsläget, vilket leder till en annan syn på försvarsbeslutet. Med en moderat försvarspolitik hade grundorganisationen i det svenska försvaret sett annorlunda ut. I konsekvens av detta är det inte meningsfullt att anlägga mer detaljerade synpunkter på regeringens omställningsprogram. Det moderata ställningstagandet till omställningsprogrammet blir då av mer principiell karaktär.</textBlock>
    <textBlock id="i-72b5ef4ad3c67d8d">Fru talman! För att kompensera för dessa jobbförluster när försvaret slår igen sina portar på många ställen runtom i landet försöker nu regeringen mildra jobbeffekterna av sitt försvarsbeslut. Det är tänkt att ske genom omställningsprogrammet. Detta sker i huvudsak genom att flytta statlig verksamhet från en ort till en annan ort. Vidare kommer de regionalpolitiska medlen att prioriteras för dessa förbandsorter.</textBlock>
    <textBlock id="i-3b3c4f48ce3d9a7d">Den flyttkarusell av statliga myndigheter som nu kommer att starta kommer naturligt att leda till betydande konsekvenser för anställda vid myndigheter, avnämare och, som alltid i slutändan, skattebetalarna.</textBlock>
    <textBlock id="i-a0a4d75e5592f20b">Blir det NUTEK, blir det ÖCB eller vilka myndigheter blir det som måste bryta upp?</textBlock>
    <textBlock id="i-4c2da605bcbae6b9">Det är ett pedagogiskt problem för regeringen att förklara hur det går till att bevara kompetens och kundrelationer för ett statligt verk när plötsligt ett politiskt beslut fattas om en ny lokaliseringsort. Orsaken till flytten är inte någon förändring i myndighetsstruktur eller nyttjandegrad. Flytten blir regeringens medel att täppa till hålet som förorsakades av det egna försvarsbeslutet. Funktion, efterfrågan, kompetens, servicefunktion och myndighetsuppgift har här underordnad betydelse. Det gäller att se till att försöka ersätta en statlig arbetsplats med en annan. Kompetens inom myndigheten och förmåga att ge god service till våra medborgare får då i regeringens egen analys en helt underordnad betydelse.</textBlock>
    <textBlock id="i-c139bf8cc2257ee5">Men för den som blir arbetslös i Sollefteå, Kiruna eller Ängelholm på grund av försvarsbeslutet borde rimligtvis det bästa alternativet vara att ingen flyttar med när verket eller myndigheten flyttar. Jag kan alltså som arbetslös officer söka den lediga tjänst som då uppstår. Det borde vara logiken, men det innebär också att servicenivån och kompetensen hos den aktuella myndigheten försämras.</textBlock>
    <textBlock id="i-0f3b48de4b7d9e8b">Om det nu skulle visa sig att all personal flyttar med till den nya orten innebär det att både den som har jobb på den aktuella myndigheten måste flytta, men också den som mister sitt militära jobb måste flytta. Flyttfirmorna jublar, men det var väl inte flyttjobb som omställningsprogrammet skulle skapa. I</textBlock>
    <textBlock id="i-687d55d8ec9ea7a4">själva verket blir den här flyttkarusellen inte ens ett nollsummespel. Kostnader, försämrade servicefunktioner och jobbiga situationer för alla anställda som kommer att drabbas försämrar regeringens kalkyl betydligt.</textBlock>
    <textBlock id="i-6c18d4512562c22e">I den andra delen av omställningsprogrammet lovas 1 000 privata jobb till de drabbade orterna. Här inställer sig frågan, om nu regeringen kan lova 1 000</textBlock>
    <textBlock id="i-7ca3887682d2d9d3">privata jobb till olika delar: Varför får inte andra orter med regionala problem också möjligheten till dessa privata jobb? Stora delar av Sverige, och i synnerhet skogslän, formligen skriker efter jobb och i synnerhet privata jobb. Marknadsförsörjningen är som bekant rekordlåg i dessa delar av Sverige.</textBlock>
    <textBlock id="i-58084ef9064cb140">Vilhelmina, Sveg, Arjeplog, Ånge och många andra orter har inga förband, och de kommer därför att gömmas undan i det här regionalpolitiska jobblotteriet. Dessa orter trängs medvetet undan från regeringens sida för att drabbade förbandsorter ska få förtur till sysselsättningsbidragen, strukturfonderna och andra regionala politiska medel. Arbetstillfällen som normalt alla orter inom det regionalpolitiska stödområdet kan konkurrera om blir nu öronmärkta för drabbade förbandsorter.</textBlock>
    <textBlock id="i-2c8e9d247816bfd3">Det innebär att tillväxtavtal och stolta proklamationer om hur viktig regionalpolitiken är kastas överbord. Svaga regioner, men som inte drabbats av förbandsnedläggningar, får därmed mindre regionalpolitiska medel än man annars normalt skulle ha haft. Det måste rimligtvis leda till att ingångna tillväxtavtal knappast kan hålla. Det leder också till slutsatsen att regeringens nuvarande eventuella strategi för regional tillväxt överges. Regionalpolitiken har därmed förvandlats till en ad hoc-inrättning, en in blanko-check för regeringen att användas när regeringen tycker att det är befogat. Ingångna tillväxtavtal väger lättare för regeringen än dess eget behov av att täppa till hålen för dess eget försvarsbeslut.</textBlock>
    <textBlock id="i-aad1c8c2435df2aa">Fru talman! Vi moderater har haft en huvudinvändning mot omställningsprogrammet utöver de rent principiella resonemangen, nämligen att frågor om lokalisering av statlig verksamhet som är av större vikt bör underställas riksdagen. Det var i ursprungsförslaget inte regeringens avsikt att låta riksdagen avgöra dessa lokalieringsärenden. Men insikten om riktigheten i denna princip blev efter viss långbänk utskottets förslag. Vi moderater tycker att det är bra att även utskottets socialdemokratiska ledamöter vågade gå emot sin egen regering och ansluta sig till en, enligt vår mening, viktig och rimlig princip för lokaliseringsärenden.</textBlock>
    <textBlock id="i-1e0a7707b9847b72">Vidare tycker vi att det vore välgörande om majoritetens representant K G Abramsson kunde uttala en tydlighet i att Överstyrelsen för civil beredskap,</textBlock>
    <textBlock id="i-4f0798449b44192d">ÖCB, inte kommer att bli föremål för utlokalisering.</textBlock>
  </contentBlock>
  <contentBlock page="0" id="i-aa9b6aa6cfeea37e">
    <textBlock id="i-83e526185feae6fc">Anf.  149  INGER STRÖMBOM (kd):</textBlock>
    <textBlock id="i-f81b76c7d133be32">Fru talman! I november kom regeringens skrivelse om utvecklingsprogram för de kommuner som kommer att drabbas hårdast av den omfattande bantning av försvaret, med nedläggning av regementen, som riksdagen beslutade om för några timmar sedan.</textBlock>
    <textBlock id="i-43716b17d1e637df">Regeringen har under en lång tid visat en tydlig oförmåga att lösa Försvarsmaktens ekonomiska problem. Kristdemokraterna står inte bakom Socialdemokraternas och Centerns försvarsuppgörelse.</textBlock>
    <textBlock id="i-48f6a41ef6aced24">Därför är det inte meningsfullt för oss att gå in i detaljerna i det förslag till omställningsprogram som redovisas i denna skrivelse. Jag kommer därför att begränsa mina kommentarer till några av de principiella frågor som skrivelsen väcker.</textBlock>
    <textBlock id="i-06cb3057b604a63e">Regeringen vill egentligen få fria händer. Man vill få fria händer att bl.a. utlokalisera statlig verksamhet, att omdisponera redan inplanerade infrastrukturanslag och att styra om statliga resurser från andra regioner för att klara nationell medfinansiering till EG:s strukturfondsmedel.</textBlock>
    <textBlock id="i-11ab0473e347f271">Vi kristdemokrater anser att det är riksdagen som har att fatta beslut om utlokalisering av verksamheter.</textBlock>
    <textBlock id="i-7a87c073c67d5f49">Ett enat utskott påminner ju i betänkandet om att riksdagen tidigare har lagt fast att frågor om lokalisering av statlig verksamhet som är "av större vikt eller på annat sätt av principiell betydelse" ska beslutas av riksdagen.</textBlock>
    <textBlock id="i-b1d2a9cdc421d374">I detta sammanhang vill jag också påminna om att vid bildandet av Överstyrelsen för civil beredskap,</textBlock>
    <textBlock id="i-41da52bbc9470ad1">ÖCB, lade försvarsutskottet fast att ÖCB skulle lokaliseras till Stockholm. Detta beslut har också senare bekräftats av riksdagen flera gånger. En eventuell utlokalisering av ÖCB kan därför rimligen inte ske utan en proposition och ett nytt beslut i riksdagen.</textBlock>
    <textBlock id="i-e12f852f18b33ed5">Fru talman! En flyttning av 1 280 statliga arbetstillfällen är en fråga av större vikt, menar vi. Det innebär att mångdubbelt fler personer blir berörda.</textBlock>
    <textBlock id="i-a17cfd2f09062e43">Jag tänker naturligtvis på de anställdas familjer. De som flyttar har ofta en familj som också måste flytta.</textBlock>
    <textBlock id="i-906b2e0f015077db">Maken eller makan måste få ett bra jobb inom sitt kompetensområde på den nya orten. Barnen måste komma in i en ny skola och i ishockeylaget eller vad de hittills har ägnat sig åt på fritiden tillsammans med sina nuvarande kamrater. Det är en mycket stor påfrestning för de berörda och deras anhöriga.</textBlock>
    <textBlock id="i-e132760080046845">Det har också visat sig att för att få till stånd 1 280</textBlock>
    <textBlock id="i-fd5dd7f19129b652">arbetstillfällen ute i landet kan utlokaliseringsbeslutet behöva omfatta bortåt 2 000 arbetstillfällen i Stockholm, eftersom en utlokalisering ofta innebär rationaliseringsmöjligheter. Det är naturligtvis också en mycket stor påfrestning för dem som redan nu fruktar att de ska bli obehövliga i samband med flytten.</textBlock>
    <textBlock id="i-3b0224486fc05ad8">Fru talman! Regeringens hantering av utlokaliseringsfrågan har skapat mycket stor oro och många rykten. Ovissheten är mycket värre att leva med än ett negativt besked. Att som anställd under lång tid gå omkring och inte veta innebär faktiskt en stor psykisk påfrestning. Regeringens upplägg, med en tidsutdräkt på ett par år innan all utflyttning blir beslutad, är mycket olycklig. Det vill jag mena är en synnerligen dålig personalpolitik. Det är faktiskt någonting som nästan kan liknas vid misshandel.</textBlock>
    <textBlock id="i-d5fa0171436a7fe8">Om ett privat företag skulle behandla sina anställda på det viset är jag övertygad om att regeringens ledamöter och många socialdemokrater snabbt skulle ta till brösttoner, framföra mycket stark kritik och föreslå åtgärder mot det företaget. Men när staten är arbetsgivare behöver man tydligen inte ta hänsyn till att personalen mår dåligt i sin ovisshet.</textBlock>
    <textBlock id="i-497f4ec48575e8e4">Att flytta på så många människor innebär också stora kostnader. Det finns olika sätt att räkna, men kostnaden per arbetstillfälle som utlokaliserats till</textBlock>
    <textBlock id="i-980891f8ea6d5fc5">Söderhamn ligger uppskattningsvis på ca 400 000 kr.</textBlock>
    <textBlock id="i-cc4fc0c59156e04e">1 280 * 400 000 är mer än en halv miljard. Till detta kommer de statliga miljoner som måste till för att locka fram mer än 1 000 privata arbetstillfällen på dessa orter. Det är således också en stor budgetfråga som bör beslutas av riksdagen, även om det enligt skrivelsen inte innebär några nya pengar utan en omfördelning av befintliga medel. Fru talman! Det är riksdagen som beslutar om budget, anslagstilldelning och anslagsanvändning. Om omdisponeringar eller ytterligare resurser behövs måste detta underställas riksdagen.</textBlock>
    <textBlock id="i-390f932e00b200be">I skrivelsen föreslås tidigareläggningar av infrastrukturinvesteringar. Eftersom inga nya pengar skjuts till innebär det rimligtvis att andra angelägna projekt på andra håll i landet måste senareläggas.</textBlock>
    <textBlock id="i-60584b7a4027652a">Regeringen bör därför inför riksdagsbeslut tydligt redovisa de konsekvenser som uppstår genom den omprioritering i infrastrukturplanerna som regeringen tydligen har för avsikt att göra. Vad innebär det t.ex.</textBlock>
    <textBlock id="i-97ff49700b01fd3e">för miljö, trafiksäkerhet och framkomlighet där projekt skjuts på framtiden?</textBlock>
    <textBlock id="i-dbbefbe04bd6fd1d">De omprioriteringar av regionala medel som regeringen föreslår ska nyttjas för att komma i åtnjutande av EG:s strukturfonder. Det innebär att medlen till andra regioner minskas i motsvarande del. Kristdemokraterna anser att regeringen även på detta område bör ge en redovisning av de regionala konsekvenserna av denna omfördelning inför ett riksdagsbeslut.</textBlock>
    <textBlock id="i-efdb8875ee927f0c">Fru talman! Vi i Kristdemokraterna står självfallet bakom samtliga våra reservationer, men jag begränsar mig här till att yrka bifall till reservation 3.</textBlock>
  </contentBlock>
  <contentBlock page="0" id="i-ec71c62524078357">
    <textBlock id="i-f343e6aa9deaa30d">Anf.  150  EVA FLYBORG (fp):</textBlock>
    <textBlock id="i-c66a529606d54b7a">Fru talman! På grund av att Folkpartiet har en annan inriktning på sin försvarspolitik kommer vi inte här att gå in i detalj vad gäller de drabbade orterna.</textBlock>
    <textBlock id="i-a144e472794e55f5">Det är inte meningsfullt.</textBlock>
    <textBlock id="i-c377b33c989a2556">När det gäller själva beslutsprocessen, som faktiskt är den viktigaste frågan i detta betänkande, har ett enhälligt utskott konstaterat att det föreligger principer för såväl lokaliseringen som beslutshanteringen i sådana ärenden. Jag är mycket glad för att vi faktiskt är eniga i utskottet om detta. Dessa principer har riksdagen givit regeringen till känna redan hösten</textBlock>
    <textBlock id="i-1b536476b38e55b7">1996, för övrigt.</textBlock>
    <textBlock id="i-c74016690f4ca9b1">Principerna innebär att riksdagen kan förvänta sig att regeringen underställer riksdagen lokaliseringsärenden som är av större vikt eller på annat sätt av principiellt intresse för ställningstagande. Vi emotser därför sådana förslag att ta ställning till från regeringen.</textBlock>
    <textBlock id="i-9d6c3da4ec133795">När det gäller behov av åtgärder i allmänhet vill jag också framhålla vikten av att en ordentlig ekonomisk redovisning om det i skrivelsen omtalade fempunktsprogrammet kommer till stånd. Vi talar faktiskt om så mycket som upp till en halv miljard kronor. Att finansieringen av detta omställningsprogram ska ske inom befintliga budgetramar, som vi har hört här tidigare, innebär att statliga anslag till projekt och orter på andra håll i landet måste nedprioriteras. För att ge en helhetsbild bör redovisningen omfatta dels de medel som tas i anspråk för omställningsprojekt, m.m., dels de konsekvenser som uppstår på andra orter när resurser omfördelas till omställningsorter.</textBlock>
    <textBlock id="i-12b8a5b0719e1c69">Fru talman! Vad gäller ÖCB vill jag framhålla följande. Information om huruvida ÖCB ingår i regeringens beredning av möjliga utlokaliseringar föreligger inte, varken i den behandlade skrivelsen eller genom de upplysningar som vi har fått i näringsutskottet. Men i den mån ÖCB skulle vara aktuellt för utlokalisering utgår jag ifrån att det måste betraktas som en fråga av större vikt eller av principiellt intresse på annat sätt.</textBlock>
    <textBlock id="i-2a91610a9ca9109c">Som framgår av det yttrande som försvarsutskottet har gjort har man tidigare tagit ställning till en lokalisering av ÖCB, och man har då enhälligt också kommit fram till att ÖCB inte är lämpligt för utlokalisering utan ska vara lokaliserat till Stockholm. Om regeringen gör en annan bedömning får den helt enkelt återkomma till riksdagen med detta.</textBlock>
    <textBlock id="i-ef5fb18c687803a1">Fru talman! Jag fattar mig kort i dag. Jag yrkar bifall till reservation 1 och står för övrigt bakom alla andra reservationer där Folkpartiet finns med. Jag begränsar mig till detta bifall.</textBlock>
  </contentBlock>
  <contentBlock page="0" id="i-f5d0f947127cbcb5">
    <textBlock id="i-b8a468f8f48e1b1a">Anf.  151  KARL GUSTAV ABRAMS-</textBlock>
    <textBlock id="i-d9057d5729e3e743">SON (s):</textBlock>
    <textBlock id="i-ed9c8cf9dac8e265">Fru talman! Jag vill börja med att yrka bifall till utskottsmajoritetens förslag och avslag på samtliga reservationer.</textBlock>
    <textBlock id="i-8efa4e084855f831">I programarbetet har det ifrågasatts hur vi skulle jobba. Jag har i de resonemang som har förts med regeringen om omställningsgruppens arbete förstått att man ska lägga väldigt stor vikt vid hur kommunerna arbetar med omställningsprogrammen och med inventeringsarbetet. Det har vi tagit fasta på när vi har diskuterat regeringens skrivelse här.</textBlock>
    <textBlock id="i-89bad30de118a519">Det är alldeles givet att vi i detta arbete måste ta fasta på de naturliga förutsättningar som finns i kommunerna. Vi måste också lita på att man lokalt känner näringslivsstrukturen och nätverken på ett helt annat sätt än vad vi gör i Sveriges riksdag och kanske också t.o.m. i regeringen. Men det är ändå så att regeringens och riksdagens medverkan när det gäller stöd till dessa omställningsprogram är väldigt viktiga.</textBlock>
    <textBlock id="i-cef8146f4e6c4960">Det är också väldigt viktigt att man tar hänsyn till all den personal som är berörd av försvarsnedläggningarna. Det gäller inte bara den militära personalen.</textBlock>
    <textBlock id="i-8dba06568c943adc">Det gäller också den civila personalen. Jag har väldigt stor förståelse för den oro som personalen känner.</textBlock>
    <textBlock id="i-e1b928d34c0ba392">Det är inte tu tal om den saken. Jag kan också spåra omtanken om dessa människor i alla de motioner som är väckta. Man har uttryckt det på lite olika sätt. Jag känner väldigt stark sympati för att man har motionerat om detta och ägnat väldigt mycket tid och kraft åt att försöka komma till rätta med de bekymmer som man får vid den stora omstruktureringen av försvaret.</textBlock>
    <textBlock id="i-bdfc67f07f8f1901">Jag tycker ändå - det tycker utskottsmajoriteten också - att frågan som nu hanteras av regeringen hanteras på ett väldigt positivt sätt. Den grupp som har tillsatts - omställningsgruppen - med Lars Jeding i spetsen har stor erfarenhet av liknande uppgifter.</textBlock>
    <textBlock id="i-5659f045b3c2039f">Inte minst kan vi se det i det arbete som man gjorde i den s.k. Söderhamnskommittén. Man håller nu på att bygga upp ett kansli inom Regeringskansliet som har till uppgift att vara ett stöd för de utsatta orterna och för de kommuner som detta berör. Man har redan nu anställt 4-5 personer som aktivt jobbar med den här kontaktverksamheten och det här stödet till kommunerna. Det finns också, vet jag, i dag utsett kontaktpersoner som direkt ska hantera de här frågorna gentemot kommunerna. Möjligen saknas det någon enstaka person.</textBlock>
    <textBlock id="i-7cf1f14217bf5935">Sedan har vi hört från talarstolen att både Ola</textBlock>
    <textBlock id="i-0504daa278f35a11">Sundell och Eva Flyborg, och Inger Strömbom också tror jag, är oroade över att det tas andra pengar i anspråk, pengar som finns och som ska användas för andra ändamål, till det här arbetet. Det är riktigt att det är på det sättet.</textBlock>
    <textBlock id="i-711cb52a61a422de">Men vi ska också komma ihåg en annan sak. När vi har diskuterat detta i utskottet har vi pekat på just den omständigheten att man kommer att ta i anspråk pengar som man möjligen skulle ha kunnat använda på annat sätt. Vi har sagt, och det är vi eniga om, att regeringen ska komma tillbaka och redovisa eventuella ytterligare behov av förstärkningar när det gäller pengar. Vi har t.o.m. sagt att vi förutsätter att det kanske redan i vårpropositionen kan komma en redovisning, men även i senare propositioner, alltså att man redovisar eventuellt behov av extra medel.</textBlock>
    <textBlock id="i-2ca6e21504b2d4c7">Frågan om utlokalisering av statliga jobb, statlig verksamhet och statliga myndigheter har ägnats ett mycket stort intresse i den diskussion som vi har haft i vårt utskott. Jag vet inte egentligen om det handlar om omsorgen om myndigheterna, omsorgen om några principer eller omsorgen om dem som ska begåvas med dessa jobb. Jag har svårt att förstå vad det egentligen är fråga om.</textBlock>
    <textBlock id="i-ce0145f6e25f922d">Om man tittar på alla de ärenden som tidigare behandlats, de diskussioner som tidigare förts i riksdagen och i berörda utskott när det gäller sådana här utlokaliseringsfrågor, har fokus varit att "tvinga"</textBlock>
    <textBlock id="i-33d2b0da4aa9dedb">regeringen att se till att man skulle utlokalisera statliga jobb. Här har det snarare blivit fråga om att försöka tala om att det absolut inte ska flyttas ut några jobb. Jag tycker att det är en väldigt underlig inställning som man har från bl.a. Moderaternas sida. Det här kommer inte att underlätta omställningsarbetet.</textBlock>
    <textBlock id="i-1ef70f7345484b07">Ska man stryka streck över den här möjligheten kommer det att försvåra statens stöd för att hjälpa de drabbade kommunerna och orterna.</textBlock>
    <textBlock id="i-f9bedf66fcb2856d">Sedan till detta med beslutordningen. Det har vi också haft väldigt mycket diskussioner om. Vi försökte vinna klarhet genom att skicka frågan till konstitutionsutskottet. Vi ville försöka få ytterligare klarlägganden om vad som är riksdagens beslutskompetens och vad som är regeringens. Vi har fått svar, det har vi. Men jag har i varje fall inte blivit särskilt mycket klokare av detta.</textBlock>
    <textBlock id="i-828c015779a64d0b">Nu är det ju så att den här frågan är behandlad, som jag sade, många gånger tidigare. Man har fastlagt en policy. Vi har sagt från utskottets sida, och jag understryker att vi har varit eniga också om detta, att man kan fortsätta att använda den principen. Det är inget som vi behöver gå ifrån i dag.</textBlock>
    <textBlock id="i-9bcd87c363e2aa9f">Jag tror inte, som några vill påstå här, att varje sådan här fråga ska behandlas av Sveriges riksdag. Då blir det faktiskt inget gjort. Det blir inte effektivt, och det kommer inte att bli bra om vi ska sitta i denna kammare och besluta om varje statligt jobb som ska ut. Det tror jag att alla inser. Ska det komma en sådan fråga till riksdagen så måste det handla om den typ av ärenden som man tar upp här; det tunga, det principiellt viktiga.</textBlock>
    <textBlock id="i-7bf82fa7e817a6d9">Det har noterats att ÖCB-frågan skulle lyftas in i riksdagen. Det finns inget förslag om omlokalisering av ÖCB. Där får vi vänta och se. Men det är faktiskt också så att om man läser regeringens skrivelse noga står det att man ska återkomma till riksdagen med de förslag som man bedömer skulle behöva underställas riksdagen. Dessutom står det att man fortlöpande kommer att avrapportera det arbete man utför. Jag har faktiskt den tilltron till regeringen att om man anser att en fråga ska behandlas av Sveriges riksdag så kommer man också att redovisa förslag i de avseendena.</textBlock>
    <textBlock id="i-867243a80225044f">Det är viktigt att omställningsarbetet nu kan bedrivas med kraft och utan ytterligare tidsspillan. Den hantering som framför allt Moderaterna förordar skulle fördröja och försvåra omställningsarbetet. Nu sitter man i omställningsgruppen och väntar på att vi ska fatta det här beslutet för att man ska kunna effektuera det och jobba vidare med det här effektivt och bra.</textBlock>
    <textBlock id="i-d7b1355e6ee365af">Om jag har förstått saken rätt har det från kommunernas sida enbart redovisats positiva besked om hur staten, regeringen, jobbar med den här frågan.</textBlock>
    <textBlock id="i-17c0c5c23e0d5eef">Klampar vi då in i det här tror jag att det kan bli en försvårande omständighet. Därför tycker jag att vi ska låta omställningsgruppen jobba med detta och från</textBlock>
    <textBlock id="i-f9a7b45b77dc245a">Sveriges riksdags sida ge den det stöd den kan behöva.</textBlock>
    <textBlock id="i-1aaca8ee8f8cb2fb">Avslutningsvis vill jag också konstatera att en del av de ansträngningar som regeringen har gjort har givit påtagliga resultat. Då vill jag särskilt nämna</textBlock>
    <textBlock id="i-fa434a438f359e61">Sollefteå, där man redan har fattat beslut om ett stöd som innebär att Sollefteå kommun får 300 nya jobb.</textBlock>
    <textBlock id="i-152ad8eb869f3d2f">Dessutom ligger det flera andra sådana här lokaliseringsbeslut gällande privata arbetstillfällen för avgörande.</textBlock>
    <textBlock id="i-73ee23376a5dd876">Jag har stor tilltro till, och stor förhoppning om, att regeringen kommer att klara detta. Jag hoppas också som sagt att vi samfällt kan ge regeringen förtroendet att jobba med detta omställningsprogram, utvecklingsprogrammet, och när det behövs också pröva frågor om eventuell omlokalisering av statliga jobb i denna kammare.</textBlock>
  </contentBlock>
  <contentBlock page="0" id="i-cb537904cc09dc5b">
    <textBlock id="i-fa29340a0b8eef46">Anf.  152  OLA SUNDELL (m) replik:</textBlock>
    <textBlock id="i-5910897e6ce4ee33">Fru talman! Jag har två frågor till K G Abramsson. Först gäller det ÖCB. Abramsson uttalar att det inte är troligt, och kanske inte möjligt, att ÖCB skulle komma i fråga för en utlokalisering. Vad vi vill veta är om det kommer att bli utlokalisering eller ej. Enligt min uppfattning vore det välgörande om Abramsson kunde vara tydligare på den punkten. Om inte</textBlock>
    <textBlock id="i-577e5e453a17a7bc">Abramsson vet huruvida det är på det sättet eller ej så efterlyser jag åtminstone hans uppfattning i den här frågan.</textBlock>
    <textBlock id="i-fe6fa5b53503b89b">Sedan gäller det omfördelningen av regionalpolitiska medel. Abramsson har tidigare varit, och är fortfarande, en värdig representant för inlandet och de svaga regionerna i Sverige. Men det måste verkligen blöda i hans hjärta, och ställa till problem i hans hjärna också emellanåt, när han måste vara med och bestämma att pengar flyttas från andra utsatta regioner till de orter som har drabbats av förbandsdöden. Hur kan han godkänna ett sådant resonemang och ett sådant beslut?</textBlock>
  </contentBlock>
  <contentBlock page="0" id="i-2b0311e5a0e8db05">
    <textBlock id="i-06da3566efdcf6c5">Anf.  153  KARL GUSTAV ABRAMSSON (s)</textBlock>
    <textBlock id="i-f27ee87df5f1bbf0">replik:</textBlock>
    <textBlock id="i-1c7755754d28ab58">Fru talman! Frågan om en eventuell omflyttning av ÖCB har alltså inte blivit aktualiserad än. Det finns ingen lista. Jag har aldrig sett någon lista, och vi har i utskottet inte hört talas om någon lista där de myndigheter som kan bli föremål för omflyttning har förtecknats. Därför har utskottet inte velat ta ställning i den frågan. Men jag kan säga så här: Det skulle i och för sig förvåna mig om inte regeringen skulle komma till riksdagen med en sådan fråga med tanke på det yttrande som näringsutskottet fick från försvarsutskottet. Det var ett enhälligt uttalande om att det i fråga om en eventuell omflyttning av ÖCB</textBlock>
    <textBlock id="i-581e78e5f1a402c3">skulle behövas ett riksdagsbeslut. Så långt kan jag nog sträcka mig i dag.</textBlock>
    <textBlock id="i-d3776e82f0c1bc9b">Sedan gäller det omfördelningen av de regionalpolitiska och arbetsmarknadspolitiska pengarna. Jag är inte säker på att det är någon större omfördelning.</textBlock>
    <textBlock id="i-902153be007bb6e5">Många av de orter som drabbas ligger redan i stödområden, antingen permanent inplacerade eller tillfälligt inplacerade. Det innebär att de pengar som man har avsatt för att möta sådana här obalanser kommer att användas för att hjälpa till och bygga upp nya näringslivsstrukturer. Det tycker jag faktiskt är positivt.</textBlock>
  </contentBlock>
  <contentBlock page="0" id="i-03f26df0021145df">
    <textBlock id="i-7ab2f447e4b6c779">Anf.  154  OLA SUNDELL (m) replik:</textBlock>
    <textBlock id="i-47431d579e2c37f9">Fru talman! Jag vill ha ett tydligt klarläggande: Är det Karl Gustav Abramssons uppfattning att ÖCB bör vara kvar på nuvarande lokaliseringsort?</textBlock>
  </contentBlock>
  <contentBlock page="0" id="i-e46ff9757b2d1db1">
    <textBlock id="i-bb4c250e85b2c2d4">Anf.  155  KARL GUSTAV ABRAMSSON (s)</textBlock>
    <textBlock id="i-f058f3af82d5033f">replik:</textBlock>
    <textBlock id="i-4800e8d50f7a5b23">Fru talman! Jag tyckte att jag tydligt sade att om det skulle vara så att man skulle komma på att omlokalisera ÖCB som det ser ut i dag, så tror jag faktiskt att regeringen kommer att gå till riksdagen och begära ett godkännande av en sådan åtgärd, om man nu skulle komma på att det är bra att flytta på ÖCB. Det är mitt besked i dag.</textBlock>
  </contentBlock>
  <contentBlock page="0" id="i-ffd1c96ae48c1c19">
    <textBlock id="i-ccac472020a0068e">Anf.  156  INGER STRÖMBOM (kd) replik:</textBlock>
    <textBlock id="i-f9dd20b4bb550a89">Fru talman! Jag vill inte gå i polemik med Karl</textBlock>
    <textBlock id="i-bbaa463bd4f4fa8f">Gustav Abramsson, utan jag skulle snarare vilja ha ett klarläggande från regeringspartiet. I skrivelsen står det svart på vitt att man bl.a. vill satsa pengar på att utveckla Cold Center i Kiruna. Och där vill man skapa 60 nya arbetstillfällen. Samtidigt som vi fick den här skrivelsen och det här beskedet om Cold Center kom ett annat besked, nämligen att Cold Center AB</textBlock>
    <textBlock id="i-e0df8a2cee4f31a8">hade gått i konkurs. Då vill jag fråga: Är det fortfarande regeringens uppfattning att detta är ett bra förslag att satsa på ett konkursbo, eller hur ser regeringen på detta i dag?</textBlock>
  </contentBlock>
  <contentBlock page="0" id="i-ed4ab63161905653">
    <textBlock id="i-48504b57611e6701">Anf.  157  KARL GUSTAV ABRAMSSON (s)</textBlock>
    <textBlock id="i-e485c75b6bf8c814">replik:</textBlock>
    <textBlock id="i-4664e0b8ccc4246f">Fru talman! Jag är ledsen, Inger Strömbom, men jag kan inte tala för regeringen. Jag kan bara tala för den majoritet som har hanterat skrivelsen i utskottet.</textBlock>
    <textBlock id="i-d88876b0bdb5c0c3">Men den frågan hanteras över huvud taget inte av oss.</textBlock>
    <textBlock id="i-66e3a30c47d6a9d8">Det är det som jag har sagt tidigare, och vi har sagt i utskottet att vi ska se till att regeringen kan bedriva detta omställningsprogrammet på ett effektivt och bra sätt. Då lär det inte vara särskilt bra om vi som enskilda riksdagsledamöter skulle gå in och så att säga peta direkt i den operativa verksamheten.</textBlock>
    <textBlock id="i-5fda045ea18ca491">Svaret på frågan är: Jag vet inte huruvida det är riktigt, och om jag visste det skulle jag ändå inte kunna påverka det på det operativa sätt som Inger</textBlock>
    <textBlock id="i-fb00137631961de3">Strömbom skulle vilja.</textBlock>
  </contentBlock>
  <contentBlock page="0" id="i-2e14ec0d174e48ea">
    <textBlock id="i-8902a971a1228a71">Anf.  158  INGER STRÖMBOM (kd) replik:</textBlock>
    <textBlock id="i-7e739ab2dda3cc4e">Fru talman! Det var synd att vi inte fick ett klart besked. Men jag skulle ändå vilja höra Karl Gustav</textBlock>
    <textBlock id="i-50c6be8962741567">Abramssons personliga och allmänna principiella uppfattning i den här frågan. Är det lyckat att peka ut ett bolag som har så dåligt under fötterna att det nyss har gått i konkurs och att satsa på det? Vad tycker</textBlock>
    <textBlock id="i-4a530dfe8c08e437">Karl Gustav Abramsson personligen om en sådan princip?</textBlock>
  </contentBlock>
  <contentBlock page="0" id="i-30d86a4bcc1cfdb9">
    <textBlock id="i-902dd5a292c8692d">Anf.  159  KARL GUSTAV ABRAMSSON (s)</textBlock>
    <textBlock id="i-f21e0ceda60ddb58">replik:</textBlock>
    <textBlock id="i-49bbd93a1dee5632">Fru talman! Om jag visste mer skulle jag kanske kunna säga mer. Men tyvärr vet jag inte vilka bakomliggande orsaker som eventuellt har kunnat försätta detta företag i denna situation. Därför hoppas jag att Inger Strömbom har respekt för att jag inte vill gå längre i att inventera i det här ärendet.</textBlock>
  </contentBlock>
  <contentBlock page="0" id="i-7d9643c797dc6c09">
    <textBlock id="i-516cd94adffa44fe">Anf.  160  GUNILLA WAHLÉN (v):</textBlock>
    <textBlock id="i-d1112261a31a44c0">Fru talman! Vänsterpartiet ser positivt på utvecklingsprogrammet för kommuner med anledning av strukturomvandlingar inom Försvarsmakten. Jag yrkar därför bifall till utskottets hemställan med anledning av skrivelsen.</textBlock>
    <textBlock id="i-55cfea32309faebd">Det är mycket viktigt och glädjande att detta arbete har kommit i gång, framför allt för de anställda och deras familjer som drabbas negativt av det beslut som riksdagen just fattat om nedläggningar inom försvaret. Särskilt tänker jag på de civilanställda som blivit uppsagda och ska söka sig ut på en ny hård arbetsmarknad.</textBlock>
    <textBlock id="i-ba05c4ad561fff9d">Den bedömning som man gör i skrivelsen om var behov av åtgärder och särskilda utvecklingsinsatser är störst verkar helt rimlig. Det gäller Kiruna, Boden,</textBlock>
    <textBlock id="i-77a44735add3b35e">Sollefteå, Härnösand, Falun, Karlskrona, Gotland och</textBlock>
    <textBlock id="i-a93665bca2f8e1b0">Hässleholm.</textBlock>
    <textBlock id="i-051944cb8033b828">Bedömningen baseras dels på kriterierna långsiktig befolknings- och sysselsättningsutveckling, dels på kriteriet om en specifik situation, nämligen beroendet av Försvarsmakten - andelen sysselsatta i Försvarsmakten i förhållande till totalt antal sysselsatta.</textBlock>
    <textBlock id="i-8903f3c55c141415">Avsikten med utvecklingsprogrammet är att det ska stimulera kommunernas förutsättningar för tillväxt och medverka till etablering av statliga och privata företag.</textBlock>
    <textBlock id="i-99b9d1126026367d">Försvarsbeslutet får mycket negativa konsekvenser för regionalpolitiken, eftersom många av orterna och vissa län har en mycket stor utflyttning och ett lågt födelsetal. Tillväxten i Sverige är hög, men den sker framför allt i anslutning till storstäder och universitetsorter.</textBlock>
    <textBlock id="i-5ffe68fc4fc60692">De orter som finns prioriterade i utvecklingsprogrammet har redan i dag låg tillväxt och en ensidig arbetsmarknad samt långa avstånd till de platser i landet där efterfrågan på arbetskraft ökar.</textBlock>
    <textBlock id="i-c11a5027712ac440">Fru talman! Då man ska göra detta arbete är det mycket viktigt att kommunerna själva gör analyser och bedömningar av vilken verksamhet som ska startas, eftersom målsättningen är att det ska vara arbeten och verksamhet som är långsiktigt hållbara och att det finns stor variation inom olika sektorer där de nya jobben ska komma.</textBlock>
    <textBlock id="i-d2f25029ac81211f">I detta sammanhang kan inte nog betonas vikten av att dessa orter tillförs resurser för utbildning och kompetensutveckling. De människor som drabbas av uppsägningar måste ut på en helt ny arbetsmarknad som i många fall ställer krav på ny kunskap och kompetens, därför att de nya företagen och den statliga verksamheten ställer andra krav på utbildning och kompetens än Försvarsmakten.</textBlock>
    <textBlock id="i-36dfa900852d4004">Omlokalisering av statlig verksamhet ska bidra till att åstadkomma en mer balanserad regional utveckling. Men det är viktigt att myndigheten eller verket även fortsättningsvis ska kunna fullgöra sina uppgifter effektivt.</textBlock>
    <textBlock id="i-493b5d94245c8cc5">Det gäller att förutom de regionalpolitiska aspekterna beakta förutsättningarna för att behålla eller rekrytera kvalificerad personal, behovet av kontakter med andra myndigheter och medflyttandes möjligheter till nytt arbete. Målet bör vara att den personal som arbetar på dessa nya orter också ska bosätta sig där.</textBlock>
    <textBlock id="i-8fe23cf10b7a4dee">Behovet av ekonomiska resurser för att göra detta program till ett bra verktyg i omställningsprocessen ska inte underskattas. Dessa kostnader uppstår ganska snabbt och kommer att påverka de berörda kommunerna, myndigheterna, verken och företagen mycket under ett par års tid. Därför är det viktigt att ekonomiska resurser tillförs för att nya utbildningar, nya företag och omlokaliserad statlig verksamhet ska kunna starta snabbt och med god kvalitet.</textBlock>
    <textBlock id="i-9ea063a95ab17c8c">Utlokaliseringen ska ske med största omsorg och i samarbete med berörda myndigheter, personalen och kommunerna.</textBlock>
    <textBlock id="i-74d15c5972af1c31">Här är det viktigt med en konkret tidsplan för att förändringarna ska kunna fullföljas på ett för alla parter bra sätt.</textBlock>
    <textBlock id="i-7bf7a2462c6a967b">Omställningsgruppens arbete har kommit i gång på ett bra sätt och uppskattas av de kommuner som är berörda.</textBlock>
    <textBlock id="i-85d3f3f37e39d769">De projektledare som anställs för att få ett nära samarbete med departementet och kommunerna kommer att göra ett värdefullt arbete för att uppnå de resultat som beslutet om omställningsprogrammet fastslår.</textBlock>
    <textBlock id="i-704086cfd715d86e">Sollefteå som jag personligen känner bäst till har med stor kraft påbörjat arbetet med att skapa uthålliga lokalanknytna arbeten. Det är kommunen själv som ska göra den grundläggande bedömningen av vilken verksamhet som har störst utvecklingskraft - precis på det sätt som arbetar med tillväxtavtalen.</textBlock>
    <textBlock id="i-90a11c1f167ea717">En viktig faktor för att utveckla Sollefteå och regionen är infrastrukturen - att åtgärda de eftersatta vägarna, datakommunikationer, järnvägen och kollektivtrafiken till rimliga priser. Vägarna och järnvägarna i skogslänen måste ha högsta prioritet. Standarden måste förbättras snarast.</textBlock>
    <textBlock id="i-17514dc6cd87ca2a">Fru talman! Sammanfattningsvis är det en stor omställningsprocess som påbörjats i och med detta försvarsbeslut. Alla politikområden måste medverka till att omställningen går bra.</textBlock>
    <textBlock id="i-e092e6cb85882564">Som jag tidigare nämnt gäller det bl.a. infrastrukturen, kommunikationer, arbetsmarknadspolitiken och möjligheten för små och nya företag att starta och utvecklas i hela landet.</textBlock>
    <textBlock id="i-c5d47580f435fb02">Alla statliga verk och myndigheter har redan i dag ett regionalpolitiskt ansvar. Alla granskas i dag för att man ska se vilka som på ett bra sätt kan underlätta omställningsarbetet.</textBlock>
    <textBlock id="i-6ed9edb549736978">Statlig verksamhet som redan i dag finns utanför de stora tillväxtområdena kan bidra i detta arbete med att aktivt avstå från att lägga ned eller flytta arbetstillfällen till storstäderna och överhettade regioner.</textBlock>
    <textBlock id="i-a613de08eae5200d">Det är viktigt att ekonomiska och andra resurser tillförs snabbt; detta för att kompensera för de ökade kostnader som programmet kommer att ge, för att verksamheten ska bli bra och för att omstruktureringsprogrammet ska ge ett bra resultat.</textBlock>
  </contentBlock>
  <contentBlock page="0" id="i-99c74579c4ffc25b">
    <textBlock id="i-1d3e3550b7dd2fb0">Anf.  161  INGER STRÖMBOM (kd) replik:</textBlock>
    <textBlock id="i-0d4ce8b975e08a61">Fru talman! Gunilla Wahlén sade ett par gånger här att det är viktigt att ekonomiska resurser tillförs och att det sker snabbt så att en utveckling på orterna kan komma till stånd.</textBlock>
    <textBlock id="i-59ac954b9888cc4c">Jag vill här ge Gunilla Wahlén tillfälle att utveckla hur hon ser på saken. Varifrån ska pengarna tas och vad är det för pengar som Gunilla Wahlén talar om som ska räcka bl.a. för det behov av infrastruktursatsningar som nämndes? Härmed ger jag alltså Gunilla chansen att utveckla detta mera.</textBlock>
  </contentBlock>
  <contentBlock page="0" id="i-eacc757b6d2a0663">
    <textBlock id="i-733536007c51a9fc">Anf.  162  GUNILLA WAHLÉN (v) replik:</textBlock>
    <textBlock id="i-7d81761e00a1d59f">Fru talman! När det gäller infrastruktursatsningarna är det viktigt att tidigarelägga och att göra en omfördelning vad gäller planeringar som är gjorda för att det här i första hand ska tillfalla skogslänen. Det handlar om att avstå från att bygga nya motorvägar för att i stället göra en satsning på skogslänens vägar.</textBlock>
    <textBlock id="i-a12a51c6257dd1e3">Det är en omprioritering som man bör göra.</textBlock>
  </contentBlock>
  <contentBlock page="0" id="i-a1cf04cb47ce86ca">
    <textBlock id="i-cc4a990e4d46a1a4">Anf.  163  INGER STRÖMBOM (kd) replik:</textBlock>
    <textBlock id="i-46eb520b89138611">Fru talman! Jag vill fråga om Gunilla Wahlén i det här fallet anser sig tala för den uppgörelse som hon står bakom och den skrivelse som hon ställer sig bakom eller om hon här talar om Vänsterpartiets uppfattning om var infrastruktursatsningar ska ske.</textBlock>
  </contentBlock>
  <contentBlock page="0" id="i-a3fc62e22bbedf86">
    <textBlock id="i-6c8a6cfbef86f421">Anf.  164  GUNILLA WAHLÉN (v) replik:</textBlock>
    <textBlock id="i-8295dca8ccd71a69">Fru talman! I skrivelsen står det ingenting om hur resurserna ska omfördelas och varifrån det hela ska tas. Däremot står det att olika departement och verk ska delta i det här arbetet, och Omställningsgruppen ska se till att det åstadkoms ekonomiska möjligheter att fullfölja det program som finns.</textBlock>
  </contentBlock>
  <contentBlock page="0" id="i-6ea80b6e3069bad0">
    <textBlock id="i-321e694b54783f60">Anf.  165  ÅKE SANDSTRÖM (c):</textBlock>
    <textBlock id="i-7f4e0144fa8d09c8">Fru talman! För tids vinnande var det egentligen min avsikt att jag endast skulle uppehålla mig vid den del av betänkandet som handlar om utlokalisering av annan statlig verksamhet. Men jag måste ge uttryck för att jag blir betänksam när jag i procedurfrågan -</textBlock>
    <textBlock id="i-48f9b0dddcff30c3">var det här ska beslutas - märker vilken förståelse, beredvillighet och uppslagsrikedom som finns hos en del i övriga partier när det gäller insatser för att lösa de här svåra problemen. Dessa problem måste vi ta på allvar och vi  måste hjälpas åt. Ska vi lösa det här i denna kammare behövs det, menar jag, en annan inställning till hela frågan.</textBlock>
    <textBlock id="i-c1edf2a199cd9134">Fru talman! Placeringen i betänkandet av de frågor som rör utlokalisering av annan verksamhet får ses mot bakgrund av att försvarsbeslutet tillkommit efter motionstiden. När vi motionerade om dessa frågor var det regionalpolitiska överväganden som generellt var utgångspunkten för motionerna.</textBlock>
    <textBlock id="i-9b5d8ca8ab77aa40">Det behövs livskraft i hela landet; det tror jag att vi är överens om. Arbetstillfällen i alla olika typer av verksamheter utgör självklart en grund för denna livskraft. De regionala skillnaderna fortsätter dock att öka - inte bara vad gäller tillgången till arbete men det är ju det vi diskuterar mest och det är självklart viktigt. Skillnaden i service tenderar också att öka men detta märks inte lika mycket i medierna. De statliga verken och myndigheterna är inte precis bra föredömen när det gäller regional hänsyn.</textBlock>
    <textBlock id="i-8af2222c589fafc2">Glesbygdsverket har gjort en kartläggning av ett antal centrala myndigheter och bolag och den visar på stora brister i fråga om den regionala hänsynen. Till stor del beror detta på otydliga krav från regeringen -</textBlock>
    <textBlock id="i-7677cbbbb4590e34">det säger de själva.</textBlock>
    <textBlock id="i-7d7f64cd8c06ec0a">I regleringsbreven för exempelvis Luftfartsverket och Vägverket sägs det att man ska utgå från lika villkor i hela landet. Hur det resultatet uppnåtts kan vi diskutera. Inget sägs om krav på återrapportering eller utvärdering när det gäller dessa mål, som tyvärr är alltför allmänna för att kunna utvärderas och vara mätbara.</textBlock>
    <textBlock id="i-cdbe6d79ba9f9fd9">På den här punkten finns det utrymme för stora insatser både från regeringen när det gäller tydligare krav och från de statliga myndigheterna själva när det gäller en större regional hänsyn i deras verksamheter.</textBlock>
    <textBlock id="i-2e447620e5637433">Antalet statliga jobb har minskat drastiskt ute i landet, medan det skett en ökning i exempelvis Stockholm och Göteborg.</textBlock>
    <textBlock id="i-565074e190952820">Fru talman! För att skapa livskraft i hela landet krävs det en rad åtgärder. En utbyggnad av en verklig digital allemansrätt, en IT-infrastruktur till alla i hela landet, är en viktig del. Vi blir då i princip avståndsoberoende. Detta gör det möjligt att utlokalisera olika statliga verksamheter, något som vi i Centerpartiet kräver i de åtta motioner som redovisas i betänkandet.</textBlock>
    <textBlock id="i-02913291082acc52">Självfallet behövs det också en lång rad andra insatser för att skapa tillväxt och livskraft i hela landet.</textBlock>
    <textBlock id="i-0da028512dd376a0">Till detta får vi återkomma i den regionalpoltiska debatten.</textBlock>
  </contentBlock>
  <contentBlock page="0" id="i-6f2a9988933dba44">
    <textBlock id="i-ce1797529a22c393">Anf.  166  OLA SUNDELL (m) replik:</textBlock>
    <textBlock id="i-74b769d8c64c3a3e">Fru talman! Jag har två frågor till Åke Sandström.</textBlock>
    <textBlock id="i-aebc6eab8e353f64">Först gäller det återigen ÖCB. Jag vill ha ett svar från</textBlock>
    <textBlock id="i-3b25d16a3769c4d8">Åke Sandström där han uttrycker en uppfattning om</textBlock>
    <textBlock id="i-70740b870b54f877">ÖCB för närvarande har rätt lokalisering. Vidare gäller det den princip som finns i omställningsprogrammet. Jag undrar om detta med att flytta regionalpolitiska medel från de delar inom det regionalpolitiska området som inte har drabbats av förbandsnedläggelse till förbandsorter är en ansvarsfull regionalpolitik.</textBlock>
  </contentBlock>
  <contentBlock page="0" id="i-c392f95c9264ae5d">
    <textBlock id="i-919eb0dcbf8db019">Anf.  167  ÅKE SANDSTRÖM (c):</textBlock>
    <textBlock id="i-9d5655dce1258e57">Fru talman! I fråga om ÖCB har jag inte haft möjlighet påverka och jag har heller inte kunnat utläsa att vi haft möjlighet att ta ställning till det i utskottet, som Ola Sundell vet. Därför avstår jag från synpunkter där. Men för att ha en alldeles privat uppfattning kan jag säga att jag instämmer i försvarsutskottets uttalande på den punkten.</textBlock>
    <textBlock id="i-269de4f55b8e97d4">När det gäller regionalpolitiken har vi anledning att återkomma och att ordentligt diskutera vad som är ansvarsfullt. Det brister ju totalt sett i medel till regionalpolitiken. Jag vill se närmare, konkreta uppgifter om man verkligen flyttar pengar från en del av regionen till en annan innan jag kan uttala mig. Men rent principiellt är det min personliga uppfattning att det inte är en lysande väg att göra på det här sättet.</textBlock>
  </contentBlock>
  <contentBlock page="0" id="i-e897903221afcaa8">
    <textBlock id="i-41b5f9d30da66bde">Anf.  168  INGEGERD SAARINEN (mp):</textBlock>
    <textBlock id="i-e8fac4b5d2aa3d62">Fru talman! Jag ställer mig bakom utskottets synpunkter i betänkandet. När staten gör stora neddragningar, som i det här fallet, är det, tycker jag, rätt naturligt och självklart att staten även går in och försöker göra något åt situationen på de drabbade orterna. Det är fullt rimligt att det finns ett program i syfte att försöka hjälpa orterna att inte sjunka ned i apati.</textBlock>
    <textBlock id="i-ba0735f856902638">Det gäller ju i stället att så snabbt som möjligt komma på fötter och få ett fungerande liv igen.</textBlock>
    <textBlock id="i-1e2811f94cfb003f">Jag tycker att Omställningsgruppens ansats är bra.</textBlock>
    <textBlock id="i-cbff6d09c9bd9243">Att grunda insatserna i kommunerna på en omvärldsanalys är vettigt. Det är också vettigt att kommunerna ska se till de egna förutsättningarna och försöka utveckla dem i så stor utsträckning som möjligt. Vidare är det vettigt att kommunerna får formulera en vision om sin framtid och få hjälp med att förverkliga den.</textBlock>
    <textBlock id="i-4099d872a379a776">Jag har alltså inga invändningar mot sättet att göra det här. Men sedan kunde jag väl önska mig, och det är mycket möjligt att det blir så, att man i samband med omvärldsanalysen gör en ekologisk omvärldsanalys. En sådan skulle man ha stor användning av i framtiden. Situationen framöver skulle därmed ordentligt kunna hjälpas upp.</textBlock>
    <textBlock id="i-5824646fea9843aa">I fråga om ÖCB tycker jag att det är fullt rimligt att stora och strukturella utflyttningar eller omflyttningar ska behandlas av riksdagen. Det är min uppfattning.</textBlock>
    <textBlock id="i-c447818731f098c1">Jag hoppas och tror att kanske fler statliga verk kommer att bli aktuella för decentralisering eller utflyttning. Jag förutsätter att förslag kommer att föreläggas riksdagen. Det finns ingen anledning att gå in speciellt på ÖCB just nu. Men principen att det är riksdagen som ska ha avgörandet är viktig.</textBlock>
  </contentBlock>
  <contentBlock page="0" id="i-6dbcacf28570b616">
    <textBlock id="i-693d9c5802afc56f">Anf.  169  OLA SUNDELL (m) replik:</textBlock>
    <textBlock id="i-50ffb3e7801a89b6">Fru talman! Jag har en fråga till Ingegerd Saarinen. Det gäller definitionen på en drabbad ort. Saarinen anser det rimligt och riktigt att man ställer extra medel till förfogande eller omfördelar medel till dessa drabbade orter. Men vad är en drabbad ort?</textBlock>
    <textBlock id="i-5e195f29a3610d6a">Vi vet alla att orter runtom i landet drabbas av både det ena och det andra, men dock inte av dessa förbandsnedläggelser. Anser Saarinen att också dessa orter ska komma i fråga för den här typen av omställningsprogram?</textBlock>
  </contentBlock>
  <contentBlock page="0" id="i-cac07cb37ccccb58">
    <textBlock id="i-2f99406ad9a95514">Anf.  170  INGEGERD SAARINEN (mp) replik:</textBlock>
    <textBlock id="i-5de52598a4b96edf">Fru talman! I det här fallet var de drabbade av statliga neddragningar, och väldigt stora sådana. Därför är det rimligt att staten gör någonting åt situationen. Naturligtvis ska staten försöka att hjälpa alla orter som drabbas på olika sätt. Men när som i detta fall staten som arbetsgivare har dragit ned finns det skäl att staten som arbetsgivare gör någonting åt situationen.</textBlock>
  </contentBlock>
  <contentBlock page="0" id="i-371845f99b8a1797">
    <textBlock id="i-6e2131812e4fb796">Anf.  171  OLA SUNDELL (m) replik:</textBlock>
    <textBlock id="i-f2f57eb8fded0ef7">Fru talman! Det ligger en sympati i det Saarinen framför. Men å andra sidan är det oerhört många statliga jobb som har försvunnit på grund av politiska beslut där man inte har kommit i fråga för den här typen av omställningsprogram.</textBlock>
    <textBlock id="i-3a3a8f941c36e3ba">Inom landsting och kommuner fattas det också beslut som kommer att drabba anställda i olika former, verksamheter dras ned osv. Var går gränsen för när det politiska beslutet inte kommer att omfatta ett nytt omställningsprogram och när det kommer att göra det?</textBlock>
  </contentBlock>
  <contentBlock page="0" id="i-dd61d8b05e139023">
    <textBlock id="i-a0da3c5291a190bd">Anf.  172  INGEGERD SAARINEN (mp) replik:</textBlock>
    <textBlock id="i-c5bf3b69d8cedcdc">Fru talman! Nu kommer vi in på definitionsfrågor.</textBlock>
    <textBlock id="i-951e2eb0a68c4a2d">Jag tycker att staten ska ägna sig åt en aktiv regionalpolitik. Det är en smaksak om man vill kalla det omställningsprogram eller inte. Jag tycker att staten även ska ägna sig åt utflyttningar. Det är viktigt att inte alla verksamheter ligger i Stockholm. Jag vet inte om det är svar på Ola Sundells fråga.</textBlock>
  </contentBlock>
  <contentBlock page="0" id="i-bd4101a996af9bbb">
    <textBlock id="i-3213c1d22477a514">Anf.  173  MARIANNE JÖNSSON (s):</textBlock>
    <textBlock id="i-b48ce3141cdca9a6">Fru talman! Nu är försvarsbeslutet fattat, och garnisonen i Hässleholm läggs ned. Nu krävs det offensiva insatser för att skapa framtidstro i Hässleholm och i de orter där nedläggning är ett faktum. Nu krävs det konkreta åtgärder.</textBlock>
    <textBlock id="i-0a6087bea2ab66e3">Hässleholms kommun är den kommun som förlorar flest arbetstillfällen vid omstruktureringen av försvaret. Det rör sig om ca 1 000 jobb om man räknar de sidoeffekter som uppkommer i och med nedläggningen av garnisonen.</textBlock>
    <textBlock id="i-5895a4f75627f64e">Hässleholm har redan i dag en negativ utveckling vad gäller arbetsmarknaden.</textBlock>
    <textBlock id="i-a59f95faa455b500">Skåne framställs ofta som regionen "fylld av mjölk och honung". Men det är bara delvis sant. Det finns trots allt stora skillnader i utveckling och tillväxt. Tillväxten och de stora investeringarna i bl.a.</textBlock>
    <textBlock id="i-f75c4edbeb528859">infrastruktur sker främst i de västra delarna.</textBlock>
    <textBlock id="i-daceaedae76c33ff">Den nordöstra delen av regionen har ett svikande befolkningsunderlag. Hässleholms kommun hade för första gången vid årsslutet under 49 000 invånare.</textBlock>
    <textBlock id="i-84342e1a57844cf8">Jag ser positivt på den omställningsgrupp som regeringen har tillsatt och som redan varit i konstakt med de drabbade kommunerna och börjat arbeta med omställningen.</textBlock>
    <textBlock id="i-bd057826f545729c">Regeringen har föreslagit tre konkreta åtgärder för</textBlock>
    <textBlock id="i-9c7fb185cd3beeff">Hässleholms kommun. Det första är att marken och fastigheterna som används för militära ändamål ställs till förfogande. Det andra handlar om utbildningsplatser till högskolan i Kristianstad. Det är platser som måste förläggas till Hässleholm och ha en inriktning som stämmer överens med näringslivets behov. Slutligen vill regeringen lokalisera 215 statliga arbetstillfällen till Hässleholm.</textBlock>
    <textBlock id="i-74c6c14f60b8ffe3">Detta är bra. Men det räcker inte på långa vägar.</textBlock>
    <textBlock id="i-88f326d700ff7336">Kommunen förlorar som jag tidigare nämnde 1 000</textBlock>
    <textBlock id="i-fd10cdf7d9748e98">arbetstillfällen.</textBlock>
    <textBlock id="i-fa53b728475bd485">Utöver de föreslagna åtgärderna är det viktigt att staten ytterligare bidrar med insatser för att säkerställa en god utveckling för Hässleholm. Jag har i min motion gett förslag på sådana åtgärder.</textBlock>
    <textBlock id="i-14438c874c8d8f65">Fru talman! Garnisonen är mycket välskött med moderna byggnader omgivna av vacker natur. Här har genom tiderna utbildats tusentals värnpliktiga. Området skulle vara mycket lämpligt för just utbildning.</textBlock>
    <textBlock id="i-4a99fb69432abd2f">En lokalisering av en polishögskola skulle vara både lämpligt och kostnadseffektivt. Här finns redan logi i moderna byggnader, träningslokaler, skjutbana, körbana, vapenförvaring och matsalar. Hässleholm har dessutom goda kommunikationer och närhet till universitet och högskola.</textBlock>
    <textBlock id="i-350c5235289610de">Det finns ett massivt stöd från bl.a. Region Skåne,</textBlock>
    <textBlock id="i-c63557e7ca335d27">Lunds universitet och länspolisstyrelsen för en sådan etablering.</textBlock>
    <textBlock id="i-5676b2c45364b5e2">Eftersom Hässleholm med stor framgång bedriver kvalificerad yrkesutbildning inom data, el, energi och trä vore det bra att utveckla och förstärka dessa utbildningar som svarar upp mot den arbetskraft som företagarna i regionen efterlyser. Nästan 90 % av eleverna har jobb efter avslutad utbildning.</textBlock>
    <textBlock id="i-b40445e2a01f965b">Nu har jag förstått att det inte kommer att fördelas ytterligare platser vad gäller eftergymnasial utbildning på grund av en utredning. Detta beklagar jag djupt, eftersom dessa utbildningar betyder väldigt mycket för omställningsarbetet i Hässleholm.</textBlock>
    <textBlock id="i-e6d72c895ef40370">Det finns ett stort behov av forskning kring isocyanater och andra kemikalier i arbetsmiljön. Det finns en stark vilja att etablera den forskningen till</textBlock>
    <textBlock id="i-bee0cf07f4a20efa">Hässleholm. Men det krävs ett statligt engagemang för att säkra den långsiktiga finansieringen.</textBlock>
    <textBlock id="i-bdca72c8c826492e">Kommunen har också planer på att etablera ett industriellt utvecklingscentrum. Erfarenheter visar att liknande utvecklingscentrum är viktiga för utvecklingen av både befintliga och nya företag. Ett rejält kapitaltillskott krävs för att ge möjlighet till ett framgångsrikt utvecklingsarbete.</textBlock>
    <textBlock id="i-0eb25a18fadb682c">Fru talman! Detta är axplock från de idéer som</textBlock>
    <textBlock id="i-04b8d7755258c514">Hässleholms kommun själv har tagit fram. Detta visar att det finns en stark vilja från kommunledningen och från de fackliga organisationerna i Hässleholm att förvandla förlusten av garnisonen till något positivt.</textBlock>
    <textBlock id="i-24931b64bfc1a3be">För att inte den kreativiteten ska försvinna krävs det att regeringen också visar viljan att möta de förslag som situationen kräver och kommunen arbetar för.</textBlock>
    <textBlock id="i-f91a88a497384c66">Jag anser att massiva insatser måste sättas in för att skapa en god utveckling för Hässleholm, där staten måste ta sitt ansvar för de nedläggningar som faktiskt till stora delar är följden av statliga beslut.</textBlock>
    <textBlock id="i-f98946c8fd91985e">Jag yrkar härmed bifall till min motion N4.</textBlock>
  </contentBlock>
  <contentBlock page="0" id="i-90e056c2574fc0a4">
    <textBlock id="i-a4f4d80441551cda">Anf.  174  BIRGITTA SELLÉN (c):</textBlock>
    <textBlock id="i-62161cf6c7db2381">Fru talman! Nyligen har vi fattat beslut om vilka orter som blir berörda av försvarsnedskärningarna.</textBlock>
    <textBlock id="i-a2815c0553759c62">Nu gäller det för omställningsgruppen att jobba för högtryck. Det är viktigt att beslut om statliga åtgärder för att underlätta omställningen kommer snabbt. Omställningen kommer ändå att ta tid innan den är klar.</textBlock>
    <textBlock id="i-8c8a4c9b451e9e79">Jag kommer att hålla mig till Västernorrland i mitt anförande. Den lokala omställningsgruppen i Sollefteå har redan jobbat på ett konstruktivt sätt. Den är värd mycket beröm för den framsynthet den redan har visat redan under den ovissa tiden från försvarets förslag till nedläggningsorter fram till i dag. Efter att ha samtalat med några av dem i gruppen förstår jag att de i dag lägger in högsta växeln för att inte låta någon möjlighet gå Sollefteå förbi.</textBlock>
    <textBlock id="i-e270928d066846e1">En person i lokala omställningsgruppen sade följande: Vi måste går framåt, och det finns redan i dag en kraft i bygden som är unik. Nu ska vi samarbeta och skapa oheliga allianser.</textBlock>
    <textBlock id="i-718b472db6a7600b">Det som är viktigt är att lyssna till invånarnas tankar och vara lyhörd för deras kreativitet. Det är de som lever i Sollefteås verklighet som har känsla för vad som passar in i deras miljö. Därför är det viktigt att de statliga utlokaliseringarna i första hand är sådana som bygger på en samverkan med det privata näringslivet. Det är viktigt att utlokaliseringen inte blir en nödhjälp utan att det blir bestående arbeten som kommer till Sollefteå.</textBlock>
    <textBlock id="i-780b2aec5e7a5702">Att ta till vara den kompetens som finns vid garnisonen är också nödvändigt för att utvecklingen ska bli bestående. Staten, Sollefteå kommun och alla övriga inblandade måste därför agera snabbt och målinriktad med ett tydligt resultatansvar.</textBlock>
    <textBlock id="i-d123b6d653f35982">Fru talman! Befolkningsutvecklingen har varit mycket negativ sedan mitten av 50-talet i Sollefteå.</textBlock>
    <textBlock id="i-3aef2e21e77c2f0d">Folkmängden har minskat från 39 000 till knappt</textBlock>
    <textBlock id="i-1abbfc5d50a22294">23 000 invånare. Dessutom har antalet unga mellan</textBlock>
    <textBlock id="i-29ee2189ac0d768d">20 och 24 år halverats under de senaste 30 åren. Det är oroande om det inte går att få stopp på den trenden.</textBlock>
    <textBlock id="i-72491cff7cf640fa">Varför lämnar då de unga Sollefteå? Ja, naturligtvis beror det på många saker, inte minst på ren nyfikenhet om vad som finns runt hörnet, och det ser jag som ett friskhetstecken.</textBlock>
    <textBlock id="i-fe6011035233984a">Det som är oroande är att de inte flyttar tillbaka, och det beror till stor del på att utbudet på arbetsmarknaden i Sollefteå inte kan konkurrera med utbudet i Stockholm eller i andra större städer. Det är därför som vi i Centerpartiet ser det som oerhört viktigt att omställningsarbetet får högsta prioritet, och det är med tacksamhet jag ser att den person som kommer från den centrala omställningsgruppen redan är tillsatt.</textBlock>
    <textBlock id="i-88ce11be24796091">Den lokala omställningsgruppen har redan förslag på tänkvärda statliga verk som kan passa att flytta till</textBlock>
    <textBlock id="i-9f8071cfe4339312">Sollefteå. Man har gjort ett häfte om utvecklingsarbetet, Sollefteå - en kraftfull kommun. I häftet har man tagit upp många olika förslag om sådant som kan utlokaliseras till länet, men jag tänker inte ta tid i anspråk för att läsa upp vad som står.</textBlock>
    <textBlock id="i-23d5bca3f6bb5126">Kraftfull är faktiskt ett dubbeltydigt ord när det gäller Sollefteå, eftersom kommunen är en av landets vattenkraftstätaste. Dessutom täcks kommunen till</textBlock>
    <textBlock id="i-7e00354067284193">80 % av skog. Där finns alltså resurser som bidrar till</textBlock>
    <textBlock id="i-3c62c2791d1c9c3f">Sveriges goda ekonomi. Också av den anledningen är det väldigt viktigt att Sollefteå har möjlighet att leva vidare.</textBlock>
    <textBlock id="i-ad04bf133af66a36">Fru talman! I samband med att nya jobb ska skapas i Sollefteå och även i Härnösand är det viktigt att man har en helhetssyn på de arbeten som ska till länet. Det får inte bli en dragkamp mellan orterna, utan det krävs ett samarbete.</textBlock>
    <textBlock id="i-d816d882cbe541a6">I helhetssynen ingår det också att vägarna i länet måste rustas. I annat fall är det små möjligheter att näringslivet vill göra satsningar i Ådalen. Utan farbara vägar är det omöjligt att frakta råvaror och färdiga produkter. Jag tror att näringsutskottet har kunskap om vägstandarden i Västernorrland, så jag behöver inte tala om att länets vägar är de sämsta i hela landet, eller hur?</textBlock>
    <textBlock id="i-971c8035e33192ab">När omställningsjobben skapas är det också väldigt viktigt att inte glömma bort att det är många civilanställda som tappar sina jobb i samband med garnisonsnedläggningen. Omställningsgruppen och näringsutskottet måste känna sitt ansvar för dessa människor.</textBlock>
    <textBlock id="i-bdd28543e22ebed5">Fru talman! I NU10 Utvecklingsprogram för kommuner med anledning av strukturomvandlingar inom Försvarsmakten behandlas många bra motioner med förslag om utlokalisering av statliga verk till orter som drabbats av försvarsnedläggning. Tråkigt nog är alla avstyrkta. Kanhända beror det på att utskottet beredde dessa motioner innan försvarsuppgörelsen var klubbad.</textBlock>
    <textBlock id="i-a9e119899aec3700">Hanteringen av dessa motioner är i vissa fall lite märklig, tycker jag. Borde inte utskottet ha avvaktat beslutet om försvaret innan man avstyrkte alla motioner? Nu i efterhand kommer säkerligen en del av förslagen i motionerna att genomföras.</textBlock>
    <textBlock id="i-35f88e1d7997f593">Vi Centerpartiet förutsätter att regeringen kommer att lyfta fram frågan om utlokaliseringen av statliga verk nu när uppgörelsen är klar och att man kommer att driva detta intensivt. Precis som Karl Gustav</textBlock>
    <textBlock id="i-2b1f92f4d0530859">Abramsson hoppas jag att varje utlokalisering inte ska behöva behandlas i riksdagen. Sådan långbänk har vi inte råd med.</textBlock>
    <textBlock id="i-d55a50e494682fb7">Karl Gustav Abramssons ord om att ett callcenter och även andra företag är på väg till Sollefteå känns mycket positivt.</textBlock>
  </contentBlock>
  <contentBlock page="0" id="i-c1ee66879d23808d">
    <textBlock id="i-19afc95fa50cf971">Anf.  175  OLA SUNDELL (m) replik:</textBlock>
    <textBlock id="i-386d685dafa86a09">Fru talman! Jag har en fråga till Birgitta Sellén, och det är om hon vid lunchdags röstade för en nedläggning av garnisonen i Sollefteå.</textBlock>
  </contentBlock>
  <contentBlock page="0" id="i-9c25d0e221befd5b">
    <textBlock id="i-311d1091c12ecc25">Anf.  176  BIRGITTA SELLÉN (c) replik:</textBlock>
    <textBlock id="i-066deef75fa5594e">Fru talman! Ja, jag röstade ja. Dessvärre var jag tvungen att göra det. Vi har sådana uppgörelser. Det vet Ola Sundell också. Har det gjorts en överenskommelse måste man ibland rösta för sådant som man egentligen inte vill rösta för.</textBlock>
    <textBlock id="i-d72f3e9710c6c887">Ola Sundell borde vara glad över att Östersund fick vara kvar. Så jag tror inte att det är med sorg i hjärtat som Ola Sundell ser på hur jag röstade. Men jag har sorg i hjärtat.</textBlock>
  </contentBlock>
  <contentBlock page="0" id="i-80569416d1c8e17b">
    <textBlock id="i-8d86bce598822479">Anf.  177  KERSTIN KRISTIANSSON</textBlock>
    <textBlock id="i-f1593490f5276a17">KARLSTEDT (s):</textBlock>
    <textBlock id="i-ce2ddc1ed05b476a">Fru talman! Som flera talare redan sagt debatterade vi i går det framtida försvaret. I dag tryckte vi på knapparna i den frågan.</textBlock>
    <textBlock id="i-84efb15385585d96">Nu kommer jag som andra västernorrlänning i rad, men det beslutet innebar bl.a. att garnisonen i</textBlock>
    <textBlock id="i-eaa2506e2ecc4780">Sollefteå skulle läggas ned. I och med det mister</textBlock>
    <textBlock id="i-cab1c5e0a055ba89">Sollefteå kommun ca 500 arbetstillfällen. Dessutom tillkommer de effekter som detta har på samhället i övrigt.</textBlock>
    <textBlock id="i-2ec5419cdb2f8766">Det var för mig som vänsternorrlänning - och det säger jag för att föregripa Ola Sundell - ett oerhört jobbigt beslut. Samtidigt har vi som ledamöter i Sveriges riksdag att ta ställning till ett totalförsvarskoncept för hela landet.</textBlock>
    <textBlock id="i-09df4495be4debbc">I dag, däremot, debatterar vi ersättningsjobben.</textBlock>
    <textBlock id="i-3756fd998473dea8">För Sollefteås vidkommande betyder det 300 statliga jobb och 300 privata jobb plus ytterligare utlovade insatser.</textBlock>
    <textBlock id="i-7f2f1a6b11071661">Jag tycker att det är positivt att sådana insatser görs för att lindra effekterna, och jag tror mycket på dem. Jag tror också att detta på många sätt kan bli en nystart för vår region.</textBlock>
    <textBlock id="i-dece983ea07ce5df">Det är ändå viktigt att påpeka att de utlovade ersättningsåtgärderna så snart som möjligt offentliggörs så att inte människorna på orten känner sig ovissa om framtiden. I ovisshet om sin framtida situation flyttar man från orten, och för Sollefteås framtid vore det en katastrof. En redan hårt drabbad utflyttningsort skulle därmed bli ännu hårdare drabbad. Oftast är det då de unga och kreativa människorna som flyttar, och de behövs så väl i det framtida omställningsarbetet.</textBlock>
    <textBlock id="i-ecff18737f9e8afb">Jag ska inte vara alltför negativ. En del positivt har redan hänt för Sollefteås vidkommande. Då tänker jag på Proffice etablering där. Jag vill minnas att regeringen beviljade 60 miljoner i slutet av februari i sysselsättningsbidrag för att det skulle etableras 300</textBlock>
    <textBlock id="i-9e20146a3080ce7b">nya arbetstillfällen i Sollefteå. Det var ett koncept som för övrigt kommunen hade utarbetat och som var förträffligt - det vill jag poängtera.</textBlock>
    <textBlock id="i-8b2a392b012339df">Allt detta är naturligtvis oerhört positivt, och vi ser det som ett första steg i omställningsarbetet. Men jag tänker också på de 300 statliga jobben. För sollefteåborna handlar det om utlokalisering av statliga verk eller myndigheter.</textBlock>
    <textBlock id="i-ae41d2f94bea1e77">Jag förstår att detta är en besvärlig process som måste handhas med största varsamhet. Det handlar ju om människor, och i sådana situationer måste man gå lite försiktigt fram. Men det är ändå nödvändigt att de boende i Sollefteå så snart som möjligt får besked om vilka statliga verksamheter som kommer att etableras på orten. Då är det nödvändigt - precis som också</textBlock>
    <textBlock id="i-590cbf8e9c66fc90">Birgitta Sellén påpekade i sitt anförande - att detta inte dras i långbänk och går via riksdagen. Om regeringen gör detta handhas det mer skyndsamt.</textBlock>
    <textBlock id="i-8fac6405335ec3b3">Gör man inte det och om tidsfristen blir för lång, då kommer tvivlen hos människorna. Det innebär att risken är stor att det blir dominoeffekter även på kvarvarande näringsliv.</textBlock>
    <textBlock id="i-36f3f39579b0cda0">Dessutom är det viktigt att de statliga utlokaliseringarna står i samklang med den näringskultur och den struktur som finns på orten.</textBlock>
    <textBlock id="i-70955b6c4a9e868e">Sollefteå, en kraftfull kommun, sade Birgitta Sellén i sitt anförande och visade ett litet kompendium som vi fick när vi uppvaktades av Sollefteå kommun förra veckan. Det står också på vägskyltarna när man åker in i Sollefteå. Vad syftar man då på? Jo, man syftar på vattenkraften.</textBlock>
    <textBlock id="i-c6122230f701ae1e">Därför tycker jag att delar av Svenska kraftnät skulle passa väl in i Sollefteås struktur. För övrigt skulle verksamheter kring just energi- och skogssektorn vara väl lämpade och stå väl i samklang med det näringsliv som i övrigt finns i Ådalsregionen.</textBlock>
    <textBlock id="i-98626cb1543e7444">Infrastrukturen har tidigare tagits upp här, och jag ska inte trötta er mer med att också påpeka detta. Men jag vill understryka att det är oerhört viktiga satsningar.</textBlock>
    <textBlock id="i-4f6fe6fbbbbba066">Vad jag vill påpeka i mitt anförande är två saker, dels tidsfaktorn, som är oerhört viktig, dels att de statliga utlokaliseringarna ska passa väl in i den traditionella näringsstrukturen i kommunen.</textBlock>
    <textBlock id="i-9de5d4f5d7251cf1">Går det att få detta att fungera, tror jag på en utveckling av Sollefteå och med detta också en positiv utveckling för hela Västernorrlands län.</textBlock>
  </contentBlock>
  <contentBlock page="0" id="i-75414f54ffd04877">
    <textBlock id="i-df738135be4cc108">Anf.  178  GÖRAN NORLANDER (s):</textBlock>
    <textBlock id="i-86fbc53dea11aa2f">Fru talman! Jag är den fjärde talaren från Västernorrlands län. Egentligen skulle jag  kunna nöja mig med att instämma med de tidigare talarna, men jag känner ändå ett behov av att säga något.</textBlock>
    <textBlock id="i-f6dc8c74fc0135dc">Fru talman! När vi i går debatterade försvarspropositionen var talarlistan väldigt lång. Jag noterade då att Per-Richard Molén, Moderaterna, anklagade oss för att visa dåligt intresse för debatten. Nu när det verkligen handlar om framtidsfrågor noterar jag att</textBlock>
    <textBlock id="i-d1b5c117a7676974">Per-Richard Molén lyser med sin frånvaro. Han har förmodligen lämnat lokalen och t.o.m. huset, och det tycker jag är anmärkningsvärt.</textBlock>
    <textBlock id="i-9d6bc66ec16bfbfc">Sedan, fru talman, tror jag att de flesta av oss är överens om att de åtgärder som är föreslagna i regeringens skrivelse kommer att behandlas snabbt och att de utlokaliseringar som det är fråga om nu verkligen kommer till stånd. Det är av flera skäl, dels för att man inte ska tappa framtidstron på de berörda orterna, men också för att tillvarata den kompetens som finns både hos den militära och den civila personalen.</textBlock>
    <textBlock id="i-97ba82a5c5e3fe6b">Jag tror dessutom att det är väldigt viktigt, speciellt när det gäller Sollefteå som tappar så många jobb, att det blir ett varierat utbud av arbetstillfällen, så att även de som inte är högutbildade utan som har jobbat civilt med betydligt enklare göromål får möjlighet till arbete.</textBlock>
    <textBlock id="i-dede267e825c7820">När det sedan gäller isbrytarna, som nämns i regeringens skrivelse, har man i Härnösand jobbat i mer än 20 år för att få dessa förflyttade dit isen normalt sett finns. Nu finns det ju ett massivt motstånd mot att flytta isbrytarna. Nu hoppas jag med det tillfälle som ges att det är sista chansen och att flyttningen nu blir verklighet. Det skulle betyda väldigt mycket, inte minst psykologiskt, om isbrytarna skulle få Härnösand som hemmahamn.</textBlock>
    <textBlock id="i-26c2603465c2e969">Vårt län är hårt drabbat, som tidigare talare har sagt, men vi är inte knockade utan fast beslutna att klara av den uppkomna situationen. Vi har också upplevt att vi har ett brett stöd av kamraterna i näringsutskottet.</textBlock>
    <textBlock id="i-a53ca37539b47451">Sedan är det naturligtvis tråkigt för dem som berörs, kanske här i Stockholmsområdet, av utlokaliseringen att behöva flytta på sig och berövas sina arbetsuppgifter. Det är med största förståelse för deras synpunkter som vi måste notera att detta kanske är lika illa som när försvaret lägger ned.</textBlock>
    <textBlock id="i-d71d00d6791e2cc7">Men det finns en positiv sak i sammanhanget, och det är att de som erbjuds att flytta kommer att få flytta till ett län som har en mycket vacker natur. Vi har ett gott utbud av fritids- och kulturaktiviteter och inte minst ett billigt boende, så de som får chansen att flytta till Västernorrland tycker jag ska ta den. De kommer som sagt var till ett mycket naturskönt område.</textBlock>
    <textBlock id="i-7ee3699a89c29a43">Jag kan också garantera att länets befolkning och kommunerna Sollefteå och Härnösand kommer att välkomna er som vill flytta till oss. Ni är hjärtligt välkomna.</textBlock>
  </contentBlock>
  <contentBlock page="0" id="i-a811685edb824ca5">
    <textBlock id="i-82d779f194bced1f">Anf.  179  GUNNEL WALLIN (c):</textBlock>
    <textBlock id="i-abaacf6d1141303b">Fru talman! På Skånebänken är det faktiskt glest nu.</textBlock>
    <textBlock id="i-b6adc0f63538619e">Jag sade i går i försvarsdebatten att man måste våga se helheten och möjligheterna. Det står jag fast vid även i dag.</textBlock>
    <textBlock id="i-84ec02bb16a93314">Vi som i dag har ställt oss bakom försvarsbeslutet har också, tycker jag, rätt att komma fram med våra synpunkter på det här förslaget. Jag noterade att Marianne Jönsson, som var uppe i debatten tidigare, avstod från att rösta om förslaget när det gällde just</textBlock>
    <textBlock id="i-df7db27b0b689555">Hässleholm.</textBlock>
    <textBlock id="i-e5e9a42014c16219">Men samtidigt som jag tog ställning i försvarsbeslutet tog jag redan i höstas initiativ till en träff med företrädarna för de regementen som finns i min valkrets, garnisonen i Hässleholm och F 10 i Ängelholm.</textBlock>
    <textBlock id="i-9c212e6079300a15">Jag bjöd in företrädare för berörda regementen, kommuner, fackliga organisationer, högskola, företag, region, länsstyrelse och en mängd organ. Det var ganska många som kom, trots att det hade varnats för det tokiga med att ordna träffen.</textBlock>
    <textBlock id="i-5053cd395a4210a1">Men det gäller ju att snabbt komma i gång med ett annat tänkande och, precis som jag sade, våga se helheten och möjligheterna. Jag tycker nämligen att vi inte ska komma med några konstlade sätt att sätta i gång verksamheter, utan vi ska ta vara på människors egen kreativitet. Staten ska vara med och stötta, men viljan måste ju komma underifrån om man ska få något att blomstra.</textBlock>
    <textBlock id="i-a50fdf955f3f1090">Jag kan säga att träffen som jag tog initiativ till var en bra start på ett nätverk för att spåna möjligheter. Det har gett resultat, särskilt i Hässleholms kommun där de båda kommunalråden har varit aktiva.</textBlock>
    <textBlock id="i-f59ecab1e9ea9fe0">Man har tagit fram en plan och underbyggda förslag på utbildningar tillsammans med både högskolan och andra företagsamheter. En hel del av detta nämnde</textBlock>
    <textBlock id="i-8977f6c22cb508a1">Marianne Jönsson här tidigare.</textBlock>
    <textBlock id="i-1260c01a1b22994f">Det som jag särskilt vill ta upp är frågan om polisutbildningen. Många från Skåne har drivit på i frågan på olika sätt.</textBlock>
    <textBlock id="i-1e3c1cb3491b10cb">I dag har vi i justitieutskottet haft en diskussion med Rikspolisstyrelsens chef, där frågan om polisutbildningen togs upp. Det är alltså ingen högskoleutbildning utan en högskoleliknande utbildning.</textBlock>
    <textBlock id="i-38f15002bcf2771e">Viktiga argument här är, förutom goda kommunikationer som har nämnts, närheten till högskola och universitet som har den här fakulteten och som är beredda att stötta upp, och det är just Lunds universitet och högskolan i Kristianstad. Där finns redan i dag en komptenshöjande utbildning för polisen i södra</textBlock>
    <textBlock id="i-d38943c4947f6887">Sverige. Det är ett bra och starkt argument. Men, som rikspolischefen sade i dag, är det de som äger frågan, och därför är det viktigt att plocka fram alla viktiga förutsättningar.</textBlock>
    <textBlock id="i-6170eee61c201035">En annan viktig förutsättning för Hässleholmsområdet är ju att man har goda kommunikationer, en bra infrastruktur och, som någon sade, ett bra boende till ett rimligt pris. Det är verkligen någonting att ta fasta på i det läge som vi befinner oss i just nu.</textBlock>
    <textBlock id="i-b921e9eb0945f8bd">Ängelholms kommun har inte varit så förutseende som Hässleholms kommun. Jag förstår att det moderata kommunalrådet har haft annat att ägna sig åt.</textBlock>
    <textBlock id="i-5bc60d05d3b1b2f2">Men Centerpartiet har, inte minst i den motion som jag har i det här ärendet, fört fram önskemål om bättre stöd till kommunikationer och en högskolesatsning. Vi vet också och har hört talas om vilka fantastiska möjligheter det finns på regementet. Det gäller både byggnader och anläggningar. De måste ju kunna användas på ett bra sätt. Det är viktigt att kunna hushålla med de resurser som vi har.</textBlock>
    <textBlock id="i-b226a376cd33993c">Jag har på olika sätt fört fram dessa argument, och jag kommer att fortsätta att verka för detta. Jag tror att det allra viktigaste är att vi alla blir positiva och vågar stötta kommunerna, så att de kommer i gång med kreativiteten. Tack!</textBlock>
  </contentBlock>
  <contentBlock page="0" id="i-42fbf5cec0f8ef09">
    <textBlock id="i-613f79d82f5eee19">Anf.  180  BENGT-OLA RYTTAR (s):</textBlock>
    <textBlock id="i-c2b31a02416e0c74">Fru talman! Det har inte varit en så särskilt angenäm dag i dag, eftersom vi har lagt ned Dalregementet. Men i Falun och i Dalarna är nog sorgearbetet redan överståndet. Där befinner vi oss nu i en konstruktiv fas.</textBlock>
    <textBlock id="i-fe9c501992f14ae2">De socialdemokratiska ledamöterna i Dalarna och</textBlock>
    <textBlock id="i-fae716744143d28e">Kenneth Johansson från Centerpartiet väckte en gemensam motion som innehåller 18 sidor med olika förslag som vi anser skulle vara lämpliga att genomföra för att förbättra Faluns möjligheter i fortsättningen. Det handlar om högskolan. Det handlar om resurser till Dalarnas forskningsråd. Det handlar om landstingets roll i forskningen. Det handlar om infrastrukturfrågor, som Tallenleden, riksväg 60 och riksväg 70. Det handlar om järnvägen, dels regionalt i</textBlock>
    <textBlock id="i-829c905a6e0bb65c">Dalarna, dels i förhållande till Stockholm. Det handlar om förutsättningarna för pendling. Dalarna har alltid varit ett pendlingslän. Det skulle underlätta vår situation avsevärt om vi kunde få bättre förutsättningar för pendlingen.</textBlock>
    <textBlock id="i-29d533895ae1289b">Söderhamnsgruppen gjorde en utvärdering av sitt arbete uppe i Söderhamn. Den har kommit fram till vissa slutsatser. Den säger att det är väldigt viktigt att kommunen accepterar den situation som har uppstått.</textBlock>
    <textBlock id="i-4d06fad9cc26da27">Jag tror att jag kan säga att man i Falun accepterar situationen så som den nu ser ut. Söderhamnsgruppen sade också att det var väldigt viktigt att det är en politisk enighet om en handlingsplan. Jag vet att</textBlock>
    <textBlock id="i-ff48d65b558d0eb5">Socialdemokraterna och de borgerliga partierna i</textBlock>
    <textBlock id="i-44087c3d47e52003">Falun är helt överens om vilka tag man ska ta, och de kommer att jobba hand i hand för att reda ut den här situationen. Ett annat krav som Söderhamnsgruppen ansåg var väsentligt var att det finns ett engagemang.</textBlock>
    <textBlock id="i-d6114511690944da">Jag kan lova att engagemanget verkligen finns.</textBlock>
    <textBlock id="i-67bd3742e6fbc5cc">Jag ser därför med en viss tillförsikt på vad som kommer att kunna uppstå ur den här situationen i andra änden. Men det krävs naturligtvis att Falun inte kommer i bakvattnet i förhållande till orter som är ännu hårdare drabbade utan att det blir en någotsånär rättvis behandling av det här. Det krävs också att</textBlock>
    <textBlock id="i-a4bd46e827fcd073">Genomförandegruppen verkligen kommer att spela en central roll i det här sammanhanget. Jag tycker mig se vissa skrivningar i utskottsbetänkandet som tonar ned</textBlock>
    <textBlock id="i-05829f26ea665e0c">Genomförandegruppens roll. Jag hoppas att det är en missuppfattning från min sida.</textBlock>
    <textBlock id="i-82d582350a5698f4">Det är naturligtvis viktigt att staten uppfyller sina utfästelser om statliga arbeten, som ska utlokaliseras till Faluregionen. Men jag tror att det allra viktigaste ändå är att vi får förutsättningar när det gäller infrastruktur, forskning och utveckling och resurser till högskolan. Högskolan kan gärna så småningom få bli ett universitet. Då skapar vi den kritiska massa som behövs för att regionen ska bli självgående. Men vi har också ett gammalt arv i Dalarna. Det har alltid varit svårt att klara sin försörjning i dessa trakter. Vi har oerhört många kvaliteter, men de tycks vara lite för långt bort för en del människor.</textBlock>
    <textBlock id="i-e8ec1ca0ab58609f">Jag har inget yrkande, utan jag hoppas att regeringen och Genomförandegruppen lever upp till de förväntningar som vi har.</textBlock>
    <textBlock id="i-7915fab97cd89531">Ola Sundell har nu lämnat kammaren, men för att förekomma honom kan jag säga att vi socialdemokrater till skillnad från moderaterna anser att vi inte kan ha ett större försvar än vad som är betingat av det säkerhetspolitiska läget. Tyvärr har Falun blivit en av de orter som har dragit det kortaste strået i det här sammanhanget. Tack!</textBlock>
  </contentBlock>
  <contentBlock page="0" id="i-0a7e0a62b35d4118">
    <textBlock id="i-b958dde70f00a7b8">Anf.  181  MARINA PETTERSSON (s):</textBlock>
    <textBlock id="i-79fe38a9bce63ec0">Fru talman! I min motion N318 har jag tagit upp frågan om utlokalisering av statliga verks IT-</textBlock>
    <textBlock id="i-fc6b507e9da54d41">avdelningar. Detta är en betydelsefull framtidsfråga för landets glesbygd och dess utveckling. Nu frågar sig många i plenisalen varför den är så viktig. Jo, i de statliga verken finns en hel del IT-arbeten. De finns inom dessa förvaltningar.</textBlock>
    <textBlock id="i-221a65937d43cb38">År 1999 sysselsatte statliga verks IT-avdelningar</textBlock>
    <textBlock id="i-46b17a0b5d7b8fe5">1 040 personer i Stockholm. Observera att denna siffra är ett halvår gammal! Dessa sysselsättningstillfällen finns hos myndigheterna och växer nu också snabbt. Man kan anta att det finns ett stort antal människor som är verksamma inom IT-arbeten men som inte har den tjänstemannabenämningen eller TNS-</textBlock>
    <textBlock id="i-984bb3da7d285a27">koden och därför inte kan kopplas till IT-arbete.</textBlock>
    <textBlock id="i-0da2d4382331a6b7">Teknikens utveckling möjliggör i dag arbete på distans. Eftersom överhettningsproblematiken i storstadsregionerna inte till fullo främjar IT-utvecklingen i hela landet borde det, enligt min åsikt, vara naturligt att se över dessa verksamheter och möjliggöra utlokaliseringar i en större grad gällande IT-sektorn.</textBlock>
    <textBlock id="i-228e684df1713afa">I det paketet som nu beskrivs kommer ca 1 280</textBlock>
    <textBlock id="i-6dd8a879abbdab1a">arbetstillfällen att lokaliseras till drabbade orter, men alla orter som är berörda får inte del av dessa insatser.</textBlock>
    <textBlock id="i-be957a1eb4ab11bf">Enligt min mening kunde man ha hämtat mera från</textBlock>
    <textBlock id="i-34fb097f2ec240f3">IT-området. Förhoppningsvis väcker mitt inlägg här i dag en tanke hos regeringen gällande de ytterligare</textBlock>
    <textBlock id="i-c2b0402696eb2b78">200 arbeten som det ska fattas beslut om och de övriga resurser som kan komma till dessa utsatta kommuner.</textBlock>
    <textBlock id="i-eb84bd11f743b343">I min värmländska stad Kristinehamn får 180 officerare gå på grund av Försvarsmaktens minskning.</textBlock>
    <textBlock id="i-8c59f60190251653">Jag vill med styrka poängtera att man borde ha tänkt ytterligare en gång i det avseendet.</textBlock>
    <textBlock id="i-3e5d69dce0299dc0">Fru talman! Den kraftiga befolkningsminskningen i värmländska kommuner gör att hela östra delen av</textBlock>
    <textBlock id="i-7fc2a49be209c00b">Värmland har stått i kö till bostadsakuten och kommunakuten. En stad som Kristinehamn drabbades av stora nedläggningar på 1990-talet. Jag kan bara nämna att 1 000 arbetstillfällen inom psykiatrin är borta, och på Saabfabriken försvann nu ytterligare 100. Man måste också betänka att ytterligare 150 människor inom näringslivet har varslats i Kristinehamn. Kristinehamn har inte blivit föremål för särskilda åtgärder som de övriga drabbade områdena.</textBlock>
    <textBlock id="i-994e9ad0bdd42e4b">Nu tar vi från de regionala medel som enligt  näringsutskottets betänkande ska kompensera de orter som inte omfattas av regeringens utvecklingsprogram för kommunerna för att finansiera också utbyggnaden av bredband. Detta försvårar ytterligare för våra kommuner genom att de regionala medlen minskas och Kristinehamn inte fått den kompensation kommunen borde ha haft.</textBlock>
    <textBlock id="i-2cc8a3dc7ceebd81">Genom den beskrivning som jag nu har gjort av det aktuella läget i Kristinehamn, och Värmland i övrigt, har jag visat att Kristinehamn har en sådan situation att åtgärder från statligt håll är nödvändiga.</textBlock>
    <textBlock id="i-df86e56d6d2e109f">Detta med tanke på den kommunala arbetssituationen, befolkningsminskningen och inte minst andra ekonomiska svårigheter som dessa kommuner har.</textBlock>
    <textBlock id="i-77774d6fe095abf4">Det innebär också svårigheter att med egen kraft kunna finansiera satsningar för tillväxt, som t.ex. att vara medfinansiär i olika EU-projekt. Vi önskar att regeringen och näringsutskottet betänker detta i det fortsatta arbetet.</textBlock>
    <textBlock id="i-02b694c36db1cf91">Fru talman! Man åsyftar i betänkandet tillväxtavtalen, men glömmer att tillväxtavtal i sin tur kräver att det finns regionala medel att prioritera i kommunerna.</textBlock>
    <textBlock id="i-df477fcf520d64e3">Därför bör man betänka att Kristinehamn och de närliggande kommunerna i östra Värmland i det sammanlagda bokslutet hade ett minus på närmare</textBlock>
    <textBlock id="i-6a4de5313e06681f">100 miljoner för år 1999.</textBlock>
  </contentBlock>
  <contentBlock page="0" id="i-9be4d2f06f1a73fa">
    <textBlock id="i-f7f12cc313886c98">Anf.  182  CHRISTINA PETTERSSON (s):</textBlock>
    <textBlock id="i-c052c3200cbd3cf2">Fru talman! För några timmar sedan beslutade riksdagen att avveckla vissa regementen, bl.a. LV 3 i</textBlock>
    <textBlock id="i-4d6bca5cdcd14690">Norrtälje kommun, samt om avveckling av Almnäs i</textBlock>
    <textBlock id="i-96d67169c4a88777">Södertälje kommun. Med anledning av detta beslut har jag begärt ordet för att understryka några viktiga frågor.</textBlock>
    <textBlock id="i-01b86c53c251761e">För vissa kommuner har regeringen föreslagit ett utvecklingsprogram, det tycker jag är bra. Men</textBlock>
    <textBlock id="i-fb3bca76f915b81f">Norrtälje och Södertälje, som ligger i Stockholms län, tillhör inte de kommuner som omfattas av utvecklingsprogram. Jag tycker att det är viktigt att även de här kommunerna uppmärksammas på grund av de förändringar som uppstår genom riksdagens beslut.</textBlock>
    <textBlock id="i-34367ec3f8294b13">Stockholm är ett s.k. överhettat område. Jag är dock ganska övertygad om att alla invånare i Norrtälje inte märker av denna överhettning. Norrtälje är en glesbygdskommun i Stockholmsregionen, och några som bor där och pendlar till ett arbete i Stockholm kan ha en enkel resväg på ca två timmar.</textBlock>
    <textBlock id="i-0f6514857949cf38">Stockholmsregionen kännetecknas av kraftiga obalanser i samhällsstrukturen. Det är stora skillnader på arbetsmarknaden mellan de centrala och de mer perifera delarna av regionen. Den kanske väsentligaste skillnaden gäller andelen arbetsplatser för personer med eftergymnasial utbildning.</textBlock>
    <textBlock id="i-34b0712ba1f3fa88">Norrtälje garnison är med sina nära 400 arbetstillfällen Norrtäljes fjärde största arbetsplats. En majoritet av dessa arbetstillfällen kräver eftergymnasial utbildning. Norrtälje har, i förhållande till riksgenomsnittet, mycket få arbetsplatser för högskoleutbildade.</textBlock>
    <textBlock id="i-2ae265f0078be7a0">Det är en förklaring till den mycket låga rekryteringen till eftergymnasiala studier. Förlusten av LV 3</textBlock>
    <textBlock id="i-f92e005f0e2a4795">innebär följaktligen en ytterligare förstärkt skillnad på utbildningsnivå i Norrtälje i förhållande till övriga</textBlock>
    <textBlock id="i-e581ac8dff028c7e">Stockholmsregionen.</textBlock>
    <textBlock id="i-e597b190025b59f1">Med det här perspektivet är det absolut inte acceptabelt med en passiv vänta-och-se-inställning som ibland visats gentemot de kommuner i vår region som berörs av regementsnedläggning. Med en sådan passiv inställning till problemen är vi övertygade om att resultatet även på lång sikt blir negativt för hela</textBlock>
    <textBlock id="i-4af63f1ecfa9a680">Stockholmsregionen.</textBlock>
    <textBlock id="i-ff85b608089b892d">Enligt vår bestämda mening kan en sådan negativ utveckling motverkas genom åtgärder för att förstärka intresset för högre studier och kompetensutveckling i</textBlock>
    <textBlock id="i-7ddf8c30cb899bd3">Norrtälje. Regionens universitet och högskolor har visat ett positivt intresse för att delta i en satsning på högskoleutbildning och kompetensutveckling. Däremot har man inga ekonomiska resurser att bidra med.</textBlock>
    <textBlock id="i-c58d48daaf56a4b7">En lösning vi kan tänka oss är att staten överlåter regementenas mark och lokaler fritt till Norrtälje och</textBlock>
    <textBlock id="i-68dfce78929fb0e5">Södertälje kommuner, som en kompensation för de arbetstillfällen som försvinner.</textBlock>
    <textBlock id="i-38d935c53dbc1609">En annan viktig lösning är att få en bättre infrastruktur och förbättrade vägar i vår region. De är faktiskt dåliga, men de diskuteras sällan särskilt mycket i riksdagen. Vägarna behöver faktiskt förbättras även i vår region.</textBlock>
    <textBlock id="i-6d8894b020e2bf8d">De här lösningarna gör det möjligt för våra orter att satsa sina resurser på en långsiktig strategi för att ställa i ordning regementsområden för nya uppgifter, så att avvecklingen av regementena gör det möjligt för Norrtälje och Södertälje att erbjuda sina kommuninvånare ett större utbud av kvalificerad utbildning och därmed bättre balans i hela regionens utveckling.</textBlock>
    <textBlock id="i-0a340bd9dcdb25cc">Om inte samhället bestämmer sig för en satsning på kompetenshöjning är alternativet att regementsområdena överlåts till privata intressenter på marknadsmässiga villkor. Den sannolika utvecklingen blir då ett betydligt mer kortsiktigt nyttjande av lokaler och mark. I sämsta fall får vi då en exploatering som inte ger något långsiktigt tillskott till samhällsutvecklingen, utan i stället riskerar att förstärka skillnaderna mellan Norrtälje, Södertälje och övriga delar av regionen.</textBlock>
    <textBlock id="i-173b3c195435b000">Fru talman! Jag tycker att min motion,</textBlock>
    <textBlock id="i-54fa70bc253d69b5">1999/2000:NU2, har fått en ganska bra behandling i näringsutskottet. Men jag avser att bevaka dessa frågor, och jag anser att det är viktigt att understryka de problem som har uppstått i och med riksdagens beslut om avveckling av LV 3 i Norrtälje och flyttning av</textBlock>
    <textBlock id="i-1debe1e2cc07986c">Almnäs från Södertälje.</textBlock>
    <textBlock id="i-5540f87dbc97bd2d">(forts.)</textBlock>
    <textBlock id="i-541d211b79afd17f">Ajournering</textBlock>
  </contentBlock>
  <contentBlock page="0" id="i-4db8a8bb16c6984d">
    <textBlock id="i-70939ae02f0f0324">Kammaren beslutade kl. 17.57 på förslag av andre vice talmannen att ajournera förhandlingarna till kl. 19.00 för middagsuppehåll.</textBlock>
    <textBlock id="i-d2f1db33df44b1cd">Återupptagna förhandlingar</textBlock>
  </contentBlock>
  <contentBlock page="0" id="i-c3592ef06af21e08">
    <textBlock id="i-4f8c43de6dea33a8">Förhandlingarna återupptogs kl. 19.00.</textBlock>
  </contentBlock>
  <contentBlock page="0" id="i-4f0604fdfd4194b6">
    <textBlock id="i-e06af53fc4030c35">7 §  (forts.) Utvecklingsprogram för kommuner med anledning av strukturomvandlingar inom</textBlock>
    <textBlock id="i-fa4202f44e70dab2">Försvarsmakten (forts. NU10)</textBlock>
  </contentBlock>
  <contentBlock page="0" id="i-004d61bd4a2f5b3f">
    <textBlock id="i-a2d1d61c6caf988c">Anf.  183  LENNART KLOCKARE (s):</textBlock>
    <textBlock id="i-9a6d9f5a7a505573">Fru talman! Kvällen är sen, men vi måste ändå ta en diskussion om de frågor vi har beslutat om i dag.</textBlock>
    <textBlock id="i-cdc6793d93749048">Det beslut som vi har fattat om försvarsorganisationen får ju effekter på de orter som har drabbats. Personal har mist sina jobb, och de måste naturligtvis förbereda sig på att få andra arbetsuppgifter i framtiden. Detta har naturligtvis präglat människors vardag med oro. Nu när vi vet att vi ska klara av att få nya ersättningsjobb, hoppas vi att glädjen ska kunna sprida sig lite grann.</textBlock>
    <textBlock id="i-0516423e695bd39e">Regeringen har i sin skrivelse Utvecklingsprogram för kommuner med särskilda omställningsproblem främst på grund av strukturomvandlingar inom Försvarsmakten redovisat hur man har för avsikt att lösa problemen med ersättningsjobben i de drabbade kommunerna.</textBlock>
    <textBlock id="i-0cab1a2958c93d9d">Jag vet att det pågår ett intensivt arbete för att uppfylla de uttalade löftena. Jag är även övertygad om att det kommer att ordna sig på ett bra sätt för de orter som på grund av försvarsbeslutet tappar arbetstillfällen. För oss i Norrbotten är det två orter, Boden och Kiruna, som drabbas.</textBlock>
    <textBlock id="i-0bd53768519a0357">Vad vi i dag kan erfara ser de planerade åtgärderna för Kirunas del bra ut. Satsningen på en rymdhögskola är en bra satsning för att behålla ungdomar i</textBlock>
    <textBlock id="i-bb8dbd0b5b1ba05b">Kiruna och eventuellt locka dit andra. Utökningen inom rymdsektorn, etableringen av kylforskningscenter och ytterligare forskningsinsatser på miljöområdet är framtidsbranscher som ger framtida positiva effekter.</textBlock>
    <textBlock id="i-462ec1cff69f0d56">Fru talman! Boden kan man kalla en offentlig bruksort, där närmare 70 % av jobben har funnits inom den gemensamma sektorn, bl.a. försvaret, landstinget och kommunen. I februari i år flyttades sjukhusets verksamhet till en närliggande kommun.</textBlock>
    <textBlock id="i-6c95b88ee92704e8">Nu minskar den militära verksamheten kraftigt. Försvarsbeslutet innebär att 500-600 arbetstillfällen upphör. Det pågår även ett intensivt arbete inom kommunen för att förändra strukturen på arbetsmarknaden. Kommunen arbetar hårt för att vända den negativa trenden när det gäller arbetstillfällen och utflyttning. Men vi behöver även hjälp från regeringen och Omställningsgruppen.</textBlock>
    <textBlock id="i-a2a2da76a0c9c3b7">För att skaffa ersättningsjobb för de arbetstillfällen som försvinner skulle det självklart underlätta om hela Bodens kommun inplacerades i stödområde A. I</textBlock>
    <textBlock id="i-b2f8a5e619308245">den frågan är det regeringen som beslutar efter godkännande av EG. Boden har genom ett antal dataföretag fått en tydlig inriktning mot Internetkommunikation. Därför är det nödvändigt med utbildningsinsatser inom IT-området på högskolenivå.</textBlock>
    <textBlock id="i-f5c0a99893d5e815">Fru talman! Förändringarna i försvaret blir särskilt kännbara för de civilanställda. Därför bör särskilda insatser göras för att kunna erbjuda civilanställda möjligheter till utbildning eller andra åtgärder som leder till nya jobb. De regler som Trygghetsstiftelsen använder sig av när det gäller militär personal bör även tillämpas på de civilanställda.</textBlock>
    <textBlock id="i-9cfb466da13151df">I kommunen finns Bodens fästning, som togs ur krigsorganisationen för ett par år sedan. Den är ett av de mest intressanta turistobjekten i landet. Kommunen har under lång tid arbetat för att ett av bergforten, som fortfarande är fullt utrustat, ska kunna bevaras som försvarsmuseum. Ett annat fort skulle kunna användas för upplevelseturism med olika aktiviteter eller andra näringsåtgärder.</textBlock>
    <textBlock id="i-2481ca8cbeaed4ce">Omställningsgruppen bör i sitt arbete även se hur resurser kan skapas som skulle göra det möjligt att bevara forten för eftervärlden och användas i någon form av näringsverksamhet.</textBlock>
    <textBlock id="i-04c6d44c8a202570">Fru talman! Det är angeläget att det så snart som möjligt kan redovisas positiva etableringar, så att personalen som nu mister sina jobb inte flyttar från orten. Dessa personer är viktiga för kommunens utveckling och utgör en viktig resurs även i Bodens framtida utveckling. Inom den militära sidan är de välutbildade och har erfarenhet från många områden, bl.a. inom data, administration, ledning.</textBlock>
    <textBlock id="i-49cb026931141312">Vi socialdemokrater från Norrbotten har i vår motion redovisat ett antal exempel på åtgärder som kan vidtas för att skapa nya arbetstillfällen i Boden och Kiruna kommuner. Flera av de arbetstillfällen vi har föreslagit innebär arbeten som kan skapa tillväxt och utveckling för framtiden.</textBlock>
    <textBlock id="i-0810ad314069996e">Fru talman! Jag har inget yrkande, men jag anser naturligtvis att Omställningsgruppen och regeringen bör ta fasta på de förslag till åtgärder som vi har redovisat i vår motion från socialdemokraterna i Norrbotten. Det handlar om en framtid som skapar tillväxt och framtidstro för oss i Norrbotten.</textBlock>
  </contentBlock>
  <contentBlock page="0" id="i-41dec8196edddb55">
    <textBlock id="i-462668780be10aba">Anf.  184  ROLF GUNNARSSON (m):</textBlock>
    <textBlock id="i-ae252f181d3e40d6">Fru talman! Jag har tillsammans med Kristdemokraternas Ulf Björklund väckt en motion i frågan. Jag tänkte passa på att lägga fram några synpunkter från denna stol, som de senaste timmarna har blivit något av en biktstol i stället för en talarstol. Det har varit många röd-gröna bikter den senaste timmen från denna stol.</textBlock>
    <textBlock id="i-76c0af5f4c0227cb">Tidigare i dag har Socialdemokraterna och Centerpartiet vunnit en klar voteringsseger - och med denna s.k. seger bl.a. utplånat Falun som regementsstad. En 375-årig epok har gravsatts. Så sett ur det perspektivet är detta en svart dag - extra svart om man är bosatt i Falun. Jag håller med Bengt-Ola Ryttar som sade att detta inte är en så angenäm dag. Jag kan sträcka mig till den meningen.</textBlock>
    <textBlock id="i-4975cf7e627c7997">Jag tänkte nu inte säga så mycket om begravningen utan om vad som händer efter själva begravningen.</textBlock>
    <textBlock id="i-5fce06ea03c446e6">Demokratin har gjort sitt i kammaren, dvs. raderat ut vårt regemente, och då talar jag i dag lite egoistiskt om Dalarna.</textBlock>
    <textBlock id="i-ad52c66b91a0c335">Som jag sade i går i försvarsdebatten hade jag hoppats att i alla fall Centern - Åke Sandström har väl åkt hem till Norrland, han sade flera gånger att hela Sverige ska leva - i sina överläggningar med</textBlock>
    <textBlock id="i-c109c5dc5ebb5d2f">Socialdemokraterna skulle ha agerat lite annorlunda.</textBlock>
    <textBlock id="i-59e1a1467c868d9e">Det hade underlättat om det inte hade blivit den satsning som det blev på överhettade Stockholm. Jag sade i går i försvarsdebatten, och jag står kvar vid det, att t.ex. Swedint flyttas och att det ska göras investeringar. Var ska investeringarna göras? Jo, investeringarna ska göras i överhettade Stockholm. Det stämmer inte med Centerns politik. Men, som sagt,</textBlock>
    <textBlock id="i-6df3f4776c0520f7">Åke Sandström är inte här, så han kan inte försvara sig. Jag ska inte angripa honom mer. Men det han sade stämmer inte.</textBlock>
    <textBlock id="i-f816c89e7a36641b">De som tryckte på knapparna i dag - socialdemokrater, centerpartister, och vänsterpartister - antog ett centralistiskt förslag. Detta är ett typiskt centralistiskt tänkande. Jag är själv en lantis. Jag har sagt detta flera gånger de senaste dagarna, bl.a. i den bensinskattedebatt jag hade med finansministern häromdagen. Vi blir färre och färre från det s.k. Norrland. Det blir svårare och svårare att förstå våra Norrlandsfrågor, t.ex. bensinskattefrågan. Den är också viktig för att ett län som Dalarnas län ska överleva.</textBlock>
    <textBlock id="i-a19a92824f0f248f">Då det gäller utvecklingsprogrammen för en drabbad kommun - i det här fallet Falun - är det dags att regeringen agerar. Jag tycker att det är bra att man inte har agerat tidigare. Demokratin måste i alla fall ha sin gång. Att börja agera innan dagens beslut hade inte varit riktigt rätt. Det är rätt att nu börja agera mot de löften som har givits.</textBlock>
    <textBlock id="i-6a1546e72989e64b">Jag har, väl bevarat, ett protokoll från denna kammare från en frågestund. Då frågade jag näringsministern i ett tidigt skede vad som skulle hända. Det var innan det kom några sådana här löften om program. Då svarade han att Falun skulle bli en vinnare.</textBlock>
    <textBlock id="i-0033c52907ff3dc0">Jag läser en gång till ur protokollet: Falun skulle bli en vinnare efter det som nu sker, att Dalregementet och Dalabrigaden läggs ned. Det är alltså upp till bevis nu för näringsministern.</textBlock>
    <textBlock id="i-dfe1dea6fd322dab">Fru talman! Jag håller även med Bengt-Ola Ryttar om att det är ett positivt tänkande hemma i kommunen, den borgerligt styrda kommunen. Dessutom är det en bred politisk enighet. Men än så länge har det kallats kejsarens nya kläder - och det kanske är med all rätt. Man ska kanske inte klä på någon förrän det är dags att göra det. Men det har varit den diskussionen hemma. Man ska satsa på så och så många platser i exempelvis högskolan. Men med den s.k. satsningen kommer det inga pengar, och då är det ingen riktig satsning.</textBlock>
    <textBlock id="i-b7d2a8050a96b0f7">Karl Gustav Abramsson hade en lite lyrisk formulering om att ta hänsyn till den civila personalen, omtanken om civilanställda. Han kände sympati. Jag undrar: Tänker regeringen agera på något särskilt sätt med inriktning på de civilanställda som ska avskedas? Jag fick ingen slutsats i vad K G Abramsson sade.</textBlock>
  </contentBlock>
  <contentBlock page="0" id="i-4d77d623fc05e46f">
    <textBlock id="i-0a00cc03e13f70be">Anf.  185  BENGT-OLA RYTTAR (s) replik:</textBlock>
    <textBlock id="i-bf118a66abdaafce">Fru talman! Rolf Gunnarsson ironiserade över att näringsministern har sagt att Falun ska bli en vinnare.</textBlock>
    <textBlock id="i-f40844fbbb4a8608">Jag tror att det vore bra mycket mer konstruktivt att verkligen ta fasta på detta yttrande, detta löfte, och se till att Falun blir en vinnare.</textBlock>
  </contentBlock>
  <contentBlock page="0" id="i-08a87fcfabfa7cb7">
    <textBlock id="i-93541028c68ead66">Anf.  186  ROLF GUNNARSSON (m) replik:</textBlock>
    <textBlock id="i-244848c74b412533">Fru talman! Orden blir ännu starkare när en så stark socialdemokrat från Dalarna som Bengt-Ola</textBlock>
    <textBlock id="i-90a467cf5f01466f">Ryttar instämmer i dem. Det känns jätteskönt att ha ännu ett protokoll där det står att vi ska bli vinnare i</textBlock>
    <textBlock id="i-665ec90a308e6270">Falun. Det kommer att stärka mig ännu mer när jag kan åka hem med det protokollet i näven till Falu kommun. Jag tackar en så stark socialdemokrat, med det inflytande Bengt-Ola Ryttar har i länet. Jag är säker på att Falun nu kommer att bli en vinnare.</textBlock>
  </contentBlock>
  <contentBlock page="0" id="i-3d46ba71577d4126">
    <textBlock id="i-2985ffd5828ca031">Anf.  187  BENGT-OLA RYTTAR (s) replik:</textBlock>
    <textBlock id="i-c887d0e3f3a7abc5">Fru talman! I mitt inlägg tidigare i den här debatten har jag poängterat hur pass stor samstämmighet det finns i den här frågan i Falu kommun, att socialdemokrater och borgerliga företrädare är eniga om hur det här ska hanteras och att de jobbar tillsammans för att göra det bästa möjliga av det. Jag tycker att det skulle vara bra mycket mer konstruktivt om Rolf</textBlock>
    <textBlock id="i-85cd3150596a13a4">Gunnarsson också kunde sälla sig till den skaran.</textBlock>
  </contentBlock>
  <contentBlock page="0" id="i-cc330053bd5de6ca">
    <textBlock id="i-0eb059e045be3147">Anf.  188  ROLF GUNNARSSON (m) replik:</textBlock>
    <textBlock id="i-9c22247feb3cd0c1">Fru talman! Jag skulle kunna delta i en tävling om vem som gör mest för Falu kommun med tanke på vad socialdemokraterna har gjort de senaste åren. Det är alldeles riktigt, Bengt-Ola Ryttar, att den borgerligt styrda kommunen Falun även har med socialdemokraterna i det här. Så var inte uttrycket från Ryttar.</textBlock>
    <textBlock id="i-2ac0ee6f421eb4b5">Men det är alldeles rätt. Det är bra. Det är en bra förutsättning och en bra grund att stå på när vi nu ska göra Falun till en vinnare.</textBlock>
    <textBlock id="i-982f530546d47a28">Och än en gång: Jag lägger ned rätt många timmar i veckan - och år och månader - på att göra Falun till en vinnare. Så den kritiken tar jag med väldigt mycket lugn och ro. Det här är väldigt bra. Vi ska tillsammans göra Falun till en vinnare. Nu har jag både</textBlock>
    <textBlock id="i-2aa92b3c90a7f1af">Ryttars tunga ord och tunga ord från näringsministern. Falun måste bli en vinnare!</textBlock>
  </contentBlock>
  <contentBlock page="0" id="i-81f8cfdfa877b9df">
    <textBlock id="i-808ada3f16e1b145">Anf.  189  KARL GUSTAV ABRAMSSON (s)</textBlock>
    <textBlock id="i-c35b0a5a1204e411">replik:</textBlock>
    <textBlock id="i-c36e5dacc7216699">Fru talman! Jag tycker att det låter som om Rolf</textBlock>
    <textBlock id="i-f40967a4b0b8d261">Gunnarsson och Bengt-Ola Ryttar är ganska överens om att det som nu föreslås, det som nu diskuteras, är något som är utvecklande för Falun. I omställningsgruppen förstår jag att man har tagit emot de här väldigt positiva signalerna från Falun. Där finns det en tro på att man ska kunna lösa det här och omstrukturera näringslivet så att det kan skapas tillväxt.</textBlock>
    <textBlock id="i-be07476e8b6e6610">Sedan, Rolf Gunnarsson: Den civila personalen ska hanteras lika väl som den militära. Där har ju regeringen och omställningsgruppen etablerat ett samarbete med både centrala fackliga organisationer och personal och fackliga organisationer på lokal nivå för att skapa ett utvecklingsprogram som är till för alla. Här ska man verkligen inte glömma bort någon, och det tycker jag att regeringen har redovisat i den skrivelse som vi nu behandlar i kammaren.</textBlock>
  </contentBlock>
  <contentBlock page="0" id="i-d6b62ea863a5dbfc">
    <textBlock id="i-2c1e41cab75ef424">Anf.  190  ROLF GUNNARSSON (m) replik:</textBlock>
    <textBlock id="i-75905d9ab761a4a5">Fru talman! Det är bra att den här samstämmigheten finns. Den är en bra grund för att fortsätta jobba i Falun. Det håller jag med utskottets majoritetsföreträdare om. Den skillnad som jag ser mellan civilanställda och anställda officerare är att de sistnämnda har kontrakt som ger dem en säkerhet att få jobb någon annanstans. Tryggheten för de civilanställda, som Abramsson var inne på i sitt inlägg, är inte alls lika. Där blir det en uppsägning.</textBlock>
    <textBlock id="i-dcda642b3c81dd8d">Jag såg att det här problemet togs upp i länets tidningar så sent som i dag, eller om det var i går.</textBlock>
    <textBlock id="i-5f5e23b5ef3c0b97">Översten och regementschefen oroade sig just för de civilanställda. De hade inte fått samma utveckling och möjlighet till nya jobb som officerarna, som i många fall har fått väldigt fina jobb i trakten och i länet.</textBlock>
    <textBlock id="i-e76e76df7bb5974a">Min oro kvarstår alltså för den civila sidan. Det var så att jag i Abramssons anförande noterade den här delen om civilanställda.</textBlock>
  </contentBlock>
  <contentBlock page="0" id="i-0e985d18a00a599a">
    <textBlock id="i-2d7a2ef4c4acf09e">Anf.  191  KARL GUSTAV ABRAMSSON (s)</textBlock>
    <textBlock id="i-35e978c0af6f04d0">replik:</textBlock>
    <textBlock id="i-2dc08b3dfecd0389">Fru talman! Det kan vara något mer komplicerat att hitta ersättningsarbete till de civilanställda. De militärer som blir friställda har i regel bättre grundkompetens och kan kanske på ett lättare sätt komma vidare. I de samtal som har förts i omställningsgruppen vet jag att man lägger väldigt stor vikt vid att se till att den civila personalen får det stöd och den hjälp som den behöver ha för att få nya jobb och utbilda sig.</textBlock>
    <textBlock id="i-ecf10504c0da59cf">Vi ska också komma ihåg att satsningen på att skapa nya jobb i det privata näringslivet är en av huvudpunkterna i det fempunktsprogram som regeringen har lagt fram i sin skrivelse. Jag tror att vi kan ha goda förhoppningar om att det kommer att lösa sig på ett verkligt bra sätt.</textBlock>
  </contentBlock>
  <contentBlock page="0" id="i-3b8962aa053a180d">
    <textBlock id="i-341b8bdd1ca2e31c">Anf.  192  ROLF GUNNARSSON (m) replik:</textBlock>
    <textBlock id="i-a662d92fb0dbce1f">Fru talman! När vi i dag som sagt har genomfört den här svåra tryckningen och lagt ned regementen är det självklart att vi bakom hörnet måste se positivt på det här och göra någonting. För att ta fasta på vad både Abramsson och Ryttar sade är det naturligtvis så att vi kan bli en vinnare här. Med en borgerligt styrd kommun och en regering som är socialdemokratisk kan ju Falun bara bli en vinnare.</textBlock>
  </contentBlock>
  <contentBlock page="0" id="i-d08a34182eea0813">
    <textBlock id="i-6cb22060b7978313">Anf.  193  INGER LUNDBERG (s):</textBlock>
    <textBlock id="i-cefb0096e16d5857">Fru talman! Få kommuner har så goda förutsättningar att förvalta regionalpolitiska insatser som</textBlock>
    <textBlock id="i-b81bcb35f8cab842">Karlskoga. Det är Sveriges civilingenjörstätaste kommun. Det finns en entreprenörsanda och ett samarbete mellan företagen och kommunen som bådar väldigt gott och som redan har givit goda resultat.</textBlock>
    <textBlock id="i-9eeebf8c01599ba2">Men det är också få kommuner som har så stora behov av regionalpolitiska insatser. Bofors har förändrats på senare år. Karlskoga har tappat över 9 000</textBlock>
    <textBlock id="i-a9b94beee2b8ce63">arbetstillfällen, och kommunen har fått gå in med hundratals miljoner kronor för att täcka kostnaderna för tomma bostäder och mycket annat. Därför är det så viktigt att Karlskoga finns med i omställningspaketet och så angeläget att man snabbt kommer i gång med åtgärder för att stödja de insatser som kommunen gör.</textBlock>
    <textBlock id="i-8200dc791bbb25e9">Det första är att inplaceringen i Stödområde B blir permanent. Det här är viktigt. Det är viktigt att riksdagen markerar gentemot de många som ifrågasätter de regionalpolitiska stöden vilken oerhört stor betydelse de har i dialogen med företag. Så är det t.ex. när man diskuterar alternativ för de många norska företag som har intresse för Karlskoga.</textBlock>
    <textBlock id="i-e2638ddeaa0836fa">Det andra är utbildningen. Där är jag glad över att skrivelsen tydligt markerar att det ska komma nya utbildningsplatser till Karlskoga, för högre utbildning spelar väldigt stor roll för regional utveckling.</textBlock>
    <textBlock id="i-f05c1f3feb97faf3">Det tredje är den industriella utvecklingen och forskningen. Där säger man i skrivelsen att man ska stödja uppbyggnaden av ett nationellt utvecklingsoch utbildningscentrum för distansoberoende service.</textBlock>
    <textBlock id="i-788a9062f4d2f2f4">Det här är spännande, och det är en del av den nya ekonomin.</textBlock>
    <textBlock id="i-4774695eafebb784">En annan bra sak är det formningscentrum som nu diskuteras tillsammans med Örebro och Karlstads universitet. Det finns en kompetens när det gäller formnings- och materialteknik i den här delen av</textBlock>
    <textBlock id="i-1601a161bd5ef3d0">Bergslagen som kan stödja hela Bergslagens utveckling mot att bli ett samhälle med mycket mer av kunskap.</textBlock>
    <textBlock id="i-d378b8a79b88cf92">Sedan kommer frågan om den grundläggande infrastrukturen. Jag är mycket glad - vi kommer att följa det med stort intresse och tar regeringens löfte på allvar - för att E 18 ska tidigareläggas. E 18 är central för Karlskoga och för förutsättningarna att hålla sambandet mot Örebro och Stockholm och vara en nära etableringsort mellan Stockholm och Oslo.</textBlock>
    <textBlock id="i-1247a529f15ecb13">Det är mycket betydelsefullt.</textBlock>
    <textBlock id="i-42497b68c971d94d">Slutligen vill jag tala om de 150 statliga arbetstillfällen som lokaliseras till Karlskoga. Jag var bekymrad över de många ifrågasättandena av en aktiv statlig lokaliseringspolitik som kom. Det är viktigt att vi vågar driva lokaliseringspolitik och se, precis som</textBlock>
    <textBlock id="i-f6f38f36b159d1a6">Gunnar Sträng gjorde på sin tid, vilka oerhörda möjligheter utlokalisering av statlig verksamhet ger när det gäller att skapa en intellektuell och teknisk infrastruktur i hela landet.</textBlock>
    <textBlock id="i-00b5af97ef5d81f6">Väldigt många av dessa förslag finns i den motion som Helena Frisk och vi andra från Örebrobänken lämnade in. Vi är glada för att regeringen nu tar tag i detta. Jag vill slutligen, fru talman, bara markera att det är viktigt att jobbet kommer i gång snabbt.</textBlock>
    <textBlock id="i-654ecec0685ca1de">Så har jag ett litet påpekande från en utbildningsutskottsledamot till näringsutskottet. Karlskoga ligger i Örebro län. Det är en del av östra Värmland. Det är viktigt att det utskott som hanterar regionalpolitiska frågor blir lika duktigt i geografi som vi vill att våra ungdomar i Sverige ska vara.</textBlock>
  </contentBlock>
  <contentBlock page="0" id="i-fae765b2f9fb7251">
    <textBlock id="i-08f9beeeee8ba3c2">Överläggningen var härmed avslutad.</textBlock>
    <textBlock id="i-8d3e6189ce88af4c">(Beslut skulle fattas den 5 april.)</textBlock>
  </contentBlock>
  <contentBlock page="0" id="i-37420ae67141f3d5">
    <textBlock id="i-5297f1add0f680aa">8 §  Utökat skydd för kodade tjänster</textBlock>
  </contentBlock>
  <contentBlock page="0" id="i-07589afb2bbefe70">
    <textBlock id="i-7d9b8e2f028ac091">Föredrogs konstitutionsutskottets betänkande 1999/2000:KU16</textBlock>
    <textBlock id="i-4d44beaac91e1c4c">Utökat skydd för kodade tjänster (prop.</textBlock>
    <textBlock id="i-7a3e77b174da8602">1999/2000:49).</textBlock>
  </contentBlock>
  <contentBlock page="0" id="i-800e72d4b7727f0f">
    <textBlock id="i-cbeaa267f4d7eea9">Anf.  194  EWA LARSSON (mp):</textBlock>
    <textBlock id="i-96f8ee2d65d53c5f">Fru talman! Jag vill börja med att yrka bifall till reservation 1 under mom. 1.</textBlock>
    <textBlock id="i-cbc7c0331d6d2ef7">Detta handlar om en ny lag om ett förbud mot viss avkodningsutrustning. Förslaget som riksdagen har att ta ställning till innebär delvis en anpassning till ett av Europaparlamentets direktiv. Jag tycker att vi hade kunnat förbättra vår lag för länge sedan och att vi inte skulle ha väntat. Jag är glad för de förslag som ges nu, men besviken för att vi inte går hela vägen och föreslår ett förbud mot innehav av olovligt kopierat kort.</textBlock>
    <textBlock id="i-5c4b9f5e0e51e19c">Denna marknad, fru talman, är mycket lukrativ.</textBlock>
    <textBlock id="i-c004e4c675633afb">Det är proffskodknäckare som snabbt skickar ut ny information om hur koder som de olika mediebolagen sätter ska knäckas över Internet. Försäljningen av piratkort ökar.</textBlock>
    <textBlock id="i-0ca6ec6d999a7464">Regeringen anser nu att det är befogat med gemensamma regler, men Finland och Norge har ju redan gått längre och har innehavsförbud, och i Danmark planerar man ett innehavsförbud. Då blir det inte gemensamma regler.</textBlock>
    <textBlock id="i-731b4dfde2549887">Regeringen säger sig också ha förståelse för att vissa remissinstanser har invändningar emot att privat innehav inte föreslås bli omfattat av beslutet. Då vill jag påminna om att samtliga remissinstanser som hanterar sändningskort - alltifrån Sveriges Television till Canal+ - är besvikna på att regeringen inte vill gå hela vägen fram. Det är samtliga av dem som omfattas av förslaget. När nu utskottet väljer samma linje blir jag också besviken.</textBlock>
    <textBlock id="i-49cfc1046dea765f">Uppskattningsvis finns det i Sverige i dag 200 piratkort på marknaden. Det är mycket pengar som går förlorade där - pengar som skulle kunna användas till att ge betalt till de upphovsmän som faktiskt är med i de olika programmen. I Danmark är det 250 000</textBlock>
    <textBlock id="i-956757d3aed5b2ea">piratkort ute på marknaden. Detta är uppskattade siffror. I Norge är det 60 000 och i Finland 30 000.</textBlock>
    <textBlock id="i-3ca7ecb9d4a763ae">Nu säger utskottet att det skulle bli svårt att kontrollera ett innehavsförbud. Ja, men jag menar att ett förbud skulle verka preventivt. Det har också framkommit vid seminarium att de som har ett förbud anser att det verkar preventivt.</textBlock>
    <textBlock id="i-50f913cea02da9b2">Nu får vi se om riksdagen tar beslutet och om det blir en minskning av piratkort på marknaden i Sverige. Jag menar att det hade varit bra om utskottet hade tagit ställning till frågan om en utvärdering om tre år.</textBlock>
    <textBlock id="i-901bfe5d8e84529d">Vi har ju det material vi har i dag. Vi kommer att kunna se om det blir någon förändring utifrån den marknad som finns för piratkort i dag. Om Danmark fullföljer det de har sagt och inför ett innehållsförbud kommer vi att kunna se om antalet privatkort minskar i Danmark men inte i Sverige.</textBlock>
    <textBlock id="i-eb803e05b4093690">Nu säger utskottet att det utgår ifrån att man ska följa upp detta och göra en utvärdering och det är bra, men för mig räcker det inte. Jag skulle vilja att riksdagen tog ställning i frågan om att göra en utvärdering om tre år, så att det fastslogs en tidsperiod. Det är alltid lättare att arbeta med frågor om man har en fastställd tidsperiod.</textBlock>
    <textBlock id="i-f5681d24d46c99a2">Återigen vill jag säga att jag tycker att det är väldigt bra att maximistraffet höjs och att förutsättningarna för åtal vidgas. Det är pinsamt när åklagare inte har redskap för att göra någonting åt ärenden. Att en särskild skadeståndsregel införs är också väldigt bra.</textBlock>
    <textBlock id="i-6f0c10b99309edf1">Men att vi inte får en utvärdering tycker jag, som sagt var, inte är bra.</textBlock>
    <textBlock id="i-46d8df599d2c208d">Sedan har vi definitionen av vad som är ett kort.</textBlock>
    <textBlock id="i-1de8623960c1a457">Vi har haft, och moderaterna har haft, ett förslag om att definitionen skulle preciseras. Också Riksåklagaren har anfört att det kan bli bevissvårigheter på grund av att de olika delarna säljs separat. Att utskottet inte tar någon hänsyn till detta tycker jag är anmärkningsvärt. I synnerhet eftersom Riksåklagaren anför bevissvårigheter tycker jag att man skulle ha stött vårt förslag och gjort en precisering.</textBlock>
    <textBlock id="i-a295a2aae0c00ca8">Nu säger utskottet att det kanske inte skulle ha blivit enklare med den preciseringen. Vem ska bestrida det nu när vi inte får en precisering? Vi får kanske ta upp denna fråga igen, och det blir kanske ett nytt förslag och ett nytt remissförfarande för att det visar sig att Riksåklagaren hade rätt. Det är synd. Vi har ärendet på bordet i dag och skulle ha kunnat ta också det beslutet.</textBlock>
    <textBlock id="i-d63d7cbd68504490">Med det tackar jag för mig.</textBlock>
  </contentBlock>
  <contentBlock page="0" id="i-8bdabb119b027eb4">
    <textBlock id="i-e691a1f8a61fe438">Anf.  195  TOMMY WAIDELICH (s):</textBlock>
    <textBlock id="i-90ca0eb287130316">Fru talman! Ewa Larsson argumenterar om piratkopieringen och säger att den är ett växande problem och att det är en lukrativ marknad. Det är helt riktigt.</textBlock>
    <textBlock id="i-2860ec7ee295fa52">Det är också därför som såväl Sveriges riksdag som</textBlock>
    <textBlock id="i-9134369e7a8c13af">Europaparlamentet och ministerrådet har engagerat sig i denna fråga. Vi har också i Sverige sedan tidigare en särskild lag - den s.k. avkodningslagen - som reglerar hantering av avkodningsutrustning. Med ett nytt EG-direktiv som grund föreslås nu också skärpningar av lagstiftningen just i syfte att komma åt piratkopieringen.</textBlock>
    <textBlock id="i-0227edbebdc770f4">Det innebär att all kommersiell hantering, inklusive import, förbjuds. Det innebär att maximistraffet för brott mot lagen föreslås höjas till fängelse i två år och att förutsättningarna för åtal föreslås vidgade.</textBlock>
    <textBlock id="i-8b9fa059ce219cd9">Däremot föreslås inte någon straffrättslig sanktion när det gäller privat bruk eller privat innehav av olovlig avkodningsutrustning, precis som Ewa Larsson påpekar, eftersom det skulle vara svårt att kontrollera efterlevnaden av ett sådant förbud. Förbud som det är svårt att kontrollera riskerar dessutom att undergräva den allmänna rättsmoralen.</textBlock>
    <textBlock id="i-7b0ee9ed22ab124d">Men det finns, precis som Ewa Larsson säger, anledning att följa upp denna lag. Utskottet förutsätter också att så sker och finner ingen anledning att komma med ett särskilt tillkännagivande om en utvärdering om tre år. Det kan ju t.ex. finnas skäl att redan innan tre år har gått komma till justeringar av lagen.</textBlock>
    <textBlock id="i-9b6020d059ef9acd">När det till sist gäller frågan om definition av uttrycket avkodningsutrustning anser utskottet att det är tveksamt om den formulering som Ewa Larsson m.fl.</textBlock>
    <textBlock id="i-64a639c7e302d913">föreslår skulle innebära någon större skillnad i bevishänseende. Som regeringen betonar i propositionen måste det i varje enskilt fall avgöras vad för slags utrustning som är avkodningsutrustning. Den nu föreslagna lydelsen stämmer dessutom överens med</textBlock>
    <textBlock id="i-d3983a59f6d0ba7a">EG-direktivet. Det är ju EG-domstolen som har ensam befogenhet att slutligt tolka gemenskapsrättens innebörd vid eventuella tvister. Det talar också för den här lydelsen.</textBlock>
    <textBlock id="i-c86fa8ccf24de5a0">Sammanfattningsvis, fru talman, yrkar jag bifall till utskottets hemställan och avslag på reservationerna.</textBlock>
  </contentBlock>
  <contentBlock page="0" id="i-923c1809c1a00288">
    <textBlock id="i-a1c31f3639049887">Anf.  196  EWA LARSSON (mp):</textBlock>
    <textBlock id="i-8ea284052c1e0e73">Fru talman! Om utskottet inte kunde tillstyrka vårt yrkande om en utvärdering inom tre år, varför då inte tänka på att det står inom tre år, om det var så att ni avstyrkte det bara för att ni kanske kommer att göra en utvärdering tidigare? Inom tre år utesluter ju inte den möjligheten. Jag tror inte att det är det som är skälet, utan att ni tror att ni kommer att uppnå ert syfte. Det tror inte jag. Där tror vi alltså olika.</textBlock>
    <textBlock id="i-d592814f22ae77da">Om man är rädd för att införa en lag, ett förbud som är svårt att efterleva, och att det då skulle undergräva rättsuppfattningen, skulle jag vilja säga att befintlig avkodningslag verkligen har undergrävt rättsuppfattningen. Det går ju inte att komma åt dem som privatkopierar kort. Det är en lukrativ marknad.</textBlock>
    <textBlock id="i-6a4cfa4daa036559">Jag hoppas nu att det blir en förändring, men jag tror inte att vi når hela vägen fram. Jag tror att vi ska göra som i Finland, Norge och Frankrike. Jag vet inte om deras innehavsförbud har undergrävt rättsuppfattningen, men ni skulle kunna höra med dem om det har gjort det.</textBlock>
  </contentBlock>
  <contentBlock page="0" id="i-ef1e16774825ceb6">
    <textBlock id="i-c43e0ed548d00af3">Anf.  197  TOMMY WAIDELICH (s):</textBlock>
    <textBlock id="i-9275a0b0d68a220c">Fru talman! Det finns ingenting som pekar på att</textBlock>
    <textBlock id="i-05072cb4b7850da5">Norges och Finlands förbud har lett till att man har fått bättre resultat. Det går inte att göra sådana bedömningar utifrån den utveckling som har skett. Det är möjligt att vi kan komma till en definitiv slutsats om några år - kanske inom tre år. Men som vi har bedömt det, och som regeringen har bedömt det, finns det inget entydigt bevis för att ett förbud skulle leda till förbättringar på det här området.</textBlock>
    <textBlock id="i-5dd447ecb2a5af88">Det är riktigt, som Ewa Larsson säger, att den nuvarande lagstiftningen inte har räckt till. Därför föreslår vi nu skärpningar av straffet för brott mot lagen och ett vidgande av förutsättningarna för åtal. Jag tycker att det är positivt.</textBlock>
    <textBlock id="i-43cfc7ca1c93e2ad">Vi kan diskutera frågan om utvärdering inom tre år kontra att utskottet förutsätter att regeringen kommer att följa utvecklingen. Ska det då tolkas så att utskottet förutsätter att det kommer någonting tidigare än om tre år? Det är inte så det ska tolkas. Det var min egen, personliga tolkning, att det kan gå fortare.</textBlock>
    <textBlock id="i-7d730b57ef8a1315">Vad jag vill säga är att eftersom vi förutsätter att regeringen kommer att följa lagen tycker vi att en hemställan om det här är onödig.</textBlock>
  </contentBlock>
  <contentBlock page="0" id="i-e80cd16b68852464">
    <textBlock id="i-7f9c376342572ffb">Anf.  198  EWA LARSSON (mp):</textBlock>
    <textBlock id="i-2f53b15fc114fc59">Fru talman! En sak vet vi väldigt säkert, och det är att utvecklingen går fort och att alltfler programbolag använder sig av kort även inom public service. Vi vet att frågan kommer att få ökad aktualitet och att det kommer att finnas fler kort på marknaden att privatkopiera. Problemet kommer hela tiden att öka. Det är en mycket lukrativ marknad. Stora pengar går förlorade - pengar som annars skulle kunna användas till att försörja dem som har gjort program, att stärka upphovsrätten och att göra många konstnärer ekonomiskt mer självständiga än vad de är i dag.</textBlock>
  </contentBlock>
  <contentBlock page="0" id="i-0b492d55e214a99d">
    <textBlock id="i-379352d691ec0637">Anf.  199  TOMMY WAIDELICH (s):</textBlock>
    <textBlock id="i-b71bbf929919aa70">Fru talman! Det stämmer att det är en väldigt snabb utveckling på den här marknaden. Den här lagändringen föreslås också omfatta informationssamhällets tjänster. Jag kan instämma i Ewa Larssons bedömning att det här säkert kommer att bli ett problem även på andra områden inom informationssamhällets tjänster. Därför är det viktigt att vi nu får en lagändring och en skärpning av lagen. Jag tycker att vi kan glädja oss åt det tillsammans.</textBlock>
  </contentBlock>
  <contentBlock page="0" id="i-def093c76d3b0298">
    <textBlock id="i-6095ee7da3ea04d1">Överläggningen var härmed avslutad.</textBlock>
    <textBlock id="i-d430d66489ccb802">(Beslut skulle fattas den 5 april.)</textBlock>
  </contentBlock>
  <contentBlock page="0" id="i-ff08abade1b792a9">
    <textBlock id="i-beb9132150c01fc1">9 §  Offentlighet och sekretess</textBlock>
  </contentBlock>
  <contentBlock page="0" id="i-6e55d6b60db046cd">
    <textBlock id="i-141b7b40acb59c1f">Föredrogs konstitutionsutskottets betänkande 1999/2000:KU17</textBlock>
    <textBlock id="i-8b3b8e57f86301bb">Offentlighet och sekretess.</textBlock>
  </contentBlock>
  <contentBlock page="0" id="i-332032df4cb50be4">
    <textBlock id="i-cb52cd50e312cbcc">Andre vice talmannen konstaterade att ingen talare var anmäld.</textBlock>
    <textBlock id="i-ceeb0cd9213a89cd">(Beslut skulle fattas den 5 april.)</textBlock>
  </contentBlock>
  <contentBlock page="0" id="i-3e9aade6dcba8dad">
    <textBlock id="i-38d0d871505564c3">10 §  Överförande av straffverkställighet</textBlock>
  </contentBlock>
  <contentBlock page="0" id="i-921083c3b8cdb86a">
    <textBlock id="i-008020cfd7ffff1a">Föredrogs justitieutskottets betänkande 1999/2000:JuU13</textBlock>
    <textBlock id="i-dd0efe68cd0c5326">Överförande av straffverkställighet</textBlock>
    <textBlock id="i-3512b30784d68fb3">(prop. 1999/2000:45).</textBlock>
  </contentBlock>
  <contentBlock page="0" id="i-accc79cba78abf14">
    <textBlock id="i-d744b7ffacfcfe54">Anf.  200  JEPPE JOHNSSON (m):</textBlock>
    <textBlock id="i-bfa0cb9f20392e8d">Fru talman! I detta betänkande behandlas regeringens proposition Överförande av straffverkställighet utan den dömdes samtycke. Det handlar om Sveriges tillträde till ett tilläggsprotokoll till Europarådets konvention från 1983 om överförande av dömda personer. Europarådets konvention från 1983 krävde samtycke från den dömda personen till att verkställigheten överfördes till ett annat land.</textBlock>
    <textBlock id="i-72ebd895eb6d080a">Tilläggsprotokollet gör det möjligt att överföra straffverkställigheten till den dömdes hemland utan att den dömda personen lämnar sitt samtycke. Det handlar om två olika tillfällen. Det ena är när personen har flytt till sitt hemland innan påföljden har verkställts, och det andra är när personen i samband med domen utvisas på grund av brottet.</textBlock>
    <textBlock id="i-927edd74e5bc878a">Fru talman! Till betänkandet har vi moderater lämnat två reservationer, och jag ska kommentera dem.</textBlock>
    <textBlock id="i-9731dd650a61acd2">Det är bra och tillfredsställande att möjligheten att överföra straffverkställigheten i samband med utvisning ökar, samt att regeringen anser att det är lämpligt att utvisningen bör ske i ett tidigt skede av verkställigheten. Detta ökar möjligheten att återanpassa den dömde till ett liv i frihet i det land där han sedan ska leva.</textBlock>
    <textBlock id="i-b1e6c8283fa52762">Många av dem som är dömda i Sverige och som förutom sitt straff har utvisningsbeslut i domen har begått grova brott. Många är dömda för grova narkotikabrott, dömda för att gjort tjänst som kurirer eller smugglare av narkotika. Deras avsikt har inte varit att stanna i Sverige. Det finns ingen anledning att dessa dömda ska avtjäna sitt straff i Sverige. De har ingen anledning att lära sig svenska, och det finns ingen anledning att i fängelset jobba med anpassning för att de ska kunna fortsätta sitt liv i frihet i det svenska samhället.</textBlock>
    <textBlock id="i-ac4b9d264f20f93a">Det finns därför mycket starka skäl till att de som är dömda till utvisning bör avtjäna sitt straff i respektive hemland. Belastningen på svenska fängelser skulle minska, och det skulle bli lättare att arbeta med övriga intagna och försöka anpassa dessa till ett laglydigt liv efter avtjänat straff. Utvisningen får naturligtvis inte innebära att vederbörande frisläpps direkt efter hemkomsten i det fall brottet i hemlandet inte betraktas som lika grovt som hos oss. Det motsatta måste naturligtvis gälla, att även svenskar som dömts i ett annat land ska kunna få verkställa sitt straff hemma i Sverige.</textBlock>
    <textBlock id="i-043912222b86ef6f">Utskottsmajoriteten skriver i betänkandet att utskottet utgår från att "regeringen, utan något särskilt riksdagsinitiativ, undersöker möjligheterna att ingå bilaterala avtal i den omfattning som är önskvärd".</textBlock>
    <textBlock id="i-b223bbedb75f9039">Fru talman! Vi som står bakom reservation 3 anser att regeringen bör kunna göra lite mer. Vi anser att regeringen ska intensifiera arbetet med att träffa överenskommelser med ytterligare stater om överförande av straffverkställighet.</textBlock>
    <textBlock id="i-af6de545d8ec3d7e">Fru talman! Då en utländsk medborgare döms i en svensk domstol förekommer det, i vissa fall, att den utländske medborgaren även döms till utvisning efter avtjänat straff. I sådana fall tar domstolen ofta hänsyn till att den dömde ska utvisas efter fängelsestraffet och utdömer en kortare strafftid. Denna rabatt tycker vi är helt fel. Det är, som jag ser det, att nedvärdera andra länder, att anse att andra länder inte är lika bra som Sverige att bo i och att det skulle vara ett extra straff att utvisas till sitt hemland.</textBlock>
    <textBlock id="i-e4a8ae23a80ea56e">I många fall har det visat sig att den dömdes hemland vägrat ta emot sina egna medborgare då de skulle utvisas efter att de verkställt ett fängelsestraff.</textBlock>
    <textBlock id="i-6c807bf8210a7558">I dessa fall har den dömde först fått "rabatt" på straffet och sedan efter avtjänat straff ändå inte kunnat utvisas. Även ni i utskottsmajoriteten, som anser att man ska ha rabatt på fängelsestraffet, borde kunna inse att denna praxis är fel.</textBlock>
    <textBlock id="i-1d4bfab1df8ffb7a">Utskottsmajoriteten skriver i betänkandet:</textBlock>
    <textBlock id="i-ab6e0579ae1035e9">"Utskottet anser för sin del att en möjlighet att beakta det men den dömde lider genom att han utvisas är nödvändig för att utlänningar inte i realiteten ska drabbas svårare i påföljdshänseende än andra dömda.</textBlock>
    <textBlock id="i-6a4ad1845bee5d6d">I de fall utvisning av en för brott dömd person inte kan verkställas därför att hans hemland vägrar att ta emot honom utgår utskottet från att regeringen söker lösa problemet genom överenskommelse med vederbörande stat."</textBlock>
    <textBlock id="i-7eae15db153cb8c6">Fru talman! Jag skulle gärna vilja ställa följande fråga till er som står bakom denna skrivning: Anser ni att det är ett men att utvisas exempelvis till Finland,</textBlock>
    <textBlock id="i-2bbc413f0f48951a">England eller Tyskland, eller varför inte Spanien?</textBlock>
    <textBlock id="i-cdcdf7f711c9b55d">Enligt vår uppfattning bör svenska och utländska medborgares brottslighet bedömas lika. När en utländsk medborgare döms till fängelse bör därför fängelsestraffets längd inte påverkas av om det samtidigt förordas att han ska utvisas.</textBlock>
    <textBlock id="i-0e284333908d20be">Fru talman! Vi står naturligtvis bakom båda våra reservationer. Men för tids vinnande yrkar jag bifall endast till den första reservationen, reservation 3.</textBlock>
  </contentBlock>
  <contentBlock page="0" id="i-714662b4f42338d9">
    <textBlock id="i-cc6d7425f00dde2e">Anf.  201  ALICE ÅSTRÖM (v):</textBlock>
    <textBlock id="i-7e5aabb9cfcf6bfd">Fru talman! Vi behandlar överförande av straffverkställighet. Det här betänkandet behandlar frågan om att godkänna tilläggsprotokollet till Europarådets konvention från år 1983 när det gäller överförande av dömda personer.</textBlock>
    <textBlock id="i-886e04754f9a8943">Vi i Vänsterpartiet har yrkat avslag på att man ska godkänna tilläggsprotokollet. Jag ska lyfta fram de skäl som vi i Vänsterpartiet har.</textBlock>
    <textBlock id="i-c2d21df166825c2d">Ett skäl är att det inte kräver något samtycke från den dömde om man ska begära att de ska avtjäna straffet i hemlandet. Det här gäller också de personer som är dömda till rättspsykiatrisk vård. Redan där tycker vi att det i dag finns en tveksamhet. Man kan bli dömd av domstolen till utvisning. Man kan också genom ett administrativt beslut bli utvisad när man har begått ett brott och sedan i svensk domstol har blivit betraktad som psykiskt sjuk och därför inte ansvarig för sina handlingar och därför i behov av rättspsykiatrisk vård. Att i det läget ändå fullfölja detta och säga att personen i fråga inte var fullt ansvarig för de handlingar som han eller hon begick och därför inte kan dömas till fängelsestraff men att han eller hon kan utvisas i alla fall. Dessutom ska dessa personer kunna överföras utan deras samtycke. Det tycker vi är en mycket tveksam konstruktion.</textBlock>
    <textBlock id="i-51f50c7a60f7498a">I detta fall ligger inte felet bara i tilläggsprotokollet utan felet finns redan från första början, att man kan dömas till utvisning när man döms till rättspsykiatrisk vård. Men det har vi inte tagit med i reservationen, eftersom vi faktiskt inte behandlar den frågan.</textBlock>
    <textBlock id="i-957579b38ccb08a2">Men det är en av anledningarna till att vi har sagt nej.</textBlock>
    <textBlock id="i-fe682e076406835b">Den här konventionen innebär i och för sig inte en skyldighet för Sverige, men den innebär en rätt för</textBlock>
    <textBlock id="i-4d18a1ab70ea5564">Sverige att kunna begära överförande av straffverkställigheten utan den dömdes samtycke.</textBlock>
    <textBlock id="i-60780c0038732dca">Fru talman! Om man lyfter fram den gruppen, som Jeppe Johnsson gjorde, så tycker jag också att det finns ganska klara argument för varför man ska kunna göra det. Jeppe Johnsson talade om de grova narkotikasmugglarna, kurirerna som inte har någon anknytning alls till Sverige. Det enda som har skett är att de tar sig in i Sverige med sin narkotika för att tjäna pengar och sedan ge sig av från landet igen. De har ingen anknytning alls till Sverige. Och i just dessa fall tycker också vi i Vänsterpartiet att det vore väldigt bra om man kunde genomföra detta.</textBlock>
    <textBlock id="i-661feec494a907c2">Men det är ju inte riktigt så enkelt. Och om vi hade kunnat skriva ett eget tilläggsprotokoll där vi hade kunna formulera detta själva, hade vi gärna formulerat ett tilläggsprotokoll med vilket man kunde genomföra detta överlämnande när det gäller dessa grupper.</textBlock>
    <textBlock id="i-b42d6752e3acc0f3">Men den möjligheten hade vi ju inte, utan det handlade om att godkänna detta tilläggsprotokoll.</textBlock>
    <textBlock id="i-b0743d608491bcff">Då måste jag lyfta fram att en mycket stor grupp av dem som är dömda också till utvisning är faktiskt människor som har levt i Sverige under väldigt många år. Det finns människor som faktiskt är uppväxta här i Sverige men som inte har svenskt medborgarskap, vilkas föräldrar kommer från andra länder, och familjen har valt att behålla sitt ursprungliga medborgarskap. De kan ha bott i Sverige i 10 år. De kan ha bott i Sverige i 15 år. Men de är inte svenska medborgare. Och om de begår något brott döms de till utvisning.</textBlock>
    <textBlock id="i-1463f6372e4f1075">Det finns mer än 300 barn i Sverige som har föräldrar som sitter i svenska fängelser och är dömda till utvisning. Barnen lever i Sverige. Det är många barn som är svenska medborgare. Men föräldern, som de kan ha levt ihop med under 10-15 år, är dömd till utvisning och får heller aldrig komma tillbaka till</textBlock>
    <textBlock id="i-26918911d4f66048">Sverige igen. Att då kunna göra detta också i ett mycket tidigt skede av verkställigheten utan att den dömde samtycker fråntar dessa människor en ganska stor möjlighet att faktiskt begära nåd när det gäller utvisningen. Vi vet att regeringen i en hel del fall faktiskt upphäver utvisningen. I dag är det nämligen en så oerhört stor brist i våra domstolar när det gäller att skaffa fram ett bra underlag, ett aktuellt underlag, som man ska ha i domstolarna när man ska döma till utvisning. Då ska man nämligen väga in anknytning till Sverige och hur den sociala situationen ser ut.</textBlock>
    <textBlock id="i-e93a407abdde0e67">Jag tycker, Jeppe Johnsson, att när det gäller den här gruppen är det givetvis ytterligare ett straff förutom fängelsestraffet. Visst är det ett men för dessa människor att bli utvisade från ett land där de har bott i så många år och kanske arbetat och verkat men också, det håller jag med om, begått ett brott, och det ska de straffas för. Men om de blir utvisade kanske de också mister möjligheten att över huvud taget ha någon kontakt med sina barn. Man låter dessa barn bli av med sina föräldrar utan att det finns något samtycke.</textBlock>
    <textBlock id="i-f7122096a55a34f3">Så länge vi i våra domstolar väljer att så ofta ta med utvisning i domen utan att faktiskt ta hänsyn till att denna människa kan ha växt upp i Sverige, kan ha bott här i många år, kan vara gift, kan ha barn och kan ha en mycket stark anknytning men ändå få en utvisningsdom, och så länge detta pågår och det inte sker någon förändring, så kan vi i Vänsterpartiet inte tycka att det är bra att Sverige godkänner detta tilläggsavtal.</textBlock>
    <textBlock id="i-92af5abef112ec57">Precis som Jeppe Johnsson sade, fru talman, så kan ju Sverige tjäna pengar på detta. Vi kan ju tömma delar av våra fängelser, och det blir ju mycket billigare för den svenska kriminalvården. Och vi är rädda för att detta också kommer att vara en drivkraft, så att vi får en överföring av straffverkställigheten i mycket högre grad än vad vi anser är rimligt.</textBlock>
    <textBlock id="i-25a8bef72e61f441">Fru talman! Vi i Vänsterpartiet inser ju att riksdagen kommer att bifalla hemställan i detta betänkande.</textBlock>
    <textBlock id="i-e6f4f4257084e1f8">Men vi i Vänsterpartiet kommer under den allmänna motionstiden att följa upp den här frågan och ta upp diskussionen om när domen ska innehålla beslut om utvisning. Jag hoppas att vi kan få en förändring i den grundläggande politiken och faktiskt använda oss av utvisning just i de fall där det är så oerhört klart och tydligt, som Jeppe Johnsson sade. Där tycker inte vi heller att det finns något skäl för att dessa personer ska avtjäna straffet i svenskt fängelse, dvs. när dessa personer inte har någon anknytning till Sverige.</textBlock>
    <textBlock id="i-76cf1ed243165e6a">Förhoppningen är, även om jag inser att det är svårt, att vi ändå kan ändra den här synen när det gäller utvisningsdomarna och att vi får ett system som fungerar bra och som tar hänsyn till den anknytning som dessa personer har och som tar hänsyn till de barn som faktiskt inte är skyldiga till något brott och som vi tar ifrån en förälder när vi skickar ut dessa personer från Sverige och kanske ser till att deras möjligheter att ha kontakt med sin pappa eller mamma i stort sett kanske försvinner för gott. Eller också måste dessa barn också flytta härifrån och faktiskt, trots att de är svenska medborgare, inte få uppleva den trygghet som andra svenska barn har.</textBlock>
    <textBlock id="i-619cca170a68c4d1">Fru talman! Med detta vill jag yrka bifall till reservation 1. Och om nu denna reservation skulle bifallas med anledning av mitt anförande måste jag också yrka bifall till reservation 2, annars skulle lagstiftningen bli felaktig.</textBlock>
  </contentBlock>
  <contentBlock page="0" id="i-4e9e5531cf2e405d">
    <textBlock id="i-b870ccffccb3fdae">Anf.  202  MÄRTA JOHANSSON (s):</textBlock>
    <textBlock id="i-584197096ec85cfc">Fru talman! Jag kommer att göra Alice Åström besviken. Jag kommer nämligen att yrka avslag både på hennes reservationer och på övriga reservationer.</textBlock>
    <textBlock id="i-f3173be568a4ef07">Det är alltså överförandekonventionen från 1983</textBlock>
    <textBlock id="i-ee78fd4183ca73ae">som vi diskuterar. Syftet med den var ju att öka möjligheterna att överföra verkställigheten av påföljden för personer som dömts i annat land än sitt hemland genom att erbjuda en enkel och lättillämplig ordning för en sådan överförandeprocedur. Överförandekonventionen krävde dock att den dömde personen skulle samtycka till att påföljden fick verkställas i ett annat land.</textBlock>
    <textBlock id="i-0b8b6e52a471dab6">Denna proposition behandlades i justitieutskottet</textBlock>
    <textBlock id="i-8ee03311ccaeb190">1983. I det betänkandet står att läsa att Sverige i förhandlingarna hade hävdat, åtminstone vad gällde utländska personer som hade utvisats i samband med fängelsedom, att det skulle vara en fördel om verkställigheten kunde föras över oberoende av samtycke.</textBlock>
    <textBlock id="i-66f96d224308f3dd">Vid det tillfället lyckades Sverige inte få gehör för sina synpunkter men det här har tagits upp vid andra tillfällen. Man har frågat sig om det är rimligt att kräva samtycke av den dömde i alla situationer.</textBlock>
    <textBlock id="i-d2746c1fd12de31b">Tilläggsprotokollet, som vi i dag ska ta ställning till, gör det möjligt, som Jeppe Johnsson redan redogjort för, att överföra straffverkställigheten utan att den dömde har lämnat sitt samtycke; detta i två fall.</textBlock>
    <textBlock id="i-a7661e46c968d303">Den ena situationen är det s.k. flyktfallet när en person har dömts för ett brott i Sverige och har flytt till sitt hemland innan påföljden verkställts. Då kan domslandet begära att den andra staten övertar verkställigheten av påföljden. Någon skyldighet för den dömdes hemland att överta verkställigheten finns inte, utan den staten får överta verkställigheten.</textBlock>
    <textBlock id="i-c7a41483a7410ccd">Den andra situationen där verkställigheten kan överföras utan den dömdes samtycke är när brottsmålsdomen säger, som Alice Åström så väl har beskrivit här, att den dömde personen ska utvisas när fängelsestraffet är avtjänat. I en sådan situation får domslandet göra en förfrågan till den dömdes hemland om att ett överförande ska ske.</textBlock>
    <textBlock id="i-67d3fe5463f82104">Det dömande landet, exempelvis Sverige om det är någon som blir dömd här, ska också förse verkställighetslandet med en förklaring som innehåller den dömdes uppfattning om överförandet samt en kopia av utvisningsbeslutet eller annat dokument som visar att den dömde inte får vara kvar i domslandet efter frigivningen.</textBlock>
    <textBlock id="i-5325c01d8f2bffc4">Om någon konventionsstat hemställer om att Sverige ska överta verkställighet av påföljd sker verkställigheten här enligt svenska regler. Den upphör om den andra staten beviljar nåd eller amnesti eller om domen tas upp till ny prövning.</textBlock>
    <textBlock id="i-235706401278d39d">Det är Kriminalvårdsstyrelsen i Sverige som ska göra framställan till det andra landet för verkställande av påföljden. Gäller det rättspsykiatrisk vård så är det</textBlock>
    <textBlock id="i-66373c50659332fa">Socialstyrelsen som ska göra det.</textBlock>
    <textBlock id="i-60aa3094bb4ea92e">I betänkandet finns det fyra reservationer. Ett par av dem vill jag kommentera. Vänsterpartiet vill, som</textBlock>
    <textBlock id="i-e5ba4478d61124bf">Alice Åström har redogjort för, att hela regeringens förslag om godkännande av tilläggsprotokollet ska avslås eftersom man befarar att en dömd person mot sitt samtycke kan bli sänd till ett land vars kriminalvård inte uppfyller mänskliga rättigheter.</textBlock>
    <textBlock id="i-9b90314f888e448d">Utskottet vill här anföra att tilläggsprotokollet kan undertecknas av stater som har undertecknat överförandekonventionen - alltså i första hand europeiska stater som har ratificerat konventionen om skydd för mänskliga rättigheter och de grundläggande friheterna, men det gäller också några andra. Här finns alltså en någorlunda garanti mot att ett överfört straff inte verkställs under oacceptabla förhållanden.</textBlock>
    <textBlock id="i-c5aec075364b1a38">Alice Åström tog också upp barnens situation. Det gäller då dömda som varit i Sverige rätt länge och som har barn i landet. I den motion som Vänsterpartiet väckt hänvisar man till barnkonventionen och Genèvekonventionen plus ytterligare någon konvention som jag för tillfället inte kommer ihåg namnet på.</textBlock>
    <textBlock id="i-faa32c01a3bcd6dc">Jag kontrollerade i går det här med barnkonventionen och konstaterade då att någon generalisering när det gäller utsändandet kan man inte ha. Barnkonventionen säger att man ska ta hänsyn till varje enskilt fall.</textBlock>
    <textBlock id="i-e1d617b79cd34abf">När Kriminalvårdsstyrelsen eller Socialstyrelsen ska begära att en påföljd ska verkställas utomlands har man anledning att ta ställning till, som vi har sagt förut här, under vilka förhållanden verkställigheten kan tänkas ske i den främmande staten. Skulle den dömde inte samtycka till överförandet kan vederbörande överklaga till regeringen som då får ta saken under övervägande.</textBlock>
    <textBlock id="i-c442ea15fbb2ebd3">Av kap. 8 i utlänningslagen framgår det också att en av- eller utvisning aldrig får verkställas till ett land om det finns skälig anledning att tro att vederbörandes liv skulle vara i fara eller att vederbörande skulle utsättas för tortyr eller liknande.</textBlock>
    <textBlock id="i-d144123936dcc8ae">Vidare understryker utskottet med kraft att en framställning om överförande av en i Sverige ådömd påföljd måste föregås av överväganden rörande de förhållanden under vilka verkställigheten kan komma att ske i den främmande staten. Framstår förhållandena som oacceptabla bör det enligt utskottets mening inte göras någon framställning om överförande.</textBlock>
    <textBlock id="i-c1bd5a831f7f06ac">I de två moderata reservationerna tycker man, vilket Jeppe Johnsson har bekräftat, att förslaget går i rätt riktning men att regeringen kunde göra mer -</textBlock>
    <textBlock id="i-1862820fc1e655f1">man kunde intensifiera arbetet med att få fram bilaterala avtal med länder som inte är anslutna till konventionen. Sådana här avtal finns det med några länder som inte är anslutna till konventionen. Vi har det t.ex. med Thailand.</textBlock>
    <textBlock id="i-031ef75eeac78e8f">Utskottet har behandlat frågan förut, för det har funnits motioner om detta. Då har man utgått från att det inte behövs ett särskilt riksdagsinitiativ för att regeringen ska kunna sluta bilaterala avtal.</textBlock>
    <textBlock id="i-510c7d7862457c7b">I propositionen framhålls som en allmän utgångspunkt att en återanpassning förmodligen blir effektivare om den dömde i ett tidigt skede överförs till sitt hemland. Beträffande den motionen är, såvitt jag förstår, reservanterna överens med propositionen.</textBlock>
    <textBlock id="i-921dae1120df780e">Fru talman! Med hänvisning till det som jag anfört här ber jag alltså att få yrka bifall till hemställan i betänkandet och avslag på reservationerna och motionerna.</textBlock>
  </contentBlock>
  <contentBlock page="0" id="i-0386264dc81f2082">
    <textBlock id="i-596e617f621063ec">Överläggningen var härmed avslutad.</textBlock>
    <textBlock id="i-5ba319f1ffa5a784">(Beslut skulle fattas den 5 mars.)</textBlock>
  </contentBlock>
  <contentBlock page="0" id="i-78ec698ff63cc4f9">
    <textBlock id="i-148471326f8261c6">11 §  Vissa kulturpolitiska frågor</textBlock>
  </contentBlock>
  <contentBlock page="0" id="i-2f0b7fe39ac55b71">
    <textBlock id="i-e2874c9010f3f457">Föredrogs kulturutskottets betänkande 1999/2000:KrU9</textBlock>
    <textBlock id="i-ab86d24a028f9d89">Vissa kulturpolitiska frågor.</textBlock>
  </contentBlock>
  <contentBlock page="0" id="i-b22a5429a9863314">
    <textBlock id="i-e2945234932d93e2">Anf.  203  CHARLOTTA L BJÄLKE-</textBlock>
    <textBlock id="i-c285c350eb7d064d">BRING (v):</textBlock>
    <textBlock id="i-5d46dfdd3f9e787a">Fru talman! Vänsterpartiet, Moderaterna, Folkpartiet och Kristdemokraterna har reservationsyrkanden som berör frågan om kulturens struktur.</textBlock>
    <textBlock id="i-68568d3176164f45">För snart 30 år sedan byggdes den nuvarande modellen för svensk kulturpolitik upp. Det är därför inte så konstigt att så många partier har viljan att driva på den kulturpolitiska utvecklingen, även om vi kan streta åt olika håll.</textBlock>
    <textBlock id="i-44d5dc5a39c2962c">I rapporten Soppa och skådespel åt folket lyfts på ett tydligt sätt fram de svårigheter som dagens kulturpolitik står inför. Vänsterpartiet tror därför att tiden är mogen för att den statliga kulturpolitiken ska gå ett steg vidare.</textBlock>
    <textBlock id="i-05b694fd401ec6e6">Vänsterpartiet anser att det krävs en omorganisering av Kulturrådet och att själva strukturen och kommunikationerna mellan staten, de regionala och lokala politikerna och kulturlivet måste förändras.</textBlock>
    <textBlock id="i-2525873846d87053">Kultur måste bli en naturlig del i all verksamhet. Det är en verksamhet som i större utsträckning än i dag ska utgå från de lokala behov som finns. Samtidigt måste staten fortsatt ta ett ansvar för att de kulturpolitiska målen uppfylls och sörja för kulturens utveckling på ett övergripande plan.</textBlock>
    <textBlock id="i-54af0166380b6b04">Vänsterpartiet har därför i reservation 3, vilken även Folkpartiet har ställt sig bakom, yrkat på att en utredning tillsätts för att ta reda på om de allmänna medlen fördelas och utnyttjas på bästa sätt och om statens stöd bl.a. via Kulturrådet fungerar dynamiskt.</textBlock>
    <textBlock id="i-02b70831fcb4ba2d">Kunskaperna från en sådan utvärdering skulle sedan ligga till grund för en ny kulturpolitisk struktur där</textBlock>
    <textBlock id="i-bb6aaea988fd1539">Kulturrådet omorganiseras så att samspelet mellan den statliga, regionala och lokala nivån bättre kan samordnas. Syftet är att de kulturpolitiska målen bättre ska genomsyra all kulturell verksamhet i vården, i skolan och i det dagliga livet.</textBlock>
    <textBlock id="i-475fe80ee7ed63aa">Frågan om kultursponsring tas också upp i betänkandet. Fenomenet sponsring har ökat på senare år inom hela kultursektorn, eftersom bristen på offentliga medel tvingar kulturskaparna att söka andra finansieringslösningar. Vänsterpartiet tror att detta i förlängningen kan skapa problem i den rent konstnärliga processen. Olika bindningar till sponsorer kan indirekt kväva skapandet och yttrandefriheten.</textBlock>
    <textBlock id="i-cebf24cfb8e01be0">Vänsterpartiet ser det som väldigt angeläget att kulturen även i fortsättningen ska kunna framhäva sin konstnärliga styrka utan bindningar till sponsorer.</textBlock>
    <textBlock id="i-587e17b396ef3837">Vänsterpartiet föreslår därför att regler för kultursponsring arbetas fram för att skydda kulturutövarna och värna yttrandefriheten i det konstnärliga skapandet.</textBlock>
    <textBlock id="i-c8c4fa5fc7546d04">Fru talman! Vi saknar i dag i stor utsträckning kunskap om hur samhällets kultursatsningar främjar jämställdheten, dvs. hur stor andel av satsningarna på kulturområdet som når kvinnor respektive män. Vi anser att detta bör utredas så att de kultursatsningar som görs främjar jämställdheten. Vidare föreslår vi för att förstärka detta att det införs ett åttonde kulturpolitiskt mål för att säkra könsperspektivet i statens kulturpolitik.</textBlock>
    <textBlock id="i-3a11d146e5186b4a">Till sist, fru talman, vill jag lyfta frågan om delaktighet och tillgänglighet i kulturlivet. Det behövs särskilda insatser inom kulturområdet för att nå nya kulturgrupper och öka delaktigheten i kulturlivet.</textBlock>
    <textBlock id="i-dfd067f88a6ce36e">Tanken att alla har rätt att möta, pröva på och delta i olika kulturella verksamheter måste förverkligas.</textBlock>
    <textBlock id="i-1c98063288a39ba6">Det är en rättvisefråga och en jämlikhetsfråga att alla oberoende av samhällsklass, utbildningsnivå, kön eller sexuell läggning ska ges möjlighet till delaktighet och spegling i kulturlivet. Kulturen får inte bara vara tillgänglig för de människor som har det bra ekonomiskt.</textBlock>
    <textBlock id="i-4cad8a60313fb5c0">Ofta hör vi att den verkliga kulturkonsumenten i dagens kulturliv är den väletablerade medelålders kvinnan. Utan att för den skull vilja ändra på dessa kvinnors kulturvanor vill vi bryta den dominansen och göra konsten och kulturen mer tillgänglig för grupper som samhällets kultursatsningar i dag inte når ut till. För att kunna uppnå detta måste man vidta en rad åtgärder.</textBlock>
    <textBlock id="i-4e008923765f479a">De homosexuellas verklighet måste bli ett naturligt inslag i kulturverksamheterna. Kulturens roll måste vara att spegla människors vardag i lika tider och ur olika perspektiv. Utanförskap är ett av dagens största problem. Om vi ska uppnå s.k. integration innebär det att ett givande och tagande mellan människor måste ske. Ska vi nå dit måste det finnas möjligheter till delaktighet och kommunikation.</textBlock>
    <textBlock id="i-b6fb70785c34e415">Vänsterpartiet menar att det även är viktigt att den invandrade kulturen visas på gallerier, teatrar, biografer och museer i större utsträckning än vad som är fallet i dag och att det får genomslag på alla kulturens områden i Sverige. Sverige är i dag inte bara är blågult utan i allra högsta grad också mångkulturellt.</textBlock>
    <textBlock id="i-48dd70dd3f56584b">Vänsterpartiet står med på 11 av betänkandets 23</textBlock>
    <textBlock id="i-f46fb1cdc9a721a7">reservationer. Vi har också bifogat två särskilda yttranden till betänkandet. Jag kan därför inte ta upp allt som vi anser vara viktigt i detta betänkande. Det är ett betänkande som bygger på motioner från den allmänna motionstiden.</textBlock>
    <textBlock id="i-78c33bf6b182f235">Fru talman! Avslutningsvis vill jag yrka bifall till reservation 3 och reservation 15.</textBlock>
  </contentBlock>
  <contentBlock page="0" id="i-7bae47905ede900e">
    <textBlock id="i-9c551e0b95cd24b8">Anf.  204  BIRGITTA SELLÉN (c):</textBlock>
    <textBlock id="i-3525f8028ec9e8f7">Fru talman! Jag börjar med att yrka bifall till</textBlock>
    <textBlock id="i-b438587240d2ecab">Centerpartiets reservationer nr 9, 13 och 19. Jag står givetvis bakom även Centerpartiets andra reservationer, men för tids vinning avstår jag från att yrka på dem.</textBlock>
    <textBlock id="i-34a005259b124da1">Den motion som ligger mig varmast om hjärtat än den om kultur för barn och ungdom. I vår kulturmotion ägnar vi stort utrymme till barn- och ungdomskulturen. Centerpartiet har länge framhållit att en växande andel av all kulturverksamhet i kulturinstitutioner ska inriktas mot barn och ungdomar. Vi anser att 25 % av de statliga kulturresursanslaget bör avsättas till dessa.</textBlock>
    <textBlock id="i-7b1ee9cc93f9b4e3">Det är viktigt att uppmuntra barns och ungdomars egna skapande, och därför vill vi satsa på dem. De är framtidens kulturbärare, och då är det viktigt att vi får dem intresserade av kultur. Det måste ske på deras villkor. Vi vuxna måste vara mer lyhörda till ungdomarnas önskemål och låta dem vara delaktiga i planeringen och utformningen av verksamheten. Därför tycker jag att det är väldigt positivt att det ska vara en ungdomens riksdag i morgon i denna kammare och att de själva har fått vara med och planera.</textBlock>
    <textBlock id="i-b1e0c5d09078ccbe">I Centerpartiets budget har vi avsatt 65 miljoner extra till just ungdomsverksamhet eftersom vi tycker att den är så viktig. Där är tanken att Ungdomsstyrelsen ska fördela pengar till olika aktiviteter som ungdomar vill genomföra.</textBlock>
    <textBlock id="i-9960b89c911271df">Fru talman! Infrastruktur är ett populärt ord i dag.</textBlock>
    <textBlock id="i-462f8158d942462b">I Centerpartiets kulturmotion talar vi om den kulturella infrastrukturen. Med det menar vi att det är viktigt att satsa på den regionalpolitiska kulturen. Lyckade kulturprojekt får ofta positiva konsekvenser för de olika regionerna.</textBlock>
    <textBlock id="i-8cd2ba6c4994fb6a">Under 1980- och 1990-talen har regionala och lokala kultursatsningar blivit ett hjälpmedel för att skapa en ny profil och inriktning för olika orter. En kulturell infrastruktur är lika viktig som utbildning och kommunikation. Alla är egentligen medvetna om hur viktig kulturen är, men när det kommer till resurser tycks många politiker tro att kultur inte kostar speciellt mycket.</textBlock>
    <textBlock id="i-680e26f3f358cf5a">Fru talman! Vår reservation 19 om det mångkulturella samhället är en annan reservation som jag yrkar bifall till, och som jag nämnde inledningsvis.</textBlock>
    <textBlock id="i-7891776e00c7361c">Vi lever i ett mångkulturellt samhälle där främlingsfientlighet och rasism breder ut sig. Det är, som vi centerpartister har framfört i vår motion Kr201, en stor utmaning att hitta en balans mellan integration och acceptans. Att inlemma nya medborgare i samhället samtidigt som vi låter samhället utvecklas till följd av nya impulser från andra kulturer är nödvändigt. Det är viktigt att ge stöd till de invandrades egna kulturella uttryck men också att erbjuda delaktighet i det svenska samhället.</textBlock>
    <textBlock id="i-17e787f326551051">Varje kulturinstitution bör därför ta ansvar för att verksamheten vänder sig till hela befolkningen -</textBlock>
    <textBlock id="i-5f0bfc52af6f138e">detta för att öka respekten för olika medborgares kultur och kulturarv.</textBlock>
    <textBlock id="i-3a4bd485d2783a7e">Fru talman! Det finns många fler områden i detta betänkande som är värda att orda om, men jag avslutar med några ord om de funktionshindrade. Det är viktigt att alla medborgare kan ta del av den kultur som erbjuds, som jag nyss påpekade i samband med våra nya svenska medborgare.</textBlock>
    <textBlock id="i-988bdbe017b0e025">Tyvärr kan vi se att en del funktionshindrade har problem med att kunna ta del av kultur på ett naturligt sätt. Vi har nyligen debatterat detta i kammaren, och då handlade det om syn- och hörselskadades möjlighet att ta del av utbudet i radio- och TV-sändningar.</textBlock>
    <textBlock id="i-626191bb7c27cbcc">Arbetet med att skapa delaktighet för de funktionshindrade inom kulturen går visserligen framåt, men arbetet går alldeles för långsamt. Detta har Centerpartiet, Moderaterna, Kristdemokraterna och Folkpartiet tagit upp i ett särskilt yttrande till betänkandet.</textBlock>
  </contentBlock>
  <contentBlock page="0" id="i-8f336987e46736a6">
    <textBlock id="i-d71d261abb806526">Anf.  205  LENNART KOLLMATS (fp):</textBlock>
    <textBlock id="i-3d5be789a802f72f">Fru talman! Kultur är ju ett mångfasetterat område, och det tycker jag att inte minst dagens debatter visar på. Men det är också bra att få diskutera de övergripande frågorna såsom målformuleringarna. De nuvarande målen fastställdes för några år sedan, och det är dags att ändra på dem. När vi läser dem anger de inte bara mål utan också medel för att nå målen. Vi från Folkpartiet vill därför renodla dem på det sätt som vi har tagit upp i vår motion, och jag vill utveckla dessa tankegångar en del.</textBlock>
    <textBlock id="i-bb57cc238d50cf60">Vi har begränsat oss till tre huvudpunkter: frihet, mångfald och kvalitet. Det är en liberal politik som syftar till att stärka humanismens och demokratins ideal i vårt samhälle och som tar sin utgångspunkt i den enskilda människan, i individens frihet. Och det pekar också på vikten av att vi står för ett rikt och skiftande kulturliv.</textBlock>
    <textBlock id="i-e763d70de68d5dbc">Det finns ett väldigt fint ord i svenskan, och det är skönt att inte behöva importera ett utländskt ord, och det ordet är bildning. Det låter lite gammaldags, men det innehåller så mycket och ger oss som individer möjlighet till personlig utveckling och medverkar till kreativitet och skapande.</textBlock>
    <textBlock id="i-30a4d08ae4bb87d1">Det är också viktigt att kulturen står för sig själv, dvs. den ska inte bara vara ett verktyg för att lösa andra problem i samhället, såsom t.ex. arbetslöshet och regional obalans.</textBlock>
    <textBlock id="i-209b54490b5f98a7">När det gäller våra mål frihet, mångfald och kvalitet har vi tagit fram ett antal delmål som tillika kan vara verktyg. Bland exemplen finns naturligtvis en del som finns med i de gällande kulturmålen, såsom yttrandefriheten, ett utmanande och fritt kulturliv, möjligheter till kunskaps- och idébildning.</textBlock>
    <textBlock id="i-398a6e1a1acd538a">Under mångfaldens grundprincip har vi som delmål att bevara kulturarvet, att främja internationellt kulturutbyte, att sprida olika kulturer inom landet.</textBlock>
    <textBlock id="i-bdcc7a4aa259a964">Under kvalitetens grundprincip har vi som delmål att främja professionalism och att stödja förnyelse i kulturlivet.</textBlock>
    <textBlock id="i-0bbdb55bf2872c0c">Fru talman! Vi tror att det är bra med en genomgripande debatt om kulturmålen igen. Jag yrkar bifall till reservation nr 12 under mom. 12.</textBlock>
    <textBlock id="i-7b82e376add065af">I skenet av detta yrkande är det inte så underligt att vi också önskar en utredning om en förändring av den kulturpolitiska strukturen. Folkpartiet förordar ett ökat regionalt självbestämmande. Det är en del, men vi anser också att det måste finnas en annan modell för att stimulera konstnärer, en modell som också bygger på ökad mångfald vad avser bidragsgivare och ökad mångfald beträffande förvaltare av medel till utövande konstnärer.</textBlock>
    <textBlock id="i-3e29b89a7a82ed4d">Det innebär att t.ex. Statens kulturråd måste ses över och också troligen minskas, att personunionen mellan Kulturrådet och Stiftelsen Framtidens kultur upphör, att organisationerna BUS, BONUS och allt vad de heter får konkurrens och öppen insyn m.m.</textBlock>
    <textBlock id="i-1ade0ea3d9e7d892">Det jag är förvånad över är att det vara när Vänsterpartiet och Folkpartiet som står bakom den här reservationen. Men jag hoppas att flera partier sluter upp när den återkommer under kommande riksmöte.</textBlock>
    <textBlock id="i-8c678ea72c011676">Centern vill i sig satsa mer på den regionala infrastrukturen, och jag tror att om vi anstränger oss skulle det inte vara så svårt att hitta gemensamma infallsvinklar åtminstone där.</textBlock>
    <textBlock id="i-1f5de792a3246c7e">Sedan blir jag något överraskad över att Vänsterpartiet vill satsa ytterligare medel på Riksteatern och</textBlock>
    <textBlock id="i-59e9c8b908c899a4">Riksutställningar. Vi vill delvis göra precis tvärtemot, dvs. minska t.ex. Riksteaterns egen turnéverksamhet, inte för att spara pengar utan för att föra över de pengarna till den regionala nivån. Jag trodde att en strukturförändring syftade till att stärka den regionala nivån, och har man inte totalt sett mycket mer pengar att satsa måste man omfördela, och det som jag sade syftar just till det.</textBlock>
    <textBlock id="i-b72ca3a997954686">Kristdemokraterna tar ju också i sin reservation om basstrukturen upp att besluten om den närmare fördelningen av bidrag ska fattas så nära verksamheten som möjligt. Det tolkar jag - och jag hoppas att jag tolkar rätt - som att även kristdemokraterna önskar gå i samma riktning som vi, även om man är något försiktigare för närvarande.</textBlock>
    <textBlock id="i-32548daaf7688efd">Som ni förstått har jag stor tilltro till kulturen, också för att profilera Sverige i olika sammanhang.</textBlock>
    <textBlock id="i-f95956ce7dd7c2ff">Jag tror alltså att ansatsen beträffande den famösa</textBlock>
    <textBlock id="i-ec1b83d8687ec10f">Sydafrikaresan egentligen var ganska bra, dvs. att kulturen skulle vara med och dra intresse till Sverige och svenskt näringsliv.</textBlock>
    <textBlock id="i-5a69b9cd3d88861b">Jag hoppas innerligt att inte de kringliggande fadäserna ska hindra att Sverige i fortsättningen använder sig av kultursatsningar för att stimulera och provocera, så att Sverige märks i en tuff internationell konkurrens. Vi vet i dag vad marknadsföring kan innebära, och det kan inte vara fel att ta hjälp av bland det bästa vi har, nämligen kulturen. I vissa avseenden hör de väldigt intimt samman, och som exempel kan nämnas design som ju är konst i praktisk tillämpning.</textBlock>
    <textBlock id="i-82959862b4286e8d">Vi har också en reservation där vi vill ha ett program för hur kulturen kan stödja exporten. För tids vinnande yrkar jag inte bifall till den, men jag står givetvis bakom den.</textBlock>
    <textBlock id="i-6d0f9ac1883e314e">Jag vill markera att vi i Folkpartiet är mycket positiva till sponsring, inte som ersättning för offentliga bidrag utan som komplettering. Att jag inte finns med i reservationen från moderaterna och kristdemokraterna beror på att man hänvisar till moderaternas yrkande 12 i deras motion - visserligen i den del som gäller sponsring, men avsnittet i moderaternas motion om kulturens finansiering innehåller så mycket av annat som för mig pekar snarare på ersättning av offentliga medel än komplettering. Det är orsaken till att jag inte följde med i den reservationen.</textBlock>
    <textBlock id="i-b1f0d24997466a90">Jag tror inte på Vänsterns tveksamhet beträffande bindningen till sponsorer. Vi behöver inte fler regler, snarare färre.</textBlock>
    <textBlock id="i-d0b5140e7f3aa2b1">Däremot vill jag instämma i de synpunkter som</textBlock>
    <textBlock id="i-4799efe2b1560e4f">Charlotta L Bjälkebring tog upp om kulturaktiviteter som påverkar attityder till homosexuella. Det är fortfarande lika tråkigt att det ska behöva poängteras att sådana insatser behövs. Men så länge det är så kommer vi i Folkpartiet att fortsätta våra intentioner.</textBlock>
    <textBlock id="i-cba9ca2be88ea561">Fru talman! Slutligen när det gäller funktionshindrade vill jag hänvisa till det särskilda yttrande som vi har där vi redovisar de reservationer som vi hade när radio- och TV-frågor behandlades. Det är viktigt att samma synsätt präglar även övriga kulturpolitiska områden.</textBlock>
  </contentBlock>
  <contentBlock page="0" id="i-42bd548671e442a8">
    <textBlock id="i-db6ecaf78524766c">Anf.  206  CHARLOTTA L BJÄLKE-</textBlock>
    <textBlock id="i-88168b986f9abb02">BRING (v) replik:</textBlock>
    <textBlock id="i-1dc722655014a40c">Fru talman! I dag var kulturutskottet på studiebesök hos Riksutställningar, ett studiebesök som jag tror att vi alla uppskattade väldigt mycket. Vi fick då klart för oss att Riksutställningar verkligen var mycket av en motor i den kulturverksamhet som finns ute i landet. Jag tror att det är bra med en statlig motor. Den värnar kvaliteten, även regionalt och lokalt. Den står också för en hög kompetens.</textBlock>
    <textBlock id="i-58664ec4949d70f9">Vi fick också veta i dag att man ute från landet kunde ringa från i stort sett vilket litet klassrum som helst och fråga om råd när man skulle göra t.ex. wellpappskärmar och sådana saker. Då kunde Riksutställningar direkt hjälpa till med den kompetensen. På så vis är det väldigt bra att staten satsar på den här verksamheten.</textBlock>
    <textBlock id="i-41cb313d124f6eec">När det gäller sponsorer tror vi att det vore bra om det fanns regler om sponsorspengar. Vi är oroliga för att den konstnärliga friheten annars kan gå förlorad om man som sponsor lägger sig i mer än vad man bör göra när man ger pengar. Därför tycker vi att det är bra med regler på det här området. Det ska inte vara några pekpinnar, utan det ska vara någonting som är gott och som ser till friheten, Lennart.</textBlock>
  </contentBlock>
  <contentBlock page="0" id="i-9056dacee9bd45df">
    <textBlock id="i-5cd612a8083daba4">Anf.  207  LENNART KOLLMATS (fp) replik:</textBlock>
    <textBlock id="i-bd5eba892158e2ed">Fru talman! Jag uppskattar i väldigt hög grad ordet frihet från Charlotta Bjälkebring. Det tycker jag är alldeles förträffligt.</textBlock>
    <textBlock id="i-61e191067713425a">När det gäller detta med Riksutställningar uppskattade också jag studiebesöken. Över huvud taget är de studiebesök vi gör väldigt givande. Om Charlotta</textBlock>
    <textBlock id="i-6df135a4eba0f6fd">Bjälkebring hörde rätt, var det exempel som jag tog upp Riksteatern, där jag hävdar att man ska kunna dra ned på den egna turnéverksamheten. Ute i regionerna finns regionala länsteatrar och liknande. Det finns inte riktigt samma organisation och kunnighet när det gäller utställningar, och jag valde medvetet att inte nämna Riksutställningar i mitt anförande.</textBlock>
    <textBlock id="i-7a998ae525245311">När det gäller sponsorer kan man ju diskutera vad som är sponsring. Är de landstingskommunala bidragen, de kommunala bidragen och de statliga bidragen till konstnärer sponsring eller inte?</textBlock>
    <textBlock id="i-3e7b1dd0d6f50c73">Vi lägger vår frihet i yttrandefriheten och den grundlagen. Jag tror inte att vi behöver ha en massa andra regler på alla möjliga och omöjliga ställen för att konstnärerna ska kunna känna sig fria. Det hoppas jag att de kan mot bakgrund av yttrandefrihetsgrundlagen.</textBlock>
  </contentBlock>
  <contentBlock page="0" id="i-a9aa2d9ac17cac6d">
    <textBlock id="i-aeab1cc05c71daff">Anf.  208  CHARLOTTA L BJÄLKE-</textBlock>
    <textBlock id="i-d5240a2481a4f250">BRING (v):</textBlock>
    <textBlock id="i-d41968d49b4219bd">Fru talman! Givetvis är vår yttrandefrihetsgrundlag någonting bra. Men jag tror ändå att det skulle vara gott att vi också  hade regler för sponsring. Det ena utesluter ju inte det andra.</textBlock>
    <textBlock id="i-95c15842ff045d4b">Jag tycker också att Riksteatern är en av de motorer som finns i svenskt kulturliv. Det är utomordentligt bra att man har egna uppsättningar. Därför vill vi öka stödet till Riksteatern. Likaväl är Dramaten och</textBlock>
    <textBlock id="i-f9862c18bdfed1de">Operan väldigt bra motorer i det svenska kulturlivet vad gäller scenkonst. Men de har inte samma möjlighet att komma ut och turnera och sprida sina produktioner ute i landet som Riksteatern har. Därför värnar vi särskilt Riksteatern.</textBlock>
  </contentBlock>
  <contentBlock page="0" id="i-d9ce3ee03ad18548">
    <textBlock id="i-e4202bee2d70b483">Anf.  209  LENNART KOLLMATS (fp) replik:</textBlock>
    <textBlock id="i-fe4ae242fa9a9ca7">Fru talman! Jag kan vara fel underrättad, men jag har för mig att man inom näringslivet har tagit fram frivilliga sponsringsregler. Det tycker jag är ett mycket bättre sätt. Det är uppenbart bara att konstatera att Charlotta Bjälkebring och jag har olika inställningar till det här. Charlotta är betydligt mer pigg på regler och bestämmelser, medan jag tror mycket mer på att det här kan fungera utan en massa regler och pekpinnar från vår sida.</textBlock>
    <textBlock id="i-a90f2d021f1d29e6">Sedan är jag fullständigt medveten om att vi har olika uppfattningar när det gäller Riksteatern, eftersom ni har en motion om att just öka stödet och vi har motioner om att flytta pengarna delvis ut till regionerna.</textBlock>
  </contentBlock>
  <contentBlock page="0" id="i-caf786dda9413845">
    <textBlock id="i-9d3d0f5d042af5d4">Anf.  210  EWA LARSSON (mp):</textBlock>
    <textBlock id="i-3afee4a84acf41ce">Fru talman! Först vill jag bara säga att pengarna till Riksteatern går direkt ut till regionerna, precis som Lennart Kollmats efterlyser.</textBlock>
    <textBlock id="i-731f772affabeba1">Jag börjar med att yrka bifall till reservation 8 under mom. 7.</textBlock>
    <textBlock id="i-b72433204e61e3a5">Det finns två huvudaktörer på kulturmarknaden, alltså den marknad som inte är kommersiell och därför behöver samhällets stöd för att överleva och utvecklas. De är Kulturrådet och Framtidens kultur. Det finns också andra aktörer, men dessa är huvudaktörerna.</textBlock>
    <textBlock id="i-8bad47fef8f1fc82">Den förstnämnda ska garantera överlevnad, utvärdera utfall av insatta medel och möjliggöra utveckling. Den andra ska mer se till nyskapande och stödja igångsättning av nya projekt.</textBlock>
    <textBlock id="i-e49b5afc7aff133f">Jag tycker inte att dessa båda garanter för den icke kommersiellt gångbara kulturen har en rimlig ekonomisk fördelning mellan sig. Även Kulturrådet måste kunna ge ekonomiskt stöd till utveckling av befintlig verksamhet. Det gäller allt från Vadstena-Akademien till Länsteatern i Uppland. Deras s.k. obundna medel är alldeles för små i dag och räcker inte till utveckling och förnyelse. Dessutom har trenden varit att regeringen lagt på dem nya utvärderingsuppdrag - och även vi i riksdagen - men utan att det har tillkommit nya medel. Jag hoppas att den trenden nu är bruten, att den nominella inkomstminskningen stoppas och att stödet till utvecklingsverksamhet förstärks.</textBlock>
    <textBlock id="i-8cfebdfd4b73ec66">Sedan tänkte jag säga lite mer om de tre R:n, alltså Svenska riksteatern, Stiftelsen Svenska Rikskonserter och Riksutställningar. De behöver ökade resurser för sin utveckling.</textBlock>
    <textBlock id="i-3cff1625ee33a425">För fem år sedan diskuterade vissa partier seriöst nedläggning av alla tre. I dag har detta antal partier minskat, så nu är det inte alla tre man talar om. Men ändå finns det ett hot över dem, tycker jag, trots att verkligheten visar att de tre r:en de senaste åren visat på mycket positiva resultat. Deras betydelse för att våga lite mer, stå för idéer och nyskapande inom deras olika verksamhetsområden kan inte nog understrykas. Den kunskap som de bygger upp delar de ju med sig av till andra och hjälper därmed till att hålla utvecklingen i gång i hela landet.</textBlock>
    <textBlock id="i-3626bf374ad4c067">Även om vi ger mer ekonomiskt stöd till länsteatrar, så att de ska ha råd att turnera mer, måste vi väl ändå unna våra vänner i landet att se ett lite större utbud även i den egna regionen - det utbud som</textBlock>
    <textBlock id="i-efdc78c63d173d28">Riksteatern står för.</textBlock>
    <textBlock id="i-73f62c3aa495dc78">Jag vill också säga lite om det samiska kulturcentrumet i Stockholm som vi har yrkat på. Med det vill jag också yrka bifall till reservation 10 under mom.</textBlock>
    <textBlock id="i-7e45ffb048334c9f">19 och 20.</textBlock>
    <textBlock id="i-5b77bee429514bc6">Jag menar att detta är en angelägenhet för hela landet och att vi borde ta ett nationellt ansvar för en uppbyggnad. Den samiska befolkningen har fått del av socialt och ekonomiskt välstånd, visst. Men deras kulturella behov och önskningar, deras egna önskningar, negligeras fortfarande. Ibland hänvisar man till Sametinget och säger: Ni får lösa problemen där.</textBlock>
    <textBlock id="i-3610cd414f0657ee">Här får ni en påse pengar.</textBlock>
    <textBlock id="i-7535e48a3b8ba07e">Men ett samiskt kulturcentrum i Stockholm är lika mycket en nationell angelägenhet som Svenska institutet är när man marknadsför t.ex. svensk litteratur utomlands, tycker jag. Självfallet ska samernas egna analyser av den samiska kulturens förutsättningar och utvecklingsmöjligheter vara utgångspunkt i det svensk-samiska kulturarbetet.</textBlock>
    <textBlock id="i-aca89c972f642b07">När jag föreslår ett samiskt kulturcentrum är jag språkrör för samerna i Stockholm, för de saknar en egen röst här i riksdagen. Jag framför alltså deras egen kulturella önskning.</textBlock>
    <textBlock id="i-daf25ce93501bf88">Jag blev så stimulerad av Birgitta Sellén när hon talade om kulturella infrastrukturer så jag tänkte tala lite bypolitik här.</textBlock>
    <textBlock id="i-37b890443e4e990d">I storstäderna är kulturell infrastruktur samma sak som nationalstadspark, som tysta områden, t.ex. Hall och Grödinge, och sammanhängande grönområden som i Järfälla. Hoten mot dessa tysta kulturella infrastrukturer är en sanslös kommunal och, i vissa fall, länspolitik som inte ser längre än till kommungränsen eller sin egen näsa.</textBlock>
    <textBlock id="i-0fc1efeef5e93403">Jag ser det här som ett hot mot hela Mälardalens regionala utveckling. En flygplats i Hall t.ex. skulle drabba Södertäljes tredje största arbetsplats. De olika antroposofiska verksamheterna som Kulturhuset, trädgårds- och jordbruksnäringen är av världsintresse liksom  medicinsk verksamhet som Vidarkliniken och arbete med utvecklingsstörda med bl.a. musikinstrument till hjälp.</textBlock>
    <textBlock id="i-f53f82b6ab300225">När landshövding Adelsohn beskriver för riksdagens ledamöter vad som behöver göras för att Halls flygplats ska bli av, säger han att det endast handlar om att lösa in ett par hundra fastigheter och att ägarna ska få betalt enligt ett riktigt marknadsvärde för sina hus. Inte med ett ord nämner han den bullermatta som då skulle läggas över hela det här området. Han nämner heller inte att området är kulturhistoriskt intressant ur gravplatssynpunkt eller att man i hela världen omtalar denna stora antroposofiska verksamhet som inte finns samlad någon annanstans. Hans agerande utgör ett hot mot regionens kulturella infrastruktur.</textBlock>
    <textBlock id="i-be3d3369ecce99b3">Han nämner inte heller att det finns möjlighet till ökad flygkapacitet i Skavsta eller i Västerås, om nu trafiken ska öka. Länets egen egoism lyser igenom.</textBlock>
    <textBlock id="i-435ca4598ea1e1fe">Allt tal om nödvändigheten av en västerled från socialdemokrater och moderater i länet handlar bara om ett krav för att man ska kunna exploatera Järvafältet. 70-80 % av biltrafiken ska fortfarande in till cityområdet. Att den kulturhistoriskt värdefulla Lovön beläggs med en bullermatta nämns inte med ett ord. De här herrarna - det är nämligen herrar - värdesätter inte ett område som har bebotts sedan stenåldern och förmodligen mycket längre. Deras planer utgör ett hot mot hela Mälarregionen. Att bristvaran tyst kulturmiljö exploateras runt Stockholm innebär en minskad tillväxt i Västerås, Eskilstuna, Uppsala,</textBlock>
    <textBlock id="i-34bab8eb833ef61c">Sigtuna, Strängnäs osv. - alla de här städerna i Mälarregionen som har t.ex. utbyggd tågtrafik.</textBlock>
    <textBlock id="i-1493c7d3c004b536">I år yrkar jag inte på ett nytt nationellt kulturpolitiskt mål där livsstilsmönster ska gynna kommande generationer. Jag tror att vägen dit bl.a. handlar om att man ska förstärka länsstyrelsernas verksamhet och</textBlock>
    <textBlock id="i-84f19f5ce8130d9e">Riksantikvarieämbetet. Deras ställning måste stärkas.</textBlock>
    <textBlock id="i-a41ad03301c1d787">I de planer som presenteras ska deras kunskap också finnas med. Tack!</textBlock>
  </contentBlock>
  <contentBlock page="0" id="i-22d7d22a1586c8bb">
    <textBlock id="i-eae4c44c390f8855">Anf.  211  LENNART KOLLMATS (fp) replik:</textBlock>
    <textBlock id="i-a4fbdf8efc9ff159">Fru talman! Repliken gäller inte den regionalpolitiska utläggningen; den kan jag inte.</textBlock>
    <textBlock id="i-0b4d9a0167941e57">Ewa Larsson tar upp att hon önskar mer resurser till de tre R:n. Ewa Larsson nämner i sitt anförande att man också behöver ökade resurser ute i regionerna.</textBlock>
    <textBlock id="i-f211f53ab4a5ae2c">Ewa Larssons parti tillhör ju regeringsunderlaget.</textBlock>
    <textBlock id="i-040d00da5e12457d">Därför är jag intresserad av vilka omprioriteringar som Ewa Larsson vill göra med tanke på att det finns så mycket resurser till de tre R:n och till teatrarna och liknande i länen.</textBlock>
  </contentBlock>
  <contentBlock page="0" id="i-f293cf7bcc04ddcb">
    <textBlock id="i-7304468a6ecbc4e3">Anf.  212  EWA LARSSON (mp) replik:</textBlock>
    <textBlock id="i-a9d83c3622722398">Fru talman! På detta kan jag bara svara att mycket vill ha mer. Om vi är riktigt ärliga mot varandra och skalar bort kulturbudgetens del när det gäller ungdom, idrott och folkbildning så finner vi att det bara ligger på lite drygt 4,7 miljarder. Det är inte mycket.</textBlock>
    <textBlock id="i-9347ae3587664791">Jag tror att alla partier behöver hjälpas åt för att stärka kulturens ställning. Vi vet att varje extra krona som vi kan satsa på kultur ger flera kronor tillbaka.</textBlock>
  </contentBlock>
  <contentBlock page="0" id="i-414a1187b721034d">
    <textBlock id="i-9723db3dd16b935a">Anf.  213  LENNART KOLLMATS (fp) replik:</textBlock>
    <textBlock id="i-f245d594e4e4a25d">Fru talman! Man gör det ju väldigt enkelt för sig när man inte har några konkreta förslag t.ex. när det gäller den senaste budgeten, att gå utöver och kunna förverkliga de önskemål som Ewa Larsson ger uttryck för här. Hon står bara här och försöker lova och har sedan inget att komma med. Det är en sak.</textBlock>
    <textBlock id="i-4b73babcbba5f529">En annan sak är att Ewa Larsson sade att Riksteatern var så oerhört bra, eftersom man vågade pröva nya saker. Jag skulle vilja fråga om hon menar att länsteatrar och fria grupper som också kan turnera ute i landet - det är det som jag menar med samarrangemang och samverkan - inte vågar detta utan är låsta av gamla tankegångar eller något liknande.</textBlock>
  </contentBlock>
  <contentBlock page="0" id="i-f5bd31c635e3a5ff">
    <textBlock id="i-63f8eb4026513d83">Anf.  214  EWA LARSSON (mp) replik:</textBlock>
    <textBlock id="i-1937eaf6081ae312">Fru talman! Först vill jag påminna Lennart Kollmats om att jag inte har lovat någonting. Jag talar om vad vi vill, och vi jobbar för framtiden. Det ena är dagspolitik. Det andra är framtiden. Det är de små stegens tyranni, och mycket vill ha mer.</textBlock>
    <textBlock id="i-53252f3bfebd8178">Lennart Kollmats undrar om inte länsteatrarna skulle kunna stå för nyskapande. Det kan de självklart. Kanske i synnerhet de fria teatergrupperna står för många nyskapande och spännande idéer. Anledningen till att jag tar upp att Kulturrådet behöver mer pengar för utveckling och kvalitetsarbete är just att det är Kulturrådet som ger de pengarna till länsteatrarna. Nu har man knappt råd att betala lönerna och ännu mindre en löneutveckling. Det finns stora behov, och det är självklart att vi ska ta upp de behoven här i kammaren och tillsammans jobba för att det ska bli bättre arbetsmöjligheter inte bara inom Teatersverige utan inom hela Kultursverige.</textBlock>
  </contentBlock>
  <contentBlock page="0" id="i-fb4eb239bc02d515">
    <textBlock id="i-cbcfd736e1086329">Anf.  215  ÅKE GUSTAVSSON (s):</textBlock>
    <textBlock id="i-ff2904a693789604">Fru talman! Det senaste replikskiftet speglar att många av motionskraven handlar om att man vill öka statens åtaganden och insatser på kulturområdet.</textBlock>
    <textBlock id="i-2788bf11293bfd09">Även om reservationerna möjligen kommer att avslås senare och motionerna också röner samma öde vill jag konstatera att det i många av dem finns en utgångspunkt som jag sympatiserar med, nämligen att staten har ett ansvar för ett rikt och mångfasetterat kulturliv.</textBlock>
    <textBlock id="i-055e51da09acebcb">Undantaget är som vanligt moderaterna. Det var inte så länge sedan som vi i kammaren debatterade radio- och TV-frågorna. Också då hade jag anledning att peka på att moderaterna föredrar att gå sin egen väg. Moderaterna vill som vanligt skära ned kulturanslagen. Det grövsta dråpslaget vill man rikta mot folkbildningen. Man uttrycker sig inte alltid så rakt på sak. I reservationen skriver man t.ex. att statens kulturansvar ska avgränsas och tydliggöras. I reservationen skriver man också att staten på sikt bör ha ett finansiellt ansvar endast för de teatrar som är nationalscener.</textBlock>
    <textBlock id="i-4ee81bac60963cba">Samtidigt går moderata politiker i landstingen ut och säger att vi ska koncentrera oss på det som är hälsooch sjukvårdsverksamhet. Vi ser motsvarande resonemang i kommunerna när det gäller kulturen.</textBlock>
    <textBlock id="i-c9ef7f2a0c6d5162">Det intressanta är att moderaterna skiljer ut sig mycket klart i det här avseendet. Det var intressant att höra Lennart Kollmats anförande tidigare. Han sade:</textBlock>
    <textBlock id="i-cafa404728cfe0ac">Just beroende på den attityden från moderaterna vill vi i Folkpartiet inte vara med på den reservation som moderaterna har skrivit under. Vad innebär det här?</textBlock>
    <textBlock id="i-a769c2c2ba2cf902">Om man ska avveckla det statliga finansiella ansvaret kan man fråga sig hur det går med just de länsteatrar som Lennart Kollmats, om jag förstod honom rätt, är så rädd om och snarare vill ge mer resurser. Hur går det då med Göteborgsoperan? Hur går det då med</textBlock>
    <textBlock id="i-56f2cd35b06e2e2d">Malmö musikteater? Kulturen bör enligt moderaterna vila på flera finansieringsvägar. Jag instämmer, men i det här fallet skär man alltså av en finansieringsväg</textBlock>
    <textBlock id="i-a0b3111446f5ec50">Eftersom vi diskuterar ekonomi ska jag kommentera frågan om sponsring. Moderaterna vill öka möjligheterna till sponsring medan Vänsterpartiet oroar sig för att sponsringen ska få negativa följder.</textBlock>
    <textBlock id="i-2abd9a825fa46405">Jag anser för min del att det är glädjande att företagen vill stödja och medverka i kulturen i mer traditionell form än i den speciella form av kultur som heter idrott. Jag tror faktiskt att både kulturinstitutionerna och sponsorerna är kapabla att utforma vettiga regler. Jag tror att de flesta företag inser att det inte är någon bra reklam, marknadsföring, att försöka lägga sig i den verksamhet som de stöder. Om de skulle göra det är jag övertygad om att de snart skulle bli varse att de har gjort ett misstag.</textBlock>
    <textBlock id="i-c2690905d792cd69">Möjligen kan jag i det här sammanhanget säga att jag är något förvånad över att Riksskatteverket gör rättssak när det gäller sponsring av vissa kulturinstitutioner. Man menar att det inte är tillräckligt klart att det är en del av marknadsföringen för företaget. Man kan undra om Riksskatteverket blir nöjt först när man döper om Romeo och Julia till Pharmacia  &amp;  Upjohn.</textBlock>
    <textBlock id="i-6ed36577ea12a1f2">Kristdemokraterna redovisar i en reservation utgångspunkter för kulturpolitiken samt basstrukturer för kulturell frihet och utveckling. Som utskottet framhåller sammanfaller mycket av det som sägs med de kulturpolitiska mål som riksdagen antog 1996. I</textBlock>
    <textBlock id="i-eeb2c0771a7a7225">reservationen understryks vikten av att det allmänna stöder kulturen. Jag kan inte annat än instämma. Men det är klart att jag undrar vad kristdemokraterna tycker om moderaternas reservation där man vill inskränka det allmänna stödet.</textBlock>
    <textBlock id="i-53fb3dfbb6a326ce">Många har diskuterat de kulturpolitiska målen.</textBlock>
    <textBlock id="i-eb3488acb19c7537">Lennart Kollmats vill ändra dem, skära ned dem till tre mål och ge dem en annan principiell inriktning.</textBlock>
    <textBlock id="i-abc7eb4ae12aa7ce">Charlotta Bjälkebring vill tillföra ett genusperspektiv.</textBlock>
    <textBlock id="i-ce71f086ef96a38f">Jag ska inte ta upp någon längre debatt utan bara konstatera att det grundläggande målet för kulturpolitiken är yttrandefriheten, friheten för alla. Friheten och kvaliteten går ju, om inte explicit så dock implicit, genom de kulturpolitiska målen.</textBlock>
    <textBlock id="i-3ee2eac238403895">När det gäller genusperspektivet handlar målen på nytt om att yttrandefriheten ska skapa reella förutsättningar för alla, verka för att alla får möjlighet till delaktighet i kulturlivet och till kulturupplevelser samt till eget skapande. Jag vill understryka detta.</textBlock>
    <textBlock id="i-5135580e1c19d84c">Man kan möjligen göra en annan fundering också.</textBlock>
    <textBlock id="i-bc102acd02c4acd8">År 1996 fattades beslut under stor enighet - dock inte med Moderaterna fullt ut - om att vi skulle anta de här kulturpolitiska målen. Jag tror faktiskt att det är av värde att de får nötas in i det allmänna medvetandet på ett hyggligt sätt innan man börjar ändra alltför mycket på dem.</textBlock>
    <textBlock id="i-dcf971a3883f56ff">Jag ska kommentera någon mer reservation. Birgitta Sellén diskuterar bl.a. kulturens regionalpolitiska betydelse och vill ha fortsatt satsning på det man kallar den kulturella infrastrukturen.</textBlock>
    <textBlock id="i-53f17d7cd896aebb">Att jag yrkade avslag på Birgitta Selléns reservation berodde naturligtvis inte på att jag tycker att den är dålig eller felaktig. Tvärtom, jag instämmer i mycket av det som sägs i reservationen. Jag kan t.o.m. tycka att det är bra att göra den markering som den innebär. Att jag yrkar avslag på den beror givetvis på att vi redan i dag arbetar i den anda som är uttalad i reservationen. Därmed tillförs ingenting nytt.</textBlock>
    <textBlock id="i-0afb081d46a6a0ca">Den andra saken som jag vill ta upp, eftersom den också har nämnts i diskussionerna, handlar om funktionshindrades rätt till delaktighet i kulturlivet. Eftersom vi kunde diskutera trafikpolitik för en stund sedan under kulturutskottets betänkande kanske jag i det här fallet kan hänvisa till den proposition som regeringen har lagt fram om handikappolitiken, Från patient till medborgare. Där får kulturen just i det här avseendet ett särskilt avsnitt som gäller ökad tillgänglighet för funktionshindrade. Det föreslås också i propositionen att Kulturrådets bidrag till funktionshindrades deltagande i kulturlivet ska bli kraftigt förstärkt.</textBlock>
    <textBlock id="i-4aa7ae7a0223eb0b">Slutligen, fru talman, ska jag bara kommentera det som gäller Riksteatern. Jag måste säga att jag gärna instämmer i mycket av det som Ewa Larsson har sagt.</textBlock>
    <textBlock id="i-78f9a0cbdd206a4c">Jag tycker att man fyller en viktig uppgift när det gäller att erbjuda andra orter än storstäderna ett utbud med hög kvalitet inom teaterområdet. Det är viktigt att upprätthålla detta. Man har ett samarbete med t.ex.</textBlock>
    <textBlock id="i-d46405f0116ac4fb">Dramaten. Det är ett ömsesidigt tagande och givande som bidrar till att hålla kvaliteten på hög nivå. Man har nu ingått ett samarbete med Kooperativa förbundet, som innebär att man ska kunna bedriva turnéverksamhet.</textBlock>
    <textBlock id="i-5172c9341a662ec9">Eftersom Lennart Kollmats i dag har gjort studiebesök på Riksutställningar rekommenderar jag Lennart Kollmats att göra ett studiebesök på Riksteatern ute i Hallunda. Då får han möjligen anledning att ändra uppfattning.</textBlock>
    <textBlock id="i-a1b8678b7af1fb83">Med detta, fru talman, ber jag att få yrka bifall till utskottets hemställan på samtliga punkter.</textBlock>
  </contentBlock>
  <contentBlock page="0" id="i-4166602bc3f7c6e0">
    <textBlock id="i-045c1965a4e292ff">Anf.  216  LENNART KOLLMATS (fp) replik:</textBlock>
    <textBlock id="i-ded5b7bd30471411">Fru talman! Först en uppskattning, Åke Gustavsson. Det gäller ställningstagandet till sponsring. Jag delar den uppfattningen. Jag tror inte att företagen lägger sig i. När man sponsrar idrott lägger man sig ju inte i spelet. Möjligen kan man ha synpunkter på fusk och publikuppträdande. Men det tror jag inte gäller inom kulturen. Jag har inte sett de tendenserna i det avseendet.</textBlock>
    <textBlock id="i-eb565b8af82b856b">Jag skulle vilja fråga Åke Gustavsson när det gäller det ekonomiska stödet och förmedling av bidrag till konstnärer om Åke Gustavsson kan tänka sig en ökad konkurrens i det avseendet, t.ex. Bonus, i fråga om det lite svåruttalade uttrycket droit de suite.</textBlock>
  </contentBlock>
  <contentBlock page="0" id="i-6f546d799a105d9e">
    <textBlock id="i-66c9014a84735a65">Anf.  217  ÅKE GUSTAVSSON (s) replik:</textBlock>
    <textBlock id="i-bce9fde7d51e0aea">Fru talman! Det var inte särskilt länge sedan riksdagen fattade beslut om införandet av droit de suite.</textBlock>
    <textBlock id="i-d58da6d855fa20d0">Det innebar bl.a. att upphovsrättstiden ökades från 50</textBlock>
    <textBlock id="i-d38861a7f3eafc53">till, om jag inte minns fel, 70 år efter upphovsmannens död. Det innebär, tycker jag, att vi i det avseendet har ett ganska starkt skydd. En del menar t.o.m.</textBlock>
    <textBlock id="i-1b8257f1af0589f1">att det just i detta avseende är för starkt.</textBlock>
    <textBlock id="i-49af73f1be53e0be">Principiellt tycker jag att det är viktigt att vi ser till att vi har ett bra stöd till upphovsmännen. Det finns säkert anledning att titta vidare på detta. Denna fråga kan man ju inte låta vara stilla, därför att verkligheten hela tiden förändras.</textBlock>
  </contentBlock>
  <contentBlock page="0" id="i-e0116d3ea73c2745">
    <textBlock id="i-6c62285de22ca2e8">Anf.  218  LENNART KOLLMATS (fp) replik:</textBlock>
    <textBlock id="i-43b44b498caf6b90">Fru talman! Nu fick jag tyvärr inte svar på min fråga. Jag tror också att det behövs ett bra stöd, ett upphovsmannaskydd helt enkelt. Men det var inte det jag frågade om.</textBlock>
    <textBlock id="i-9f66b4c39d028383">Det är ju bara en organisation som får arbeta med de här frågorna. Jag undrade om Åke Gustavsson kunde tänka sig att öppna för eller t.o.m. gå så långt att han vill stödja förslaget att ändra lagen, eftersom den tolkas lite konstigt, så att någon annan organisation också kan arbeta med de här frågorna, t.ex. inom</textBlock>
    <textBlock id="i-ab6b91f4e1319a1a">Bonus, eftersom en så stor del av pengarna i dag går till administration.</textBlock>
  </contentBlock>
  <contentBlock page="0" id="i-09f225f6ee5467f8">
    <textBlock id="i-fecd99a9cf0f2cea">Anf.  219  ÅKE GUSTAVSSON (s) replik:</textBlock>
    <textBlock id="i-93f45f06a2f021eb">Fru talman! Som jag försökte antyda är denna lag inte särskilt gammal. Vi får nu ta till oss de erfarenheter som finns i det sammanhanget. Visar det sig att erfarenheterna är negativa är jag självklart inte främmande för att medverka till en omprövning av nu gällande lagstiftning i det här avseendet. Men jag tycker som sagt var att vi ska lugna oss något med att fälla domen alltför kategoriskt.</textBlock>
  </contentBlock>
  <contentBlock page="0" id="i-388f2e5181559c06">
    <textBlock id="i-af45dc49a5ee3a9e">Anf.  220  CHARLOTTA L BJÄLKE-</textBlock>
    <textBlock id="i-382f9dbdaf76ae82">BRING (v) replik:</textBlock>
    <textBlock id="i-d0de4dd75c99330d">Fru talman! Jag vill bara säga några ord till om sponsring.</textBlock>
    <textBlock id="i-be4b17b2152e8309">Jag tycker så här: Har man råd att betala sponsringspengar, har man också råd att betala något mer i skatt och i stället låta kulturpolitiken utformas efter de statliga kulturmålen och låta målen för idrotten vara det som formar idrottens verksamhet.</textBlock>
    <textBlock id="i-a3162abff91d92df">Goodwill borde företagen i stället få genom att vara företag som via skattsedeln är med och finansierar den här goda och bra verksamheten, både för idrotten och för kulturen.</textBlock>
    <textBlock id="i-80a0fb00af957641">Men om man ändå envisas med att vilja betala mer bör det finnas regler, så att vi slipper att småpojkar och småflickor blir reklampelare för vissa företag, så att vi slipper att halva teatersalongen är upptagen på grund av fribiljetter till ett företag som t.ex. har sponsrat föreställningen eller att man eventuellt lägger sig i själva verksamheten. Jag tycker att det behövs regler. Det är viktigt för konstens och idrottens frihet.</textBlock>
  </contentBlock>
  <contentBlock page="0" id="i-24d21b92f2e680fe">
    <textBlock id="i-ba082ce8238c8d43">Anf.  221  ÅKE GUSTAVSSON (s) replik:</textBlock>
    <textBlock id="i-182c9ad48e336fca">Fru talman! Det är självklart uteslutet att man ska lägga sig i verksamheten i en kultursponsring. Det finns ingen anledning att stödja en sådan tanke. Förekommer den så tar i varje fall jag avstånd från den.</textBlock>
    <textBlock id="i-d6c22027015339bd">Det är mig främmande att stödja en sponsring som skulle innebära att småpojkar och småflickor skulle bli reklampelare.</textBlock>
    <textBlock id="i-2d8e83e37d562922">Däremot tror jag att det kan vara bra med sponsring för att ge lite extra, t.ex. att vara med och stödja en utlandsturné, som är exempel på sponsring som har förekommit i svenska konsertsammanhang.</textBlock>
    <textBlock id="i-28fab585389eeba6">Det andra man kan säga om detta är att ett samarbete ska vara ömsesidigt. Det är inte bara någon slags reklam och marknadsföring, utan institutionen kan också ge någonting tillbaka till det företag man samarbetar med. Jag tycker att exempelvis Dramatens samarbete med Telia är ett sådant exempel.</textBlock>
    <textBlock id="i-9981952d8b305d72">Slutligen vill jag säga, fru talman, att ska jag vara riktigt uppriktig med hur jag upplever sponsringen inom kultur och inom idrott, som Charlotta Bjälkebring tog som exempel, tycker jag nog att problemen är något större inom idrottens värld, där också själva spelplanen i vissa sammanhang är fullklottrad med reklam.</textBlock>
  </contentBlock>
  <contentBlock page="0" id="i-cff1512560d8c817">
    <textBlock id="i-493b3e369e2d3959">Anf.  222  CHARLOTTA L BJÄLKE-</textBlock>
    <textBlock id="i-613fdb94a1de74da">BRING (v) replik:</textBlock>
    <textBlock id="i-c005fd201c2a8cdc">Fru talman! Åke Gustavsson säger att han är helt främmande för att småflickor och småpojkar är levande reklampelare. Men det är ju så i dag. Vad har</textBlock>
    <textBlock id="i-7f9641243e7af066">Åke Gustavsson tänkt göra åt det?</textBlock>
  </contentBlock>
  <contentBlock page="0" id="i-ca50dfe9260359b5">
    <textBlock id="i-84597fd7f801e2a4">Anf.  223  ÅKE GUSTAVSSON (s) replik:</textBlock>
    <textBlock id="i-fd2262517a463483">Fru talman! Igen vill jag säga att det är mig helt främmande att så skulle vara fallet. Jag hoppas att de som har kommenderat ut dessa småpojkar och dessa småflickor sätter sig ned på sin kammare och funderar på vad det är de egentligen håller på med.</textBlock>
    <textBlock id="i-cffdca3647f35ff3">Jag är inte säker på att vi ska gå in med lagstiftning i varje sammanhang.</textBlock>
  </contentBlock>
  <contentBlock page="0" id="i-1839ed6eb048a261">
    <textBlock id="i-ad345fd2b1ef44fc">Anf.  224  LENNART FRIDÉN (m):</textBlock>
    <textBlock id="i-83edacd8d4718731">Fru talman! Åke Gustavsson erbjöd mig just sitt manus. Men eftersom han samtidigt har talat om att vi alltid skiljer ut oss från honom och de andra vore det väl inte särskilt lyckat om man skulle välja den linjen.</textBlock>
    <textBlock id="i-bb37f66875922b5f">Jag hade anmält mig enbart för att säga någonting om något jag tycker är väsentligt, nämligen att vi ofta glömmer bort våra särskilda yttranden. I det här ärendet finns ett sista särskilt yttrande om de funktionshindrades delaktighet i kulturen, och det tänkte jag säga några ord om.</textBlock>
    <textBlock id="i-635888e3d008c1c6">Nu blev det lite strul med tanke på att debatten plötsligt gjorde ett snabbt hopp framåt och talarordningen blev inte den vi hade tänkt oss. Jag har alltså tagit på mig att befria Elisabeth Fleetwood från några av de saker som hon skulle ha tagit upp i sitt anförande.</textBlock>
    <textBlock id="i-e073d8abf483ba04">Jag börjar med att yrka bifall till reservationerna</textBlock>
    <textBlock id="i-7d05d287ddb93045">1, 4 och 7. Reservation 1 är den moderata reservationen, reservation 4 har vi tillsammans med kd, och reservation 7 är en fyrpartireservation, m, kd, fp och c.</textBlock>
    <textBlock id="i-5b4e126718d6c1fc">Jag återvänder till det jag först hade tänkt att säga, dvs. det som jag från början enbart hade tänkt att tala om. Det är oerhört väsentligt att vi trycker på och markerar i ärende efter ärende delaktighet och möjlighet för de rörelsehindrade, hörselhandikappade och synskadade att på ett rimligt sätt kunna ta del av det som alla vi andra kan ta del av. Det är därför som vi har lagt till det särskilda yttrandet i slutet av betänkandet. Det är för att markera och samtidigt knyta ihop detta med det uttalande som gjordes i anslutning till den proposition och det betänkande som handlade om radio och TV. Vi kan inte nog understryka hur viktigt detta är. Den glädje vi alla kan känna över att inte ha dessa behov att få det särskilda stödet kan vi sätta på att i stället försöka hjälpa våra mindre väl bemedlade bröder och systrar i sammanhanget.</textBlock>
    <textBlock id="i-66b4fb71b1d8dfed">Fru talman! Jag ska nu hoppa in och titta lite grann på vad som har sagts tidigare i debatten. Jag börjar med sponsringen.</textBlock>
    <textBlock id="i-3fb21272a122df8f">Det finns sedan tidigt 80-tal sponsringsregler fastställda i t.ex. Göteborg, som sedan har varit föredöme för många andra. Vi var överens från m till v om hur de skulle utformas. Det har fungerat alldeles utmärkt.</textBlock>
    <textBlock id="i-5135dee2e84a2e13">Det är inte så att det står Volvo på ryggen på dirigenten för Göteborgssymfonikerna när de spelar.</textBlock>
    <textBlock id="i-f041191e458f35e3">Över huvud taget är det sponsorerna främmande att lägga sig i verksamheten - därmed är de "körda". Det finns inga som helst skäl att misstänka att de skulle lägga sig i innehållet i verksamheten.</textBlock>
    <textBlock id="i-3fa7cf5912675b75">När jag som ende riksdagspolitiker var på</textBlock>
    <textBlock id="i-f7315d15d9308a41">Jazzriksförbundets seminarium förra veckan - jag hade gärna sett människor från andra partier där också - blev jag uppsökt av representanter från bl.a.</textBlock>
    <textBlock id="i-8fc11b85dd4d7435">organisationen Kultur- och näringsliv. Vi diskuterade hur de är mycket noggranna med att tala om för sina medlemmar eller andra som vänder sig till dem för råd och dåd att det aldrig får förekomma att de doppar fingrarna i verksamhetssylten. Man hjälper till, man skriver ett avtal, men vad som sedan utförs av kulturinstitutionen är inte sponsorernas sak att lägga sig i. Jag har heller aldrig upplevt att så har skett. Det finns frivilliga överenskommelser, och de fungerar bra.</textBlock>
    <textBlock id="i-630d7ebe2ff6d899">När det gäller Riksteatern är det synd att Charlotta</textBlock>
    <textBlock id="i-e199c8bc7f14fb04">Bjälkebring och hennes två partikamrater, liksom</textBlock>
    <textBlock id="i-d1845d442848ac19">Ewa Larsson, gick efter pausen i tisdags när vi hade en diskussion om den utredning som har gjorts i</textBlock>
    <textBlock id="i-7be182c723f5338e">Kulturrådets regi. Där togs frågan om framför allt våra regionteatrar och lokala teatrar upp.</textBlock>
    <textBlock id="i-7ade713181fd89cd">I den diskussion som sedan fortsatte framkom klart att förnyelsearbetet, som det har talats så mycket om tidigare, sker till stor del just i de regionala teatrarna. De spelar för en helt annorlunda nära publik.</textBlock>
    <textBlock id="i-68aae647bd71bc02">De tar upp lokala problem. De måste med sina knappa resurser göra föreställningar på ett annat och fiffigare sätt. De har verkligen lärt sig att trolla med knäna för att kunna få fina föreställningar som är väl förankrade i hembygden.</textBlock>
    <textBlock id="i-9bf789bfa623b962">Det påpekas från flera håll att regionteatrarna upplever en rejäl konkurrens med Riksteatern. De har konstaterat samma sak som vi har gjort tidigare, nämligen att Riksteatern har en fantastisk förmåga att spela där det redan finns teatrar, medan det finns mängder av orter i landet som aldrig ser röken av deras verksamhet. Nog finns det anledning att titta på den verksamheten. Det var därför vi i början av 90-</textBlock>
    <textBlock id="i-5d39bb7dd0149c41">talet hade en utredning om Riksteatern. När den sedan lades fram i ganska stor enighet, fanns flera förslag om att satsa mer på de regionala och lokala organisatörerna, inte på Riksteatern centralt. När Europarådets kulturexaminatorer kom till Sverige påpekade de samma sak: Varför satsade man på en riksorganisation benägen i Stockholmstrakten, i Hallunda, när man i stället borde satsa mer på de regionala och lokala teatrar som finns?</textBlock>
    <textBlock id="i-b119190c26922e8c">Det intressanta är att när sedan Teaterutredningens förslag har behandlats här har både den ena och den andra stuckit svansen mellan benen och smitit ifrån det i stort sett enhälliga betänkande vi lade fram</textBlock>
    <textBlock id="i-eee40fac83cda247">1994. Lite av samma sak är det när Åke Gustavsson säger att de kulturpolitiska målen antogs - men inte fullt ut tillsammans med moderaterna. Nej, vi stod på den linje med de mål som hade antagits av Kulturutredningen där Åke Gustavsson satt med. Det finns flera skäl att påpeka att det finns ingen anledning att ständigt vända kappan efter vinden. Om vi har en uppfattning står vi för den. Vi anser inte att vi på något sätt behöver skämmas för den.</textBlock>
    <textBlock id="i-53a73893fa61c470">Det talas också här om att göra studiebesök på</textBlock>
    <textBlock id="i-6ebbf1760b6096c6">Riksutställningar och Riksteatern. Det som vore intressant är hur många som gör "studiebesök" på de föreställningar ute i landet som Riksteatern har. Jag gjorde en liten överenskommelse med den nyligen avgångne informationschefen på Riksteatern häromåret. Jag tittade på föreställningar, alltifrån Nässjö teater i Folkets hus till Folkets hus i Boliden, från västkusten till östkusten, från norr till söder. Det har varit många fina föreställningar, och framför allt beror det på de lokala producenterna och de lokala organisatörerna. Vi kan samtidigt se att det finns mängder av föreställningar som hade kunnat göras på ett annat sätt lokalt, medan däremot vi som aldrig har velat lägga ned Riksteatern - som Åke Gustavsson antydde - har sagt att det som de lokala teatrarna klarar av bättre ska de göra, medan det de inte har resurser till, dans, stora musikaler, borde Riksteatern syssla med. Det gäller även tyst teater och den finska teatern.</textBlock>
    <textBlock id="i-4fa98ad8bff3962e">Fru talman! Det är många av punkterna som man skulle kunna fortsätta att lägga ut. Vi kan konstatera att vi har olika synpunkter. Det var nästan så jag trodde att Åke Gustavsson hade återanvänt sitt manus från i höstas. Det lät ungefär som om vi skulle debattera budgetpropositionen. Åke Gustavsson tog återigen upp vad vi ville skära i och inte skära i. Det lät precis som om det hade varit karbonpapper emellan på det manus han använde då och det han har nu.</textBlock>
    <textBlock id="i-bcc51d367484ffc6">Detta är ett relativt normalt motionsslaktningsbetänkande. Vi skulle väl kanske - vilket Åke Gustavsson mycket riktigt påpekade när det höll på att trafikpolitik av det hela - hålla oss till de ärenden som är behandlade i betänkandet.</textBlock>
    <textBlock id="i-8da42fd5fd67bdd3">Med de orden, herr talman, yrkar jag än en gång bifall till de tre reservationer jag inledde mitt anförande med att yrka bifall till.</textBlock>
  </contentBlock>
  <contentBlock page="0" id="i-cc56c4eb9916cd54">
    <textBlock id="i-dfe78ea37716f00d">Anf.  225  ÅKE GUSTAVSSON (s) replik:</textBlock>
    <textBlock id="i-85a3c8b90c6aba10">Herr talman! Jag ska något kommentera i första hand Riksteatern. Den har publikmässigt under föregående verksamhetsår bakom sig en utomordentligt kraftig ökning. Det kan vara intressant att konstatera det i tider där det i många fall är minskningar i teaterpubliken. De kan sökas i tvåsiffriga tal - jag kommer inte ihåg de exakta talen.</textBlock>
    <textBlock id="i-6bd65d12e255140f">Genom samarbetet med t.ex. Kooperativa förbundet når man nya grupper. I det avseendet är man inte någon konkurrent.</textBlock>
    <textBlock id="i-307c0b34e799f733">Jag vill dessutom rekommendera Lennart Fridén att åka ut till någon av folkparkerna i sommar och titta på musikalen Hair som produceras just i samarbete med Riksteatern. Jag ser dem som en utomordentligt god resurs.</textBlock>
    <textBlock id="i-274cb30a3b6331dd">Lennart Fridén diskuterade kulturexaminatorerna.</textBlock>
    <textBlock id="i-4e563d98cbe83951">De gav genomgående svensk kulturpolitik ett mycket gott betyg. Det ska man komma ihåg.</textBlock>
    <textBlock id="i-537a40c434a730b1">När det slutligen gäller de kulturpolitiska målen handlade m-reservationen bl.a. om att man inte ville skriva under på det för mig självklara tredje kulturpolitiska målet, dvs. att främja kulturell mångfald, konstnärlig förnyelse och kvalitet och därigenom motverka kommersialismens negativa verkningar. Är det så att Lennart Fridén anser att kommersialismen aldrig kan ha några negativa verkningar, eftersom han inte ens vågar vara med på en så förhållandevis mjuk målsättning?</textBlock>
  </contentBlock>
  <contentBlock page="0" id="i-bcdd8f04ba4a3df8">
    <textBlock id="i-bbfead5dade18d10">Anf.  226  LENNART FRIDÉN (m) replik:</textBlock>
    <textBlock id="i-51b176c30fee99d1">Herr talman! När det gäller det sista kan vi konstatera att det vi diskuterade ingående - som ni tydligen också hade gjort i Kulturutredningen - var att ordet kommersiell och ordet kommersialism ibland används på ett felaktigt sätt. Det var också därför ni i</textBlock>
    <textBlock id="i-b7b4b45c27c699e9">Kulturutredningen tog bort den formuleringen.</textBlock>
    <textBlock id="i-aba9df8597c05fc9">Om man är ute efter att enbart kommersialisera, blir det ofta inte mycket med det kulturella värdet i sammanhanget. Men det behöver inte på något sätt vara en motsats till det här.</textBlock>
    <textBlock id="i-8bc7cd03fd3e807c">Jag vet inte om jag skulle ta det som ett personligt tips att just jag ska åka och titta på Hair i sommar.</textBlock>
    <textBlock id="i-0d198863aa672225">Jag tror inte att det kan bidra särskilt mycket.</textBlock>
    <textBlock id="i-2d03e6b38849968f">När det gäller Riksteaterns ökning förra året, kan man bara konstatera att den berodde på att man året innan hade ett förfärligt dåligt år.</textBlock>
    <textBlock id="i-f6f9e27c29bb3bd5">Vi har inte sagt att det är något fel på Riksteaterns verksamhet som sådan. Den kom till en gång i tiden på Arthur Engbergs initiativ därför att det då saknades teater ute i bygderna. Nu finns det 16 regionteatrar, en del som står med benen i flera län och en del andra, fria grupper med ungefär samma ställning.</textBlock>
    <textBlock id="i-0f8278b9a2d64407">Därför utkvitterar man så att säga dubbla gager och trampar varandra på fötterna samtidigt. Det framgick mycket tydligt på det seminarium vi hade i tisdags.</textBlock>
    <textBlock id="i-fc23deb259f29de5">Jag kan bara beklaga att varken Åke Gustavsson eller någon annan socialdemokrat var närvarande på det seminariet. Det hade varit nyttigt för er del.</textBlock>
  </contentBlock>
  <contentBlock page="0" id="i-21479c6aca3b7657">
    <textBlock id="i-468ff27599aa240e">Anf.  227  ÅKE GUSTAVSSON (s) replik:</textBlock>
    <textBlock id="i-005b089e105beba8">Herr talman! Jag tror nog att jag mer än de flesta i den här kammaren följer vad som händer t.ex. med</textBlock>
    <textBlock id="i-d0058c757534d2b5">Riksteaterns verksamhet. Jag har varit med i ett antal diskussioner i de sammanhangen.</textBlock>
    <textBlock id="i-2413b02037984ad6">Vad Lennart Fridén egentligen är ute efter är att angripa en folkrörelse, som inte bara kraftigt har ökat sin publiktillströmning utan dessutom har ökat sitt medlemsantal. När Lennart Fridén i det läget går ut och säger att detta egentligen ska snävas in och att de ska syssla med tyst teater, dans och kanske något annat, är det återigen den insnävning som man vill göra på i detta fall en framväxande folkrörelse. Det är lite avslöjande för moderaterna.</textBlock>
    <textBlock id="i-f94f6173fd2e63d0">När det slutligen gäller Kulturutredningen var hela poängen med utredningen och det remissförfarande som man hade som en följd av utredningens förslag att man skulle få in synpunkter från olika håll.</textBlock>
    <textBlock id="i-bd7db94e8eea2243">Det var faktiskt inte så dumt att vi, med undantag av moderaterna, lyckades ena oss rätt hyggligt om de kulturpolitiska målen. Ni står ensamma där, och det beklagar jag. Jag tror att också moderata politiker runtom i landet skulle ha nytta av om moderaterna här i riksdagen hade ställt upp också för detta mål.</textBlock>
    <textBlock id="i-bacabca14da4d350">Min fråga kvarstår: Anser Lennart Fridén att kommersialismen inte kan ha några negativa verkningar, eftersom man inte ville ställa upp på det tredje kulturpolitiska målet?</textBlock>
  </contentBlock>
  <contentBlock page="0" id="i-0c4a2d9fe4a55d84">
    <textBlock id="i-14ead14667e89a03">Anf.  228  LENNART FRIDÉN (m) replik:</textBlock>
    <textBlock id="i-413e45122661bf61">Herr talman! Den latinska termen är Audiatur et altera pars - lyssna också på den andra parten.</textBlock>
    <textBlock id="i-5d513cc32f684d08">Jag förklarade just varför ni både i utredningen och sedan i utskottet, och även i kammaren, tog avstånd från just de formuleringarna. Jag förklarade också för Åke Gustavsson att om man är ute efter att enbart tjäna pengar och att kommersialisera trampas ofta de rent kulturella värdena under fötterna. Så var det med det.</textBlock>
    <textBlock id="i-221d9cd5ed3d66e5">När det gäller folkrörelser har man gått samma väg, som vi delvis sade i Teaterutredningen, genom att man nu har ökat det individuella medlemskapet i</textBlock>
    <textBlock id="i-64e61945ccced573">Riksteatern och samtidigt har börjat köpa och distribuera föreställningar från andra håll, såsom vi också föreslog, men inte i den utsträckning som man kunde tänka sig. Det är inte så att vi trampar på folkrörelsen, utan vi tycker tvärtom att folkrörelsen kunde bli ännu starkare som lokal arrangör, att den inte alltid skulle behöva gå i Riksteaterns ledband. Det är så som de dessvärre har upplevt det. Fel eller rätt - det är så det har varit.</textBlock>
    <textBlock id="i-dbff482f2a4b61b6">Det är det som man har velat ändra på, bl.a. genom att gå ut på en öppnare marknad och köpa även andra typer av föreställningar. Det har man lyckats med på många ställen, och vi önskar dem lycka till.</textBlock>
    <textBlock id="i-8b777df6b0881b7b">Men frågan om att ha en teaterverksamhet i den här folkrörelsens regi kan vi diskutera.</textBlock>
    <textBlock id="i-382cfc19133f41b3">Det är bra att KF är framme och sponsrar Riksteatern. Där ser vi ytterligare ett exempel på vad sponsring kan innebära för en ökad verksamhet.</textBlock>
  </contentBlock>
  <contentBlock page="0" id="i-1eef9e2dd44e82a9">
    <textBlock id="i-a2057f50f1b3ae88">Anf.  229  INGER DAVIDSON (kd):</textBlock>
    <textBlock id="i-5aa72e64120dfff6">Herr talman! På grund av olyckliga omständigheter blev jag inte anmäld till talarlistan i dag, och därför har jag bara fyra minuter på mig och känner mig något stressad.</textBlock>
    <textBlock id="i-116812d45b6b766c">Jag börjar med att yrka bifall till reservation 2.</textBlock>
    <textBlock id="i-02ae4ccb0d13eca8">Hur det ekonomiska ansvaret för kulturlivet ska fördelas mellan samhällets olika aktörer är en aktuell fråga, som flera har tagit upp.</textBlock>
    <textBlock id="i-4de8ca07778481c7">Får jag först säga till Åke Gustavsson att Moderaterna får svara för sig själva - det klarar de bra.</textBlock>
    <textBlock id="i-3f94e534a14a6b3b">Men kulturen var ett av de områden där utfallet blev mycket bra under vårt samarbete i regeringen. Det är svårt med samarbete - det kan man också konstatera när Åke Gustavsson instämmer i mycket av det som</textBlock>
    <textBlock id="i-05a016409f66d0c0">Kristdemokraterna, Folkpartiet och Centerpartiet säger men har en replikrunda med Charlotta Bjälkebring, som ingår i underlaget för regeringen just nu.</textBlock>
    <textBlock id="i-2ba809c80623f02b">Det är inte så enkelt.</textBlock>
    <textBlock id="i-426c2e0c62d1e22b">När vi talar om samhället menar vi såväl staten och kommunerna som näringslivet, ideella organisationer och övriga aktörer. Kristdemokraternas uppfattning är att staten måste ansvara för att det finns ett kulturellt basutbud tillgängligt i hela landet. Förutom nationalinstitutionerna ska det innefatta regionala stödpunkter, och de behöver inte nödvändigtvis erbjuda ett brett kulturutbud eller representera breda kulturella centra. De kan representeras av en enskild institution, som visar god kvalitet ur ett nationellt eller ett internationellt perspektiv. Tillgång till lokaler för olika kulturaktiviteter ingår också i en väl utvecklad basstruktur.</textBlock>
    <textBlock id="i-5dd36133e7dc4e27">De statliga bidragen måste samverka med regionala och lokala stödinsatser. De är beroende av varandra, och samordningen behöver förbättras för att enskilda och institutioner inte ska bli lidande, som de ofta blir i dag. Kommunernas stöd till kulturverksamheten måste även i framtiden vara grunden för de offentliga kulturinsatserna.</textBlock>
    <textBlock id="i-dc5cc633e7c9890e">För oss är det en självklar utgångspunkt att samhället utöver den offentliga sektorn omfattar också den civila eller ideella sektorn med föreningar och folkrörelser. De har viktiga uppgifter att fylla också i kulturlivet. Utan deras insatser skulle en stor del av verksamheten stanna av. Därför är goda villkor och skatteregler för den ideella sektorn det minsta man kan begära från statens sida.</textBlock>
    <textBlock id="i-d7621b2bf43a908e">I samhället ingår också näringslivet, Charlotta</textBlock>
    <textBlock id="i-136986b92507f5ce">Bjälkebring. Kulturen måste få genomsyra och befrukta också den sektorn. För att det ska vara möjligt måste det finns ett ömsesidigt utbyte mellan kulturen och näringslivet.</textBlock>
    <textBlock id="i-c8dccfe49f9bad16">Därför är jag glad att intresset för kultursponsring har ökat på senare tid. Det är ingenting som ska komma till stånd när den offentliga sektorns medel är uttömda. Offentligt stöd och sponsring är helt enkelt två olika finansieringskällor. Där kan Lennart Kollmats känna sig lugn. Sponsring kompletterar offentligt och ideellt stöd, men ersätter det inte.</textBlock>
    <textBlock id="i-cd99973e7cb72979">Ett långsiktigt samarbete med näringslivet som bygger på ömsesidig respekt och som självfallet inte inskränker den konstnärliga friheten kan ge vidgade möjligheter, i form av både bättre finansiering och nya arbetsformer. Det ligger självklart alltid i parternas intresse att inte skada sitt anseende genom att ingå olämpliga avtal. Rädslan för det är överdriven -</textBlock>
    <textBlock id="i-94d572c3dbc326f4">det anser i alla fall jag och Kristdemokraterna.</textBlock>
    <textBlock id="i-4160652792f9c61b">Någon har varit inne på att det finns ett särskilt samarbetsforum för kultursponsring, Föreningen</textBlock>
    <textBlock id="i-af61dcba501aba48">Kultur och näringsliv. De har utarbetat etiska råd och regler för sponsringsverksamhet. Att det skulle behövas ytterligare statliga regler, som Vänsterpartiet föreslår, anser vi är överdrivet, precis som resten av utskottet anser. Jag är glad att det låter så i utskottet i dag. Det är inte så många år sedan som Socialdemokraterna lät precis likadant som Vänsterpartiet låter just nu.</textBlock>
  </contentBlock>
  <contentBlock page="0" id="i-0c9f1db493b3add5">
    <textBlock id="i-abf6f23887fd0551">Anf.  230  ÅKE GUSTAVSSON (s) replik:</textBlock>
    <textBlock id="i-98a6d20ff2606729">Herr talman! Eftersom Inger Davidson hade så kort tid ska hon få chansen att utveckla sig lite mera.</textBlock>
    <textBlock id="i-5f1050c4e6a11786">Jag är inte bekymrad över Kristdemokraterna i det här avseendet. Tvärtom noterade jag med tillfredsställelse att jag kunde instämma i väldigt mycket av</textBlock>
    <textBlock id="i-940fee6a47a2fe35">Kristdemokraternas resonemang. Vad jag däremot tog avstånd från var den moderata reservationen. Här upplever jag en mycket stark principiell skillnad. När</textBlock>
    <textBlock id="i-3f9f2a77f5e5c38b">Inger Davidson talar om att den offentliga sektorn inte bara handlar om stat, kommuner och landsting utan också om den civila och ideella sektorn, är det mycket lätt för mig att instämma i det. Men det måste vara svårare - det är den skillnaden jag pekade på -</textBlock>
    <textBlock id="i-117b38be1ef1f1e5">för dem som vill skärma av och skära ned statens andel av detta.</textBlock>
    <textBlock id="i-fa16a16a3ced13c3">Då undrade jag vad kristdemokraterna tyckte om moderaternas reservation. I grunden tycker jag att den kristdemokratiska klart är att föredra framför den moderata, naturligtvis.</textBlock>
  </contentBlock>
  <contentBlock page="0" id="i-751d34effd35c966">
    <textBlock id="i-0cc70a9e2b27dd4b">Anf.  231  INGER DAVIDSON (kd) replik:</textBlock>
    <textBlock id="i-8f30f6a22b5cbd06">Herr talman! Jag förstår att jag har talat väldigt fort, för det var precis det jag försökte säga. Åke</textBlock>
    <textBlock id="i-bdede0eceefcd5fc">Gustavsson instämde ju faktiskt både i delar av det som Kristdemokraterna, Folkpartiet och Centerpartiet säger, medan han tog avstånd ifrån en del av det som</textBlock>
    <textBlock id="i-0143158df331413c">Vänsterpartiet säger. Med det ville jag visa att det inte alltid är så enkelt när man ska samarbeta partier emellan, men det går att göra det.</textBlock>
    <textBlock id="i-2afdf5500ea8d875">Tillsammans med Moderaterna, Folkpartiet och</textBlock>
    <textBlock id="i-04197669093c4215">Centerpartiet höll vi mycket väl ställningarna när det gäller statliga anslag till kulturpolitiken, trots att den ekonomiska situationen var oerhört svår under den tid som vi tillsammans satt i regeringen. Det tycker jag bevisar att vi, även om vi inte har exakt likalydande motioner - vi ligger faktiskt ganska långt ifrån varandra på vissa områden - kan samarbeta, precis som</textBlock>
    <textBlock id="i-a80dc11985e90c10">Åke Gustavsson kan samarbeta med Miljöpartiet och</textBlock>
    <textBlock id="i-f40d1e3207f809ba">Vänsterpartiet trots att ni i vissa frågor ligger mycket långt ifrån varandra.</textBlock>
  </contentBlock>
  <contentBlock page="0" id="i-99e2ea6bf231437b">
    <textBlock id="i-a02770e5496216d1">Anf.  232  ÅKE GUSTAVSSON (s) replik:</textBlock>
    <textBlock id="i-0ab4335d5369438f">Herr talman! Det som hände var faktiskt att den dåvarande regeringen genomförde mycket kraftiga nedskärningar inom folkbildningen. Det beklagar jag.</textBlock>
    <textBlock id="i-366f2f059bf5043e">Det hoppas jag att också Inger Davidson beklagar.</textBlock>
  </contentBlock>
  <contentBlock page="0" id="i-ba2d4bd5a6091554">
    <textBlock id="i-9ce027d791ec82b6">Anf.  233  INGER DAVIDSON (kd) replik:</textBlock>
    <textBlock id="i-db6d0319f32bfafb">Herr talman! Det var vissa nedskärningar på i stort sett alla områden, men utfallet blev mycket bra för kulturen. Det är inte konstigare än att socialdemokraterna för något år sedan föreslog att vi skulle ta bort samtliga bidrag till lokaler, som är en grundförutsättning för att bl.a. kulturlivet ska fungera. Det stoppade vi tillsammans. Sådana saker händer ibland, men jag hävdar fortfarande att utfallet blev mycket bra för kulturen under den regeringstiden. Därför tror jag på ett fortsatt samarbete med de borgerliga partierna.</textBlock>
  </contentBlock>
  <contentBlock page="0" id="i-608fdecbc8b63fe8">
    <textBlock id="i-aca773b0e73f6680">Anf.  234  ELISABETH FLEETWOOD (m):</textBlock>
    <textBlock id="i-61db112d8a5d8aab">Herr talman! Mina omständigheter är inte lyckligare än Inger Davidsons, tyvärr. Jag är i samma dilemma. Jag ska försöka fatta mig mycket kort.</textBlock>
    <textBlock id="i-08f8f7203ad14bab">Först kan jag inte låta bli att säga någonting om kultursponsring, Åke Gustavsson och flera. Det är viktigt att man får pengar, men för mig är det ännu viktigare att man når nya grupper. Jag tror att det var</textBlock>
    <textBlock id="i-3bc3d3e1a988c1ac">Charlotta Bjälkebring som sade att företag kommer in och tar hälften av platserna på en teater. Människor som är anställda på företagen kommer till sin första teaterföreställning, tänder kanske på teater och kommer tillbaka. Är det inte bra, Charlotta Bjälkebring?</textBlock>
    <textBlock id="i-2f647a3b6e2bb7eb">Det är inte många år sedan ni var emot sponsring,</textBlock>
    <textBlock id="i-e9465aba74de2e2c">Åke Gustavsson. Jag välkomnar med glädje den nya inställningen.</textBlock>
    <textBlock id="i-9bb1374216230942">Jag har lyssnat på en lärare på Handelshögskolan som har undersökt inställningen i olika länder till sponsring. I vissa länder säger man att det är ett socialt ansvar att vara med och sponsra kulturverksamhet.</textBlock>
    <textBlock id="i-6c46a74008a9cac4">Det tycker jag är härligt. Jag hoppas att vi kommer dit så småningom. I Japan gjorde man en undersökning bland 200 företag. Det visade sig att 197 av de företagen hade sponsrat kultur.</textBlock>
    <textBlock id="i-70ddd06e7d4826af">Sedan vill jag säga några ord om Kulturutredningen. Det var så, Åke Gustavsson - vi satt där båda två</textBlock>
    <textBlock id="i-4d19d617808e4293">- att vi var eniga om att denna punkt, eftersom den kunde missförstås, skulle tas bort. Den togs bort av en enig kulturutredning. Sedan infördes den igen genom regeringens proposition. Där var vi eniga, Åke Gustavsson och jag.</textBlock>
    <textBlock id="i-06a0f7a1720ee6dc">Jag gissar att minuterna går fort här, så jag säger några ord om Framtidens kultur, som vi såg som en fin, nyttig och potentiellt framgångsrik stiftelse för kulturen. Vad hände när den socialdemokratiska regeringen kom tillbaka? Herr talman! Man kunde inte låta bli att - låt mig använda ett ord som kanske inte passar riktigt bra här - tafsa på stiftelsens möjligheter att verka. Man bytte ut ordföranden, och det må så vara. Jag ska inte nämna vem det var, men det var onödigt. Man ändrade på andra möjligheter för stiftelsen.</textBlock>
    <textBlock id="i-828aec4a0c8117c5">Vi är många som tycker att man borde återföra detta. Vi skulle ha en bidragsgivare som stod helt fri från staten. Men mot bakgrund av den socialistiska inställning som socialdemokraterna naturligtvis har eftersom de är socialdemokrater ville de tyvärr inte se bidragsgivning från något annat håll. Det tycker vi är mycket sorgligt. Vi får väl se vad som kan hända när vi om några år är tillbaka i regeringsställning.</textBlock>
    <textBlock id="i-0f60f5d421d47a31">Under de få sekunder jag har kvar vill jag tala övergripande om kulturen. Jag vill säga att kultur är ett svårt ord. Vi är många som under årens lopp har försökt hitta en definition. Det som jag hörde när jag gick i skolan, och det var ju några år sedan, var att det betydde andlig odling. Jag vet att jag har fört fram det i utskottet, men det som är ganska riktigt kan få upprepas. Bildning har man också talat om. Bildning är någonting som bl.a. förre rektorn för Handelshögskolan Staffan Burenstam Linder har sagt är en stor tillgång för blivande och redan blivna företagsledare i deras verksamhet ute i världen. Bildning ger möjligheter till kontakt och framgångsrik verksamhet.</textBlock>
    <textBlock id="i-282818cd78a96730">Nu, herr talman, står klockan på noll, och då antar jag att herr talman klubbar av mig.</textBlock>
  </contentBlock>
  <contentBlock page="0" id="i-279630caec49ce35">
    <textBlock id="i-18b7365f997d448f">Anf.  235  CHARLOTTA L BJÄLKE-</textBlock>
    <textBlock id="i-de3f61a48af9f036">BRING (v) replik:</textBlock>
    <textBlock id="i-10d6937d6cbfbb15">Herr talman! Det blev en lite seg och långdragen debatt just om frågan om sponsring. Det är en reservation som vi denna gång inte har yrkat bifall till, men vi står givetvis bakom den.</textBlock>
    <textBlock id="i-34f1a6cd6f101dba">Jag tycker att det vore bättre att företagen verkade för att personalen köpte biljetter och gick på föreställningar eller att man använde en del av de personalbefrämjande åtgärder som vidtas inom företaget för att stimulera de anställda att uppleva kultur.</textBlock>
    <textBlock id="i-ceea7f80ddf03e66">Elisabeth Fleetwood och jag måste ändå kunna vara överens om att andlig och själslig växt gör att personalen också mår bättre. Det skulle vara bra både för personalens och för företagets skull om personalen mår bättre.</textBlock>
    <textBlock id="i-981d1d53b696235d">Det ska inte vara så att man deltar i kultursponsring bara därför att man vill ha sitt företags namn på affischerna eller därför att man ska få gratisbiljetter till föreställningarna. Jag tycker att det är ett bakvänt sätt att försöka värna kulturen. Det ska inte heller vara så att man gör det för att man vill att företagets namn ska pryda småpojkars och småflickors tävlingsoch träningskläder inom idrotten. Jag tycker att det är fel väg. Vi måste tänka från det andra hållet och på ett mycket mera positivt sätt försöka få människor att delta i kulturlivet. De ska stimuleras till att delta därför att de ska växa som människor. Företag ska inte sponsra därför att de vill att företagsnamnet ska finnas med på reklambroschyrer av olika slag.</textBlock>
  </contentBlock>
  <contentBlock page="0" id="i-d3f388b380599ef4">
    <textBlock id="i-fcf730bcbc283d48">Anf.  236  ELISABETH FLEETWOOD (m)</textBlock>
    <textBlock id="i-da492a39442cb78f">replik:</textBlock>
    <textBlock id="i-f3cd1e4fc1f39c76">Herr talman! Jag kan fatta mig väldigt kort, för detta har vi diskuterat så många gånger. De flesta av oss, gudskelov, är nu av den uppfattningen att kultursponsringen är mycket nyttig för kulturlivet i vårt land likaväl som i andra länder. Jag är väldigt glad över att Vänstern är det enda parti i denna kammare, och förresten i de flesta andra också, som vänder sig emot det. Därför tänker jag inte ödsla fler ord på</textBlock>
    <textBlock id="i-264650e220db53ae">Charlotta i kväll.</textBlock>
  </contentBlock>
  <contentBlock page="0" id="i-25a112bddd5e55a0">
    <textBlock id="i-7605d03161aba4ed">Anf.  237  CHARLOTTA L BJÄLKE-</textBlock>
    <textBlock id="i-c75be71ffadebcc4">BRING (v) replik:</textBlock>
    <textBlock id="i-0c6b03863e87cdb0">Herr talman! Jag ger gärna Elisabeth Fleetwood några fler ord, för det är kulturen som är viktig. Det är inte sponsringen, utan det är kulturen. Den ska vi använda på ett bra sätt.</textBlock>
  </contentBlock>
  <contentBlock page="0" id="i-9d599ff1e22e174b">
    <textBlock id="i-11f531e958fc1776">Anf.  238  ELISABETH FLEETWOOD (m)</textBlock>
    <textBlock id="i-58707ee1bd045edb">replik:</textBlock>
    <textBlock id="i-9e6845a56b666757">Herr talman! Jag vill bara säga så här, helt kort, till Charlotta: Jag instämmer helt i Charlotta Bjälkebrings sista uttalande om att kulturen är det som är viktigt.</textBlock>
  </contentBlock>
  <contentBlock page="0" id="i-b9a1b0f65c651db4">
    <textBlock id="i-3fa7a8ac7397a576">Anf.  239  ÅKE GUSTAVSSON (s):</textBlock>
    <textBlock id="i-3c4bf51bc96f205e">Herr talman! Först ska jag rätta till historieskrivningen något. Det är riktigt att vi var tämligen eniga i</textBlock>
    <textBlock id="i-76497c66038b7669">Kulturutredningen. När det sedan gällde regeringens förslag ägnade utskottet mycket möda åt att bl.a. på denna punkt ändra på regeringens förslag. Det var det vi i utskottet nådde en bred uppslutning omkring, alltså just den punkt som Moderaterna ensamma gick emot. Dessutom gjorde vi ytterligare någon ändring.</textBlock>
    <textBlock id="i-e4b26cd414ca3ab2">Vi tillförde t.ex. ytterligare ett mål när det gällde de kulturpolitiska målen. Det var om historieskrivningen.</textBlock>
    <textBlock id="i-5d913e424e78af0b">Sedan ska jag ge Elisabeth Fleetwood delvis rätt när det gäller synen på kultursponsring. Vi har varit mer kritiska till den tidigare. Samtidigt har det varit så att det har skett en utveckling inom den här verksamheten som faktiskt, tycker jag, har blivit mer seriös. Därför är det också lättare att acceptera den.</textBlock>
    <textBlock id="i-89fd5b989fe74a37">Därmed kan man säga att vi är mindre kritiska, men vi har inte varit emot den av principiella skäl.</textBlock>
    <textBlock id="i-8e9bd0a9bee19bb5">Slutligen gäller det stiftelsen Framtidens kultur.</textBlock>
    <textBlock id="i-9e5797bd17bd580d">Den finns där nu, och jag tycker att den gör ett bra arbete utifrån de resurser den har. Jag ser inga principiella, dramatiska ändringar på ett sådant sätt att man har anledning att riva ned himmel och jord. Jag tycker att det är bra att det finns en koppling mellan stiftelsen Framtidens kultur och Kulturrådet i den formen att man yttrar sig. Om jag inte minns fel sitter också</textBlock>
    <textBlock id="i-b00e47a86179f39d">Kulturrådets chef med i stiftelsens styrelse. Dessutom tycker jag att Gunnar Svensson är en alldeles utmärkt ordförande i stiftelsen.</textBlock>
  </contentBlock>
  <contentBlock page="0" id="i-866065fffd921f7c">
    <textBlock id="i-9e523fe796436955">Anf.  240  ELISABETH FLEETWOOD (m):</textBlock>
    <textBlock id="i-9c7b00afc79e1453">Herr talman! Vi var ju eniga om att just det här uttrycket "kommersialismens negativa verkningar"</textBlock>
    <textBlock id="i-3bcea1661d3390fb">kunde missuppfattas. Vi hade långa diskussioner om det här, och det var därför det försvann. Jag hänvisar till vad Lennart Fridén sade tidigare.</textBlock>
    <textBlock id="i-7dc0c6e22a5edc40">När det gäller Framtidens kultur säger Åke Gustavsson att de gör ett bra arbete. Ja, det gör de. Stiftelseurkunderna har man ju inte kunnat ändra på från socialdemokratiskt håll. De ligger kvar såsom den borgerliga regeringen föreslog. Men jag förstår inte en sak. Jag tycker att Åke Gustavsson många gånger också talar för en viss valfrihet. Varför skulle det vara fel om Framtidens kultur stod helt fri från statlig verksamhet och kunde ge sina bidrag? Tror Åke</textBlock>
    <textBlock id="i-4448a86dc4a1e81a">Gustavsson att de skulle ha missbrukat den möjligheten? De hade levt under samma stiftelseregler, samma stiftelseurkunder, som de gör i dag. Jag har därför väldigt svårt att se annat än den vanliga lusten att få makt och behålla makt som skäl för att man ändrade i den här verksamheten.</textBlock>
  </contentBlock>
  <contentBlock page="0" id="i-69dd6c9ba623db33">
    <textBlock id="i-d25247b69244760f">Anf.  241  ÅKE GUSTAVSSON (s):</textBlock>
    <textBlock id="i-bb4040add6022364">Herr talman! Jag ska inte förlänga den här diskussionen särskilt mycket mer, men de står ju fria från statlig verksamhet. Det framgår av de stiftelseurkunder som Elisabeth Fleetwood nyss hänvisade till.</textBlock>
  </contentBlock>
  <contentBlock page="0" id="i-33a53066d518812c">
    <textBlock id="i-1f742262b28f87a1">Anf.  242  ELISABETH FLEETWOOD (m):</textBlock>
    <textBlock id="i-44bba953de26fdfe">Herr talman! Jag är ganska övertygad om att</textBlock>
    <textBlock id="i-2f25394d485d45cb">Framtidens kultur skulle ha skötts precis lika bra, kanske ännu bättre, om man hade låtit bli att tafsa på den. Och jag vet att många som söker anslag tycker att Kulturrådets inverkan på dessa anslag, de här bidragen som det är fråga om, är olycklig. Det tycker jag är synd - för kulturens skull.</textBlock>
  </contentBlock>
  <contentBlock page="0" id="i-9f744304bc4cee71">
    <textBlock id="i-087d124daa6b2817">Överläggningen var härmed avslutad.</textBlock>
    <textBlock id="i-6352bf4821809460">(Beslut skulle fattas den 5 april.)</textBlock>
  </contentBlock>
  <contentBlock page="0" id="i-c4e7779db06559e5">
    <textBlock id="i-efb4d55cfbc2adbf">12 §  Teater, dans och musik</textBlock>
  </contentBlock>
  <contentBlock page="0" id="i-f568b9a22e1e5a75">
    <textBlock id="i-1ce8e8d36ddbc13b">Föredrogs kulturutskottets betänkande 1999/2000:KrU10</textBlock>
    <textBlock id="i-90062cde231d1fde">Teater, dans och musik.</textBlock>
  </contentBlock>
  <contentBlock page="0" id="i-ed3fe0a2d2bde857">
    <textBlock id="i-8f3347e421086005">Anf.  243  LENNART FRIDÉN (m):</textBlock>
    <textBlock id="i-2b686246d31cac6e">Herr talman! När jag började skissa på vad jag skulle säga här hade jag förväntat mig att kulturdebatten skulle vara en matiné. Sedan tog det tid, och det blev en soaré. Nu börjar vi närma oss en nattiné.</textBlock>
    <textBlock id="i-65e8b3a282972e0b">Jag har i samband med detta också skurit ned på vad jag hade tänkt säga från början.</textBlock>
    <textBlock id="i-04ce13e76a664db5">Först vill jag bara anknyta lite grann till den föregående debatten och säga att det är väl bra, med tanke på att man utvecklas genom motstånd och inte genom att undgå motstånd, att Åke Gustavsson har någon att slipa sina argument mot. Om alla tänkte lika blev det inte mycket tänkt. Ungefär så sade jag också första gången Åke Gustavsson och jag debatterade med varandra. Jag har lite av en déjà vu-upplevelse från</textBlock>
    <textBlock id="i-ee2acdc9e1a0f1a8">1962 här. Där är Anders Björk och där är Åke Gustavsson. Det var ungefär så det hela började för min del för 38 år sedan.</textBlock>
    <textBlock id="i-ff06d47b28a87d34">Jag sade förut att jag tycker att det var synd att det inte var någon mer riksdagspolitiker än jag själv som var med på det seminarium som Jazzriksförbundet hade i fredags. Det var väldigt givande. Jag ska erkänna att jag hade tänkt smita efter en liten stund och boka om till ett tidigare plan, men det blev i stället så att jag nästan missade det plan jag skulle åka med.</textBlock>
    <textBlock id="i-cf6ec8339b45110b">Det var en oerhört givande diskussion, och det var väldigt roligt att träffa just en sådan branschrörelse, om vi kan kalla det så.</textBlock>
    <textBlock id="i-a6c7b0ffe4fa4587">Det intressanta var också att vi fick rätt. Ofta är det så att vi har rätt men att det dröjer ganska länge innan vi också får rätt. Det har gällt många frågor alltifrån den ursprungliga ATP-striden till ett genrecentrum för jazz. Just från Jazzriksförbundet har man ju länge och ivrigt arbetat för detta att man skulle få en typ av genrecentrum. De flesta vet ju vem som är ordförande. Han kom fram till mig och sade: Det är så skönt att någon fortfarande förstår att vi behöver ha en fast punkt. Det ger mer än bara en klapp på axeln och vänliga ord.</textBlock>
    <textBlock id="i-33bc12f038c416d0">Jag tycker att det här är väldigt viktigt, inte bara för jazzens skull. Förra året var vi ju mer eller mindre överens om att vi skulle hjälpa till så att det kunde skapas ett genrecentrum för folkmusiken, Tobo. Vi skulle sedan gå vidare med det. Det är därför vi från moderat håll också fortsätter att tala om att det för jazzen och andra moderna musikformer - om man nu kan tala om "moderna", jazzen har i alla fall över hundra år på nacken - skulle behövas ett genrecentrum.</textBlock>
    <textBlock id="i-2c92aee9b02e1f8f">Vad säger då de här företrädarna när man talar med dem? Jo, det behöver finnas ett ställe där det finns traditionsbevarare men som samtidigt fungerar som en fast punkt för utvecklingen framåt. Det behöver någonstans finnas ett ställe för professionella föredömen. Det behöver finnas någonstans där noter och musik bevaras, ett resurscentrum med skyldighet mot hela landet, inte minst mot de många duktiga amatörmusiker som kan, och säkert också vill, bli ännu duktigare.</textBlock>
    <textBlock id="i-0f0c3d0885d42b51">Man kan fungera som ett centrum i ett nätverk.</textBlock>
    <textBlock id="i-5170ad9a9da9616f">Man också som sådant, som jag sade, vara ett stöd till förnyelse. Det kommer också att kunna vara en naturlig internationell kontaktpunkt. Det har vi sett att t.ex. Tobo håller på att utvecklas till. Det kan vara ett bollplank för utbildningsinstitutioner, och också en motpart i diskussioner med Statens kulturråd.</textBlock>
    <textBlock id="i-37da8a7f5c2adbdd">Den vägen blir det mycket lättare, alltså via ett genrecentrum, oavsett om det gäller jazzen eller något annat som vi hoppas ska kunna utvecklas senare, att kanalisera projektstöd. Ett sådant genrecentrum kan också i sin roll som centrum i ett nätverk lägga tyngd bakom orden i debatten på ett annat sätt än många spridda röster kan göra.</textBlock>
    <textBlock id="i-0677ad6ad1b78126">Man kan konstatera att det närvarande statsrådet, som åtminstone var närvarande under den första delen av diskussionen, alltså kulturministern, beklagade att de offentligt finansierade producenterna inte alltid fungerar väl och släpper in andra än dem de tidigare ägnat sig åt. Det är precis det vi har pekat på, och där har vi väl varit överens i hela utskottet. Vi uppmanar producenterna och de lokala arrangörerna att se till att alla genrer, alla musiktyper, får sin rättmätiga chans.</textBlock>
    <textBlock id="i-d7a51fd60a3b8847">Jag har alltså ministerord på att det beklagligtvis, vilket hon har insett, inte är så överallt.</textBlock>
    <textBlock id="i-fa5d917b1ec90186">Just därför finns det väl skäl att ge de olika musikformerna, de olika genrerna, centrum som kan vara utgångspunkter från vilka man också kan föra fram just den aktuella musikgenrens röst, som kan vara den musikgenrens röst och föra fram dess önskemål och idéer gentemot oss andra.</textBlock>
    <textBlock id="i-9052077509830ec1">Herr talman! Med dessa ord vill jag yrka bilfall till den reservation, reservation 10, i det här betänkandet som Moderaterna står bakom. Därmed har jag ungefär bara utnyttjat den talartid som jag hade satt upp för mitt första anförande. Det i sin tur blev ungefär så långt som det andra var uppsatt för, så det är väl i stort sett nollat med detta, kan jag tänka mig.</textBlock>
  </contentBlock>
  <contentBlock page="0" id="i-fc60139007ec2143">
    <textBlock id="i-c1bda89ca92bd3f8">Anf.  244  TASSO STAFILIDIS (v):</textBlock>
    <textBlock id="i-a6b84363e86db911">Herr talman! I detta betänkande finns det 15 reservationer. Av dem står vi i Vänsterpartiet bakom 7.</textBlock>
    <textBlock id="i-a64d05985bbdf4d3">Jag tänker ägna mig framför allt åt att fördjupa mig i frågorna kring villkoren för dansen, teatern och musiken och kanske främst villkoren för de grupper som inte kallar sig för institutioner.</textBlock>
    <textBlock id="i-8d54433a7d143aea">Herr talman! I detta betänkande behandlas en hel del av de motionsyrkanden som Vänsterpartiet har väckt under allmänna motionstiden. Det handlar om yrkanden som berör musikskolan och kulturskolan.</textBlock>
    <textBlock id="i-57c99ed4879ca73f">Det handlar om yrkanden som rör amatörorganisationernas möjligheter att få stärkt stöd. Det handlar om länskonsulenttjänsterna ute i regionerna och i landstingen. Och det handlar mycket om teater och dans.</textBlock>
    <textBlock id="i-a2e0d72673348462">Det handlar även om skådespelare och dansare och om hur man möjliggör ett riktat stöd till dem.</textBlock>
    <textBlock id="i-d8751e71b81cacde">Herr talman! Vilka är villkoren för teatern, dansen och musiken i Sverige? Jag undrar under vilka villkor skådespelare, dansare och musiker tvingas arbeta.</textBlock>
    <textBlock id="i-453bafa4898e7a35">Vilka villkor ställer vi i riksdagen, regeringen, politikerna i regionerna och kommunerna när det gäller dessa konstnärer? Och vilka villkor är det i sin tur som barn, ungdomar och vuxna får möjligheter att själva skapa, att själva få ta del av och vara en del av det kulturliv som Sverige utgör i dag - dansen, musiken och teatern? Är det så att dansen, teatern och musiken i dag befinner sig i en kris? På vilket sätt har vi i riksdagen analyserat den situation som dessa olika konstarterna står inför?</textBlock>
    <textBlock id="i-9d24413a098783bf">Vi får läsa en hel rad olika utredningar och olika former av belysningar av detta område. Nu senast fick vi ta del av Kulturrådets Soppa och skådespel som tar upp regionteatrarnas villkor.</textBlock>
    <textBlock id="i-5ea308c3969a9d8a">Men det som jag vill belysa här kanske väldigt mycket handlar om den situation som många av de fria teatergrupperna står inför.</textBlock>
    <textBlock id="i-887285ca68d79b6d">I budgeten för vårt verksamhetsområde, område</textBlock>
    <textBlock id="i-8b34418e6bfb8552">17, har vi under de senaste åren kunnat läsa att medlen faktiskt har ökat. Men om man ser till teatrarna, till institutionerna och främst kanske till de fria grupperna så är det kanske inte så. Medlen har ökat till institutionerna, men framför allt till nationalscenerna här i Stockholm. Men institutionerna får fortfarande dras med exakta marginella ökningar, medan de fria grupperna faktiskt egentligen inte får några som helst ökningar av sina anslag.</textBlock>
    <textBlock id="i-1b95da4d84cdc107">Om vi hade fört en diskussion här i denna kammare och i kulturutskottet om vad våra beslut och våra politiska initiativ faktiskt får för konsekvenser för musiklivet, för teaterlivet och för danslivet i Sverige så hade vi kanske kunnat fråga oss om vi faktiskt håller på att gräva en grav. Det kan faktiskt vara väldigt tydligt emellanåt att man ser att teatern, dansen och musiken befinner sig i en extrem situation, framför allt när det gäller villkoren.</textBlock>
    <textBlock id="i-010193db1ef3d1f5">Jag ska ta upp ett exempel. Vi har talat mycket om sponsring förut. Och vi i Vänsterpartiet har talat om att vi faktiskt vill ha en skarpare formulering av hur man ska använda sig av sponsring. Det som man framför allt har tagit upp i debatten tidigare har ju handlat om den sponsring som rör mycket pengar, den sponsring som rör flera hundra tusen och som kanske rör miljoner kronor och som rör de stora institutionerna och nationalscenerna. Men hur ser det ut i den fria scenkonsten? Hur ser det ut i de fria grupperna? Vad innebär det egentligen att de fria teatergrupperna faktiskt måste ha sponsorer till sina verksamheter?</textBlock>
    <textBlock id="i-50f948fbb27147b8">Lennart Fridén talade om att man inte vill vara inne och röra med fingret i den här grytan. Det är kanske inte så. Man är inte inne och rör med fingret i grytan genom att man talar om att man vill att de och de föreställningarna ska spelas. Men det som man i stället gör är att man fråntar de fria grupperna och institutionerna möjligheten att faktiskt själva utveckla den konstnärliga kvaliteten, att faktiskt få tid och möjlighet att fortsätta arbeta med det skapande arbetet inom teatern. Det är tidskrävande och tidsödande.</textBlock>
    <textBlock id="i-1a2e29955beadba9">För fria grupper handlar det inte om miljoner. Det handlar kanske om att man måste fixa fram gratis muggar, att man måste fixa fram gratis kaffe, osv. Det som Charlotta L Bjälkebring nämnde tidigare handlar ju faktiskt om att sponsorerna faktiskt inte ger några pengar som går rätt in till verksamheten så att verksamheten kan utvecklas. Sponsorerna betalar kanske de pengar som de ger, och sedan begär de att få biljetter tillbaka. Innebär inte det att de betalar för att få gå och se teater och för att de anställda ska få gå och se teater? Innebär det inte att de faktiskt egentligen köper biljetter? Men de gör det på ett sätt som inte vanliga människor gör. Vanliga människor köper sina biljetter. Om dessa företag vill ge pengar till teater, dans eller musik ska de sedan också betala för biljetterna.</textBlock>
    <textBlock id="i-bcad27b55f07d7a5">Herr talman! En av de frågor som berörs i den här genomlysningen av utredningen som Kulturrådet har presenterat, Soppa och skådespel, är att man framhäver att det är viktigt att föra fram att man måste sluta avtal med teatrarna. Och det är en fråga som vi tar upp i ett av våra yrkanden just när det gäller de fria grupperna, att man faktiskt ska kunna ha en framförhållning i sin konstnärliga kontinuitet, att man ska kunna ha en framförhållning i skapandet genom att få möjlighet att sluta två- eller treåriga avtal med teatergrupper.</textBlock>
    <textBlock id="i-ba95356db895426b">En annan fråga som vi tar upp i vår motion och som finns med i yrkandet är att det är klart att de fria gruppernas försämrade ekonomiska möjligheter beror på att de kostnadsökningar som de får inte kompenseras. Det har skett en hel del ökningar inom kulturområdet. Men inom teaterområdet har dessa ökningar inneburit att det har skett ökningar för institutionerna men att de fria gruppernas ökningar faktiskt inte har gällt alla grupper. Det är nya grupper, nya konstellationer och nya projekt har kommit till stånd. De befintliga teatrarna som finns i Sverige och som har verkat under väldigt lång tid eller som har kommit till under senare år har inte fått någon som helst kompensation. De har tvingats leva under samma förhållanden hela tiden.</textBlock>
    <textBlock id="i-22a1d6843c968034">I dag talar skådespelarna om sina usla löner som i stort sett inte räcker att leva på. De talar om att de nästan dagen före en premiär tvingas börja repetera en ny pjäs. Vilka konsekvenser får de villkor som vi tvingar teatern, dansen och musiken att verka under?</textBlock>
    <textBlock id="i-8505c64a30816007">Vill vi ha en utveckling av kulturen i Sverige? Frågan är på vilket sätt vi ska se till att den här utvecklingen kommer till stånd.</textBlock>
    <textBlock id="i-731749eaa52ce6f4">Vänsterpartiet vill lyfta upp den här frågan som en strukturfråga. Vi tycker att det är viktigt att vi diskuterar långsiktigt, att vi faktiskt ser på vilka sätt som vi kanske kan gå till mötes och få fram en hel del av de förslag som kom fram i t.ex. kulturpropositionen</textBlock>
    <textBlock id="i-6f4e598391159ac8">1996 och som i vissa fall också kom fram redan i propositionen 1974.</textBlock>
    <textBlock id="i-b31f7b690e7e20b0">Vänsterpartiet har som jag har sagt tidigare sju reservationer i detta betänkande som vi står bakom.</textBlock>
    <textBlock id="i-7f34c1e0188c84bc">Men jag yrkar bifall till reservationerna 1 och 15.</textBlock>
    <textBlock id="i-82147642777ed4c0">I reservation 15 tar vi upp situationen för dem som kanske får den minsta delen av kulturanslagen från staten, regionerna och kommunerna.</textBlock>
    <textBlock id="i-036b36a42fea682b">Det handlar om de ungdomar som vi annars så ofta talar om - de ungdomar som vi vill att kulturen ska vara inriktad på - och om det som vi vill att de statliga och kommunala medlen ska användas till. Det gäller dem som aldrig får tillräckligt med pengar för att ens kunna ha repetitionslokaler. Det gäller de ungdomar som inte får del av den kulturkaka som vi, parti efter parti, står här i talarstolen och säger att de ska ha. Det gäller den kultur som osynliggörs av oss politiker. Det gäller den kultur som ungdomar tycker om att själva få lov att skapa men vi ger inget utrymme. Vi ger heller inget utrymme till de amatörorganisationer som faktiskt dag efter dag organiserar och låter ungdomar tillsammans få lov att skapa och som låter ungdomar tillsammans få lov att mötas, få lov att förstå, få lov att mötas i den värld som de i dag faktiskt lever i och som får dem att få förståelse för den här världen och kunna känna empati, ha förståelse för sina medmänniskor.</textBlock>
    <textBlock id="i-7fb6a3abc64c9824">Vi har även en reservation som belyser verksamhets- och projektbidragen för de fria grupperna och vi hoppas att regeringen någon gång ska kunna komma med en översyn kring hur man kan få en hållbar utveckling vad gäller verksamhets- och projektbidragen.</textBlock>
    <textBlock id="i-1648f0dd6fc01d0e">Med detta, herr talman, har jag alltså redan yrkat bifall till reservationerna.</textBlock>
  </contentBlock>
  <contentBlock page="0" id="i-c3359f17e85c4d34">
    <textBlock id="i-326fcba5fe0557a8">Anf.  245  LENNART FRIDÉN (m) replik:</textBlock>
    <textBlock id="i-a984a69383310ffd">Herr talman! Jag ska ta upp två saker. Den ena gäller detta med sponsring som Tasso Stafilidis och hans partikamrat Charlotta L Bjälkebring ägnat sig mycket åt här. Vad jag reagerar mot är den vrångbild som tecknas.</textBlock>
    <textBlock id="i-da2c9c004a605e0f">Tasso Stafilidis säger att man får biljetter för det hela, att man inte gett någonting netto - ungefär så uttryckte han sig. Men det är väl ingen som tror att</textBlock>
    <textBlock id="i-41bdefcc4c1f25f1">Volvo kvitterade ut biljetter för 10 miljoner om året när de hjälpte till med att bygga upp Göteborgs symfoniorkester, från 80 till 100 medlemmar.</textBlock>
    <textBlock id="i-3035a4ef7866e45d">Det sägs också att det är bättre att ge till vanligt folk. Ja, jag kan inte tänka mig annat än att de som jobbar på Volvo och som får en chans att möta symfonikerna i högsta grad är vanligt folk. Dessutom, för att enbart ägna mig åt exemplet Volvo och Göteborgs symfoniker: Man har ställt upp med gratistransporter och man har köpt föreställningar ut till verkstadslokalerna, till fabrikerna. I summan ska alltså egentligen ytterligare en hel del läggas till.</textBlock>
    <textBlock id="i-c8ea416effdfb558">För några år sedan gjorde en utredare en utredning åt Svenska museiföreningen om vad det kostat i tid och vad man fått i pengar för detta. Han konstaterar att det för ungefär samma summa som man möjligtvis kunde tigga sig till hos departementet och för den summa som man kunde få i sponsring tog ungefär lika lång tid. Det var bara det att skillnaden var att man mötte byråkrater på Kulturrådet och departementet, medan man på företagen mötte nya grupper och nya besökare. Utredaren upplevde att det var positivt för det arbete som lagts ned i alla fall.</textBlock>
    <textBlock id="i-3eeffa777eeac3cf">När det gäller fria grupper och sådant så är det klart att Tasso Stafilidis, som själv tillhört en sådan grupp, vet vad han talar om. Kulturrådet och vi har samma uppfattning här, nämligen att de etablerade grupperna inte givet ska ha anslag, utan det här måste komma nya till del. Om inte Riksteaterns lokala föreningar hade känt sig så bundna av riksteaterbudet skulle kanske också de ha kunnat gynna de fria grupperna på ett annat sätt. Det var lite grann det som antyddes också på seminariet i tisdags.</textBlock>
  </contentBlock>
  <contentBlock page="0" id="i-dcfbc28b1dcfcf12">
    <textBlock id="i-93862e0744a4941c">Anf.  246  TASSO STAFILIDIS (v) replik:</textBlock>
    <textBlock id="i-115198e3b1c85a11">Herr talman! Först vill jag kommentera frågan om sponsorerna. Det finns faktiskt två olika världar, nämligen den värld kring sponsringen som Lennart</textBlock>
    <textBlock id="i-1577a57115c31a07">Fridén väljer att ta upp och den värld av sponsring som faktiskt har utretts enligt det som Lennart Fridén tar upp. Det gäller då de sponsorer som ger miljontals kronor i bidrag, de som ger väldigt mycket. Självklart får de kanske inte biljetter i gengäld.</textBlock>
    <textBlock id="i-cb6926000719cad4">Göteborgs symfoniorkester, Dramaten, Operan och Riksteatern som nyligen fått en ny sponsor, Kooperativa förbundet, måste ju inte lägga ned en massa annan verksamhet, t.ex. konstnärlig verksamhet, för att kunna söka upp de här sponsorerna, utan de har egna ekonomiavdelningar som får syssla med sådant här.</textBlock>
    <textBlock id="i-966d20ee632c6c57">Vilka är det då som sponsorerna påverkar, eller kan komma att påverka, på ett negativt sätt som vi menar? Jo, det är just de små enheterna - de som har möjlighet att komma och spela sina små föreställningar i klassrummen och som har möjlighet att komma till barn och ungdomar eller till pensionärer på sjukhemmen - som påverkas i negativ riktning av sponsorerna. Det gäller t.ex. de små fria grupperna.</textBlock>
    <textBlock id="i-634c112c001f4e82">Ja, visst finns det skillnader. I vissa fall tror jag att vi kan vara överens om att sponsring där stora företag ställer upp kanske är bra. Men vem som helst vet ju i dag att Göteborgs symfoniker kanske inte hade kunnat ha det "välstånd" som man har i dag om inte Volvo hade varit en så givmild sponsor. Där har det, precis som Lennart Fridén säger, gjorts väldigt lyckade satsningar.</textBlock>
  </contentBlock>
  <contentBlock page="0" id="i-d0e196b66cb4edb1">
    <textBlock id="i-469c30fa5f4df2a2">Anf.  247  LENNART FRIDÉN (m) replik:</textBlock>
    <textBlock id="i-c070768d18f92728">Herr talman! I och med de stora anslag som ges från en del större företag till de här institutionerna är dessa å sin sida mycket mindre benägna att stå och tigga pengar utanför Kulturrådets dörr. Det kan jag intyga, för jag har i sex och ett halvt år suttit med i</textBlock>
    <textBlock id="i-e0ba2543cb170cbe">Kulturrådets styrelse. Det var inte så att Göteborgs symfoniker och de andra stora institutionerna fortsatte som förut att slåss för mera pengar när de samtidigt hade fått en del av sin verksamhet tryggad via sponsorer. Därmed blir det pengar över till att bl.a. rädda en del fria grupper. Jag har själv varit med om att rädda grupper från nedläggning just genom att det plötsligt blev pengar över.</textBlock>
    <textBlock id="i-bf22ded7d8c4fdcc">Det är nog så att sponsringen från stora företag till stora institutioner också kan gynna - ja, faktiskt gynnar - en del små grupper och en del små teatrar.</textBlock>
  </contentBlock>
  <contentBlock page="0" id="i-dffa099c637272a4">
    <textBlock id="i-b09480086ef78eb3">Anf.  248  TASSO STAFILIDIS (v) replik:</textBlock>
    <textBlock id="i-bd262b89eeb86ca0">Herr talman! Förvisso kan det kanske vara så att pengarna kommer andra till del. Vad jag ändå vill påpeka är att verkligheten ser väldigt olika ut. När vi tar upp sponsringen i de här sammanhangen har vi en förmåga att enbart se på de lyckade satsningarna.</textBlock>
    <textBlock id="i-72852ee9c7dc6746">Med "lyckade" menar jag att det handlar om mycket pengar och om att det inte är fråga om någon som helst påverkan, eller åverkan, vad gäller de stora kulturinstitutionernas konstnärliga kvalitet och deras egen strävan att själva kunna få lov att både skapa och utveckla sin verksamhet.</textBlock>
    <textBlock id="i-9bb5fd497b8e7a8d">Lennart Fridén tog också upp frågan om de fria grupperna. De fria grupper som i dag finns i Sverige tvingas faktiskt hela tiden leva under den omständigheten att de inte har pengar. På vilket sätt hade vi politiker, t.ex. i riksdagen, kunnat verka om vi hade haft mandatperioder på ett år? På vilket sätt hade vi kunnat föra en långsiktig politik? På vilket sätt hade</textBlock>
    <textBlock id="i-8e560b91517854da">Socialdemokraterna, Moderaterna eller Vänsterpartiet kunnat föra en långsiktig politik i olika frågor och i hjärtefrågor om det hade varit ettåriga mandatperioder?</textBlock>
    <textBlock id="i-7491ab431cd10d89">Det här är faktiskt ett faktum som de fria grupperna ställs inför. Naturligtvis ska man ifrågasätta både sin egen verksamhet och den konstnärliga kvalitet som man jobbar med men det får inte gå till överdrifter, som det är i dag. Jag tycker att vi från riksdagens, regeringens, landstingens och kommunernas sida bedriver rovdrift på skådespelare, dansare och musiker som framför allt jobbar inom de fria teatergrupperna, dansgrupperna och musikgrupperna men det gäller också de skådespelare, dansare och musiker som jobbar inom vissa institutioner som har det väldigt knapert.</textBlock>
  </contentBlock>
  <contentBlock page="0" id="i-69d22ec9840d6251">
    <textBlock id="i-f8de9613ee570c9c">Anf.  249  GUNILLA TJERNBERG (kd):</textBlock>
    <textBlock id="i-f7c0056135f9315e">Herr talman! I mitt anförande kommer jag att ta upp några delar som berör konstformerna teater, dans och musik och det som vi kristdemokrater tar upp i vår kulturpolitiska motion.</textBlock>
    <textBlock id="i-8d96b72204a89fd4">Teater är en konstform som ger stora möjligheter till inlevelse och identifikation. Det råder stor samstämmighet om detta. Vi kan också se, vilket är mycket glädjande, att teatrarnas föreställningar och besökstal har ökat under senare tid. Detta är naturligtvis glädjande.</textBlock>
    <textBlock id="i-54d110876ae314bb">Det som nu är angeläget är att få fram om dessa siffror också innebär att institutionerna har nått nya publikgrupper. Det finns exempel på institutioner som skördar stora konstnärliga framgångar som gjort ensembler både nationellt och internationellt uppmärksammade och aktade. Man undersöker teaterrummet just för att kunna skapa intima och kommunikativa möten med sin publik.</textBlock>
    <textBlock id="i-72d7cbb3e6afd21a">Detta blev väldigt tydligt på den konferens som jag hade möjlighet att vara med på och som Statens kulturråd tog initiativ till. Flera talare har under kvällens kulturdebatt här i kammaren hänvisat till den. Den handlade om rapporten Soppa och skådespel åt hela folket - om teatrar med regionalt uppdrag.</textBlock>
    <textBlock id="i-14510a59ced03e3c">Det var en eftermiddag då många viktiga och svåra frågeställningar diskuterades. Det är frågor som vi säkert kommer att få anledning att återkomma till längre fram. Jag vill här instämma i några delar som</textBlock>
    <textBlock id="i-463fd47dfed6430c">Charlotta L Bjälkebring berörde i sitt anförande. Det är frågor som vi vill vara med och diskutera.</textBlock>
    <textBlock id="i-e9ef6bfac2818880">Jag vill tillägga att det var synd att inte Tasso Stafilidis satt kvar hela eftermiddagen. Under senare delen av den diskussion som fördes fick vi ett mycket bra exempel på hur sponsring kan se ut på en liten länsteater ute i landet. Jag tror att det är bra att man försöker undvika polarisering i den här frågan utan snarare tittar på vad det egentligen handlar om.</textBlock>
    <textBlock id="i-1748fa7db64bbe94">Vi fick där alla ta del av hur en skådespelare som arbetat på en länsteater i många år berättade att man har ägnat sig åt sponsring i många år. Det är bara det att ordet sponsring inte alltid används. På 70-talet kunde man i en länsstad gå in i en musikaffär och få låna gitarrer och andra instrument till sin teaterföreställning. Detta var alldeles självklart. Hon gav - det var en kvinna - flera sådana exempel. Det är sponsring, men det ordet användes inte.</textBlock>
    <textBlock id="i-6fb2bb5c742275c6">Jag tycker att man ska ha en balans i diskussionen och försöka se vad det handlar om. Det handlar om att stödja teatrar och kulturen. Det är vi väl alla angelägna om i den här diskussionen.</textBlock>
    <textBlock id="i-14d226094fcb347f">I dag är vi nog också överens om att barn tidigt ska få komma i kontakt med teater, kultur och konst.</textBlock>
    <textBlock id="i-6e91ec5b2e07a893">Det är just för att vi också i framtiden ska främja en positiv utveckling för kulturen. Teaterverksamheten i skolorna behöver utvecklas. I dag använder vi ofta begrepp som "kultur i skolan". Jag skulle vilja vända på det begreppet och använda ett annat begrepp:</textBlock>
    <textBlock id="i-426b2b9956e2103a">Skolans roll i kulturen. Det är också viktigt att teaterbesöket inte blir ett besök som hänger i luften. Det är helt avgörande med ett nära samarbete mellan skolan och teaterbranschen.</textBlock>
    <textBlock id="i-8a6bca049e4864d1">Det dramapedagogiska arbetet ska jag också säga något om. Det är något som efterfrågas alltmer. Där kan teaterns egen kompetens komma till uttryck, vara till stor glädje och vara en tillgång ute i skolorna.</textBlock>
    <textBlock id="i-01b0754f07245998">Dramapedagogiken används t.ex. med stor framgång i olika problemsituationer i skolan. Genom drama ges det möjlighet att inte bara tala om känslor utan även att arbeta med känslor.</textBlock>
    <textBlock id="i-717a32b9046159d3">Eftersom drama skapar en stark inlevelse och förståelse kan det utgöra en bra metod att träna och utveckla ett empatiskt förhållningssätt och förmåga till inkännande. Det handlar om att pröva sin åsikt, att våga stå för den och höra hur andra tänker i samma fråga och att i olika gestaltningsövningar få träna detta med varandra.</textBlock>
    <textBlock id="i-3f47b2468674a081">Herr talman! Jag ska också säga något om folkmusiken. Folkmusiken bidrar både till bevarandet av vårt kulturarv och medverkar till möten med andra kulturer. I dag är folkmusiken och folkdansen självklara delar av den högre utbildningen. Det multikulturella Sverige utvecklar arvet från det hembygdskulturella Sverige. Förutsättningen är att spelmän och spelkvinnor, folkdanslag, vissångerskor och sångare bevarat och utvecklat en tradition genom ett pietetsfullt bevarande och ett friskt nyskapande.</textBlock>
    <textBlock id="i-77d656fbc088ef03">Vi kristdemokrater vill därför betona att folkmusiken är en viktig målgrupp i den satsning som vi har gjort i vår budget på det regionala musiklivet. I takt med ökande internationalisering har behoven av att profilera sig utomlands ökat. Så är det också på musikens område. Den svenska folkmusiken borde i dessa sammanhang ses som en tillgång. Dessvärre är möjligheterna för sådant utbyte starkt begränsat. Folkmusiken och folkdansen har var särskilt missgynnade vid fördelning av stöd till internationellt samarbete.</textBlock>
    <textBlock id="i-9deab2af10046558">Jag hade hoppats att fler partier hade kunnat enas i kristdemokraternas reservation i utskottet. Vi menar att bidragen till internationellt kulturutbyte och samarbete bör ses över så att en rättvis genretilldelning kommer till stånd. Jag har under det här året i kulturutskottet upplevt att det finns andra partiföreträdare som talar varmt för folkmusik och folkdans. Jag tycker att vi skulle kunna enas oss i den strävan.</textBlock>
    <textBlock id="i-5a45869ec863dd5d">Herr talman! Jag ska också säga något om musikteaterverksamheten Dalhalla. Dalhalla har på ett fåtal år blivit ett av Sveriges stora besöksmål. Det f.d.</textBlock>
    <textBlock id="i-2a0f8b76ddeca189">kalkbrottet har nu utvecklats till en internationell festspelsarena. Glädjande är att dessa nya besökare kommer från alla åldersgrupper och kategorier. Det är inte bara vana teater- och operabesökare.</textBlock>
    <textBlock id="i-5a5947fd5ae6c418">Vi kristdemokrater anser att Dalhalla mycket väl motsvarar de krav som kan ställas på en musikteaterinstitution. Musikteater är, precis som riksdagen tidigare har konstaterat, en kostnadskrävande konstform som ställer stora krav på organisation och ledning. Att Dalhalla utan statliga medel har lyckats bygga upp en verksamhet som både sysselsätter musiker och sångare och attraherar stora musikgrupper är därför berömvärt. Vi anser därför, i motsats till utskottsmajoriteten, att musikteaterverksamheten bör byggas ut med en ny institution, Dalhalla.</textBlock>
    <textBlock id="i-7f95cba26bbba30c">Jag kan inte låta bli att säga några ord om den kommunala musik- och kulturskolan när vi diskuterar musik, dans och teater. Vi har här i kammaren också vid ett flertal tillfällen diskuterat detta. Vi har tagit upp frågan om hur viktig den kommunala musik- och kulturskolan är och hur viktigt det är att den får fortsätta att utvecklas.</textBlock>
    <textBlock id="i-53e567ef71080e8d">Det är glädjande att det i denna fråga råder stor samsyn mellan partierna. Detta kan man också utläsa av texten i utskottets betänkande. Alltifrån den första lektionen i blockflöjt har musiken blivit till glädje för många under hela livet. Även som musiklyssnare har man stor behållning av de grunder musikskolan har lagt.</textBlock>
    <textBlock id="i-f8b38dea1d290fb0">Att Sverige är ett land med många goda musiker har bl.a. resulterat i att musikindustrin i dag är en av våra största exportindustrier. Musikskolans betydelse för framväxten av professionella musiker är omvittnad. Många anser att det svenska musikundret har sin grund i den höga kvalitet och den omfattning som musikskolorna haft under de senaste årtiondena.</textBlock>
    <textBlock id="i-ffc42a9352291aba">Detta kan naturligtvis ses som en bonus, men det är inte en förutsättning för verksamhetens berättigande.</textBlock>
    <textBlock id="i-482766ed053aa396">Musik- och kulturskolorna har ett värde i sig.</textBlock>
    <textBlock id="i-91761a241d9fda5e">Varje barn bör även i framtiden under sin skoltid få möjlighet att själv spela ett instrument. Det är också ett viktigt arbete för musik- och kulturskolorna som bedrivs av Sveriges musik- och kulturskoleråd,</textBlock>
    <textBlock id="i-2164d355076d7ca6">SMOK. Det är därför glädjande att organisationen tilldelats det nationella uppdraget på musikområdet.</textBlock>
    <textBlock id="i-7647738c228e3895">Jag vill här passa på att ta tillfället i akt att gratulera musikskolan i Vänersborg, som i dag har tilldelats årets pris för bästa kultur- och musikskola.</textBlock>
    <textBlock id="i-d4d772c8afbcd48d">Trots kommunernas ekonomiska kris utvecklas</textBlock>
    <textBlock id="i-bb992b3ba8fabd74">Sveriges musik- och kulturskolor i allmänhet positivt, och många kommuner har börjat att se dessa skolor som en strategiskt viktig verksamhet. Men det betyder inte att vi kan slå oss till ro och hänvisa till att detta är en kommunal angelägenhet. Vi kristdemokrater vill fästa uppmärksamheten på hur viktigt det är att de kommunala satsningar som görs bibehålls och får utvecklas.</textBlock>
    <textBlock id="i-f627cf9f36fee8c7">Jag tog i ett anförande i höstas upp den kommunala musikskolan i min hemstad Umeå. Umeå styrs av socialdemokraterna med stöd av Vänsterpartiet.</textBlock>
    <textBlock id="i-a92bb36df6dda411">Under hösten 1999 var musikskolan oerhört nära att bli ålagd ett sparförslag som i princip helt skulle ha slagit sönder en väl fungerande och uppskattad verksamhet. Tack vare ett stort och engagerat upprop från skolans rektor, lärare och föräldrar räddades skolan i sista stund.</textBlock>
    <textBlock id="i-f2d29987e9d9771b">Herr talman! Jag vill yrka bifall till reservation nr</textBlock>
    <textBlock id="i-933527f1c0e9a957">13 under mom. 18 i det betänkande som vi nu behandlar.</textBlock>
    <textBlock id="i-dcd3a1e5d96bac0e">Herr talman! Jag kommer nu avslutningsvis att säga något om länsmusiken. Länsmusiken har tvingats till kraftiga besparingar, totalt sett med 50 miljoner kronor. Kulturrådets första analys om hur det förändrade statsbidraget till länsmusiken har påverkat verksamheten ger ingen enstämmig bild. Huvudmännen har valt olika förhållningssätt till den nya situationen. För kristdemokraterna är detta otillräckligt.</textBlock>
    <textBlock id="i-28b52aa97b51b6de">Vi ser fortfarande en stor risk att det regionala musiklivet utarmas, och vi står fast vi att länsmusiken måste ges utökade resurser. Detta tar vi upp i ett särskilt yttrande i betänkandet. Denna oro tycker jag mig ana i den motion i detta ärende som Miljöpartiet har väckt och som flera partier instämmer i. Motionen tar upp behovet av en utvärdering av konsekvenserna av besparingarna på länsmusiken.</textBlock>
    <textBlock id="i-208be7dee0f1f717">Herr talman! Jag står självfallet bakom kristdemokraternas samtliga reservationer, men för tids vinnande här i kammaren nöjer jag mig med det yrkande som jag redan har framställt.</textBlock>
  </contentBlock>
  <contentBlock page="0" id="i-648c6718459b9a8d">
    <textBlock id="i-f072a264df3c34b9">Anf.  250  BIRGITTA SELLÉN (c):</textBlock>
    <textBlock id="i-325e8f4c7739e47f">Herr talman! Dagens betänkande innehåller många olika kulturområden. Det är något av spridda skurar över landet.</textBlock>
    <textBlock id="i-987d9169efc21085">Jag börjar med en från begynnelsen dammig plats som under de senaste åren blivit mycket ren. Det är en plats som under större delen av 1900-talet genljudit av bergsborrarnas ljud, men där det i dag ljuder kristallklara toner. Det gäller, för att tala i klartext, det gamla kalkbrottet Draggängarna i Rättvik.</textBlock>
    <textBlock id="i-839353e40103ec5d">I dag är det en festspelsarena som kallas Dalhalla och som av en händelse upptäcktes ha en vidunderlig akustik när Margareta Dellefors provsjöng i kalkbrottet. Margareta Dellefors har sedan lyckats driva</textBlock>
    <textBlock id="i-73f754d9b709f22e">Dalhalla utan banklån, utan statliga eller kommunala anslag. Publiktillströmningen har varit enorm. Från första årets 3 500 personer har den ökat till 59 000</textBlock>
    <textBlock id="i-96aba1e8766b620b">åhörare i somras - och denna utveckling på endast fem år!</textBlock>
    <textBlock id="i-dfe3a1ecf1a6e42c">Det är en stor bedrift och extra märklig med tanke på att publiken sitter under bar himmel i ur och skur.</textBlock>
    <textBlock id="i-c285a84a8cd17c51">För att kunna utveckla verksamheten ännu mer behövs förbättringar göras av scenområdet och helst också av publikplatserna.</textBlock>
    <textBlock id="i-bce9e04819cc4ed7">Vi i Centerpartiet anser, i likhet med kristdemokraterna, att Dalhalla bör bli statsbidragsberättigat. Vi yrkar därför bifall till reservation nr 5 under hemställanspunkt 7.</textBlock>
    <textBlock id="i-7e1e58aa8f940c2d">Samtidigt vill jag påpeka att Centerpartiets namn har ramlat bort, men det framgår av reservationen att vi står bakom den. Jag hade hoppats att det skulle ha legat ett rättningsblad på bordet i dag, eftersom jag rapporterade detta redan i morse. Men jag hoppas att det föreligger ett rättningsblad till voteringen.</textBlock>
    <textBlock id="i-2565e9ed2db08de8">Herr talman! Musik betyder mycket för människans välbefinnande, men också för Sveriges ekonomi. När min generation pratar om svenska artister som blivit stora utomlands talar vi om ABBA, Roxette och i dag även om Doktor Alban. Alla gläds över våra musikers framgångar både inom landet och internationellt.</textBlock>
    <textBlock id="i-40f161d0c432fb57">En musikgenre som nämns väldigt lite är den svenska folkmusiken och folkdansen. Dessa borde ha större betydelse vid internationellt samarbete, men på grund av dåligt resursstöd är möjligheterna begränsade. Med andra ord: Stödet bör ses över.</textBlock>
    <textBlock id="i-5b27e298b0377d04">Herr talman! Jag yrkar bifall till reservation nr 9, som handlar om att förklara nyckelharpan som nationalinstrument. Det är väl en spännande tanke att lansera folkmusik, folkdans och nationalinstrumentet nyckelharpa i olika internationella sammanhang.</textBlock>
    <textBlock id="i-7090561661a9f3ae">Herr talman! Länsmusiken har sedan 1998 fått minskat statligt bidrag - som Gunilla Tjernberg tog upp - på sammanlagt 50 miljoner. Det minskade bidraget verkar ha fått negativa effekter på länsmusikens verksamhet. Centerpartiet anser därför att det är viktigt att utvärdera hur länsmusiken fungerar runtom i landet.</textBlock>
    <textBlock id="i-4ea3ed16bed08d80">Gunilla Tjernberg talade här om dramapedagogikens betydelse. Det känns nu som att vi håller på att få majoritet här i kammaren för den tanken. Det är något som jag har talat om hur många gånger som helst. Vänsterpartiet har pratat om det och nu också kristdemokraterna. Och skolministern talar sig varm för dramapedagogikens betydelse. Jag hoppas att hon kan påverka socialdemokraterna så att vi kan få en majoritet för att få fram flera dramapedagoger som kan utnyttjas för att öka empatin hos våra unga som växer upp.</textBlock>
  </contentBlock>
  <contentBlock page="0" id="i-c968526240a330f0">
    <textBlock id="i-9f4eaf585f906854">Anf.  251  LENNART KOLLMATS (fp):</textBlock>
    <textBlock id="i-293c3b7e059e4118">Herr talman! Tasso Stafilidis inspirerade mig när han nämnde hur många reservationer han stod bakom.</textBlock>
    <textBlock id="i-e54d3be8878d33c5">Jag tittade på reservationerna till detta betänkandet och konstaterade att Vänstern står bakom sju, Miljöpartiet står bakom sju och Moderaterna bakom en.</textBlock>
    <textBlock id="i-149fb2a4903582cd">Jag undrar då, Åke Gustavsson och Paavo Vallius:</textBlock>
    <textBlock id="i-f9f524cf10983646">Vem ska ni egentligen söka stöd hos i regeringssamarbetet när det gäller kulturpolitiken med tanke på den här fördelningen?</textBlock>
    <textBlock id="i-3ab91ca1ab5dd9af">Tasso Stafilidis tog också upp detta med sponsring. Jag kan inte låta bli att fortsätta lite med det. Det förstärkte ytterligare det som Charlotta L Bjälkebring sade. Det är lite skrämmande hur Vänsterpartiet vill detaljstyra och nästan socialisera sponsringen. Jag upplever det så. Är det den röda stjärnan som ska börja att lysa över kulturen?</textBlock>
    <textBlock id="i-223dccbc77a1d0cb">Ett sådant synsätt som ni ger uttryck för lägger nästan en död - eller röd - hand över sponsringen.</textBlock>
    <textBlock id="i-5eae159c0443d8b0">Sedan kan ju konstnärer ändå avstå från sponsring, om den villkoras.</textBlock>
    <textBlock id="i-5f6cbbbd268f8b54">Musik är en av våra viktigaste kulturföreteelser.</textBlock>
    <textBlock id="i-7bfb91ce379cabe5">Vad vore livet utan musik? Det är därför spännande att ta upp den diskussionen här. Att musiken sedan har en positiv inverkan på Sveriges ekonomi som en stor exportindustri gör ju inte saken sämre. Kultur i sig behöver inte vara dålig för att många gillar den.</textBlock>
    <textBlock id="i-c15e73c297a8fb4b">Ibland framställs kulturen som fin, bara till för ett fåtal och dessutom svårtillgänglig.</textBlock>
    <textBlock id="i-8aa6580b833913f5">Om nu musiken är så populär borde den väl också bära sig själv, tycker säkert en del. Men så enkelt är det inte, eftersom musiken är så mångfasetterad.</textBlock>
    <textBlock id="i-03b50d2f62b93673">Vi från Folkpartiet anser att det är angeläget att musiken får fasta former redan i skolan och gärna så tidigt som möjligt. Därför värnar vi om musikskolan, vilket jag tror att vi är eniga om här i kammaren.</textBlock>
    <textBlock id="i-9e806a4d317cb0a3">Sedan kommer vi till fortsättningen. Det är angeläget att elever och ungdomar också får tillfälle att lyssna på levande musik i form av konserter med större eller mindre konstellationer. Därför har Folkpartiet i flera år varit angeläget om att inte minska bidragen till länsmusiken på det sätt som majoriteten har beslutat om här i kammaren.</textBlock>
    <textBlock id="i-172b46e5198b3f1c">Det är ju tämligen stora besparingar som genomförts, och vi anser att det är mer än rimligt att vi får en bild av hur de besparingarna slagit i de olika regionerna och länen.</textBlock>
    <textBlock id="i-92af73d2dbb321c8">Jag yrkar därför bifall till reservation nr 4 under mom. 5. Det är ju ändå så att staten har synpunkter på vad statsbidragen till länsmusiken ska användas till, och det måste vara bra från många synpunkter att få veta vad besparingarna lett till.</textBlock>
    <textBlock id="i-05ba833f5c340058">Inte minst spännande skulle det vara att få en uppfattning om hur landstingen hade reagerat och agerat, om de hade förändrat medelstilldelningen till musiken eller inte. De kan ju tolka minskningen av statsbidragen som en vink om att det inte är så viktigt längre, eller så kan de gå in och täcka bortfallet helt eller delvis och ta över statsbidragen.</textBlock>
    <textBlock id="i-c001202b624a66af">Sedan finns det andra delar i betänkandets reservationer som jag kan ha sympati för, men som jag av principiella skäl ändå avstår från att rösta för.</textBlock>
    <textBlock id="i-957b931ec4068485">Ett exempel är Vänsterns reservation om länskonsulenttjänster inom teater och dans. Jag vet inte varför de har begränsat sig till dessa två område. Det behövs konsulenter också på andra områden, t.ex. inom musiken. I Halland har vi t.ex. haft en körkonsulent -</textBlock>
    <textBlock id="i-ab53505fed24c11d">detta sagt som lite lokalpolitik eftersom det har kunnat föras fram här tidigare i kväll. Här har vi för övrigt ett exempel på att de minskade bidragen gör att körkonsulenttjänsten nu dras in. Det behöver vi ingen utredning för att få veta.</textBlock>
    <textBlock id="i-7baa0db4250193b8">Jag delar alltså vänsterns syn på vikten av länskonsulenttjänster eller länskonstnärer, vilket man nu vill kalla dem. Men jag anser att det är upp till varje region eller län att prioritera de områden som man ser som angelägnast. Jag vill alltså inte att riksdagen eller regeringen ska peka på enskilda tjänster. Det blir så lätt att vi härifrån fattar allmängiltiga beslut som inte är regionalt anpassade. Detta hänger givetvis samman med Folkpartiets inställning att landstingen och regionerna bör få en påse kulturpengar att använda tillsammans med egna satsningar och andra finansieringar på de områden som känns viktigast i den egna regionen. Det varken behöver eller ska vara lika i hela landet. Mångfalden ska spira överallt. Dessutom finns det alla möjligheter att samarbeta över gränserna, och det görs ju också.</textBlock>
    <textBlock id="i-a7435cc7a35881a1">Apropå samarbete över gränserna är det internationella utbytet av stor vikt. Jag vill då peka på den trepartireservation som Folkpartiet, Kristdemokraterna och Centern har.</textBlock>
    <textBlock id="i-86d9ab79aae88c9b">I 1998 års kulturmotion tog Folkpartiet upp just exportsatsningen på musik och stöd till annan musik än den som klarar sig själv. Jag gläds åt att kd tog upp tråden den här gången. Det är ju inte bara populärmusik i form av pop, rock och jazz som kan föra svenska musiker och svensk musik utanför landets gränser. Vi anser att också den traditionella folkmusiken kan ha en betydelse för kännedomen om Sverige.</textBlock>
    <textBlock id="i-325cd61fc4e0a0bb">Jag har här mest ägnat mig åt musiken, men det är därmed ingen negligering av övriga konstområden som behandlas i betänkandet. Jag har i andra sammanhang diskuterat både teater och dans men avstår i dag från att göra det. Det är också så att de flesta reservationer och särskilda yttranden i betänkandet handlar om musiken. I övrigt är vi tämligen eniga i utskottet.</textBlock>
  </contentBlock>
  <contentBlock page="0" id="i-3919fad7658f7a1d">
    <textBlock id="i-283854ba0f2b58d1">Anf.  252  TASSO STAFILIDIS (v) replik:</textBlock>
    <textBlock id="i-2ef0fd4a233d0ed1">Herr talman! Vad gäller sponsringen, Lennart</textBlock>
    <textBlock id="i-fadeb8dd82e3c8e5">Kollmats, är det så att alla kulturarbetare och alla kulturinstanser inte lever under samma verklighet.</textBlock>
    <textBlock id="i-024e6edef0073e4b">Verkligheten ser väldigt annorlunda ut. Det går inte att jämföra en liten fri teatergrupp uppe i norra Sverige med Operan här i Stockholm eller med Göteborgssymfonikerna.</textBlock>
    <textBlock id="i-d7d38f019fbf66c3">Naturligtvis vore det bra om sponsringen vore frivillig, men i dag är den faktiskt inte det. I dag tvingas de små grupperna, konstnärerna, att gå ut och söka sponsorer för att klara av att hantera kostnaderna för den konstnärliga verksamhet som de vill verka för.</textBlock>
    <textBlock id="i-e292135432540d11">Det beror bl.a. på att kommuner, stat och landsting inte tar sitt ansvar för att låta kulturarbetarna och konstnärerna jobba efter de ramar och de  verksamheter som de konstnärligt själva vill skapa.</textBlock>
    <textBlock id="i-1599a0d66d3ef8f5">Det finns ju de som kan tycka att det här är kul.</textBlock>
    <textBlock id="i-03f48dfb9f95fa8e">Då är det upp till dem att göra som de vill. Men tycker Lennart Kollmats att det är rätt att skådespelare, musiker och dansare ska behöva använda sin tid åt att gå runt till musikaffärer, dansaffärer eller ICA och</textBlock>
    <textBlock id="i-68cd60be861d81c2">Konsum och tigga till sig de medel och det material som de behöver för att kunna utöva sitt konstnärskap?</textBlock>
    <textBlock id="i-75887c5e7271eb55">Tycker Lennart Kollmats att det är rätt, eller tycker</textBlock>
    <textBlock id="i-5ff210d64c000dea">Lennart Kollmats, precis som Lennart Fridén sade här tidigare, att man har blivit duktig på att trolla med knäna? Alla vill inte vara trollerikonstnärer.</textBlock>
  </contentBlock>
  <contentBlock page="0" id="i-a3e07c216d077020">
    <textBlock id="i-968d46edd577b733">Anf.  253  LENNART KOLLMATS (fp) replik:</textBlock>
    <textBlock id="i-657c9d936a477114">Herr talman! Det senare är kanske också en konstform som vi ska värna på ett eller annat sätt.</textBlock>
    <textBlock id="i-69bfbda30eb0fa80">Jag tycker att det ska finnas ett offentligt stöd.</textBlock>
    <textBlock id="i-61e35cad7e06101f">Hur många fria grupper som finns är väldigt svårt att svara på. Jag tror att alla som har en vara eller en åsikt att bjuda ut måste ut och jobba för den. Det gör att man får ta olika kontakter. Jag tror inte att man kan förlita sig på att ständigt ha ett samhällsstöd som täcker allt. Man vill ju naturligtvis också ha publik.</textBlock>
    <textBlock id="i-8479d1bea0b24281">Jag har inte jämfört Göteborgsoperan, symfoniorkestrar eller något annat med fria grupper, utan jag för ett principiellt resonemang. Jag vill inte ha detaljregler som tas fram från statligt håll, för jag tror att det leder till att det inte blir någon sponsring alls i värsta fall. Jag ser ändå sponsringen som en större möjlighet för fler fria grupper att finnas än om vi inte har den.</textBlock>
  </contentBlock>
  <contentBlock page="0" id="i-b47c12aa3b00de43">
    <textBlock id="i-96c7baf47cb8b49e">Anf.  254  TASSO STAFILIDIS (v) replik:</textBlock>
    <textBlock id="i-23ba6ddeec01632e">Herr talman! Jag kan på sätt och vis instämma i det sista som Lennart Kollmats anförde här. Men det är trots allt på det viset att de stora institutionerna som lyckas med sina stora sponsorer också skriver just de avtal som gör att de är skyddade, de avtal som är mellan näringsidkaren, sponsoren och den kulturinstitution som blir sponsrad. Men för de små instanserna, de fria grupperna och de konstnärer som varje dag tvingas välja om de ska fortsätta med sitt konstnärskap, om de ska  sadla om och göra någonting annat eller om de ska gå ut i arbetslösheten, innebär det att de själva måste gå ut och söka sponsorerna.</textBlock>
    <textBlock id="i-8a9a72f89585def2">Det är faktiskt de själva som måste ta ansvaret för att få in pengar till verksamheten. På det sättet är det olika verkligheter för dessa två instanser. Antingen har man en stor ekonomienhet som försöker ordna fram de ekonomiska möjligheterna, som sponsorer t.ex., och är måna om att skriva avtal, eller så är det en mindre grupp som inte har den möjligheten.</textBlock>
    <textBlock id="i-545fabae9c7a5f82">Vi i Vänsterpartiet vill ha en kulturpolitik som bygger på jämlikhet och pluralism. Med det menar vi att konstnärerna faktiskt ska beredas möjligheten att utöva sitt konstnärskap och inte behöva vara ute och tigga ihop sin verksamhet.</textBlock>
  </contentBlock>
  <contentBlock page="0" id="i-5ec32c609bcada9b">
    <textBlock id="i-13c07b7bd347135d">Anf.  255  LENNART KOLLMATS (fp) replik:</textBlock>
    <textBlock id="i-cbb2879bb48a75ab">Herr talman! Det är två olika resonemang. Det ena är att Vänstern vill ha regler för sponsring, vilket jag tror kommer att minska sponsringen. Det andra, underförstådda resonemanget som Tasso Stafilidis för är att han vill ha mycket mer pengar till de fria grupperna. Här har vi ju också anvisat en möjlighet, nämligen att minska anslaget till Riksteatern. Men det vill han inte.</textBlock>
    <textBlock id="i-ae93902db02dbaec">Nu är det så att Tasso Stafilidis och hans parti utgör regeringsunderlag. Det är ni som har möjlighet att lägga ut mycket mer pengar till de fria grupperna. Vi har kommit med anvisningar om hur man kan stödja dessa. Det har inte ni gjort.</textBlock>
  </contentBlock>
  <contentBlock page="0" id="i-4b24a1fa027fb137">
    <textBlock id="i-8114fa259ac36380">Anf.  256  EWA LARSSON (mp):</textBlock>
    <textBlock id="i-7a3a99cbcbf7e6c4">Herr talman! Jag ska börja med att säga att för mig och Miljöpartiet finns det ingen motsättning mellan Riksteatern, länsteatrarna och de fria teatergrupperna. Tvärtom tror vi på ökad tillväxt och ett brett utbud, och det breda utbudet ger ännu mer ökad tillväxt och efterfrågan. Man kanske t.o.m. får abstinens om man inte får ännu mer teater.</textBlock>
    <textBlock id="i-a30e2a971d1ecebc">Vid genomgång av 20 års kulturpolitik, 1974-</textBlock>
    <textBlock id="i-680baa7087cb7127">1994, framkom att ungefär 40 % av befolkningen hade sett en teaterföreställning under ett år. Det tycker jag är en bra siffra, och jag tror att den är ännu högre nu.</textBlock>
    <textBlock id="i-0ca273bbb570164a">Kärnan i svensk teater är ju den regionala teatern.</textBlock>
    <textBlock id="i-114418cb2fcffb7e">Det måste vi vara helt överens om. Mellan 1996 och</textBlock>
    <textBlock id="i-dc13518b3178f9c8">1997 sågs den av ca 1,7 miljoner människor. De 16</textBlock>
    <textBlock id="i-430fa532ae22ea91">länsteatrarna utgör landets teaterstomme. Tillsammans med de fria teatergrupperna har de en unik lokal förankring. Ofta bygger teatern på närhet till sin publik. Val av uppsättning och språkligt uttryck kan också bygga på lokalkännedom.</textBlock>
    <textBlock id="i-34f73aa5690d3fa1">Riksteatern hjälper till att hålla mångfalden i landet vid liv och har under de senaste åren väsentligt ökat sitt utbud. Dramaten står för förvaltning av vårt nationella arv och nydanande och är vårt internationella flaggskepp med mycket hög kostnärlig kvalitet.</textBlock>
    <textBlock id="i-dc832e234948946e">Det gläder mig att alltfler teatrar har det. Teatern behöver ett ökat ekonomiskt utrymme för konstnärlig utveckling. Budgeten är i dag avgörande för den egna utvecklingen, och statens insats blir med det garanten för teatrarnas konstnärliga produktion.</textBlock>
    <textBlock id="i-a486bbc229e81e06">En mer långsiktig ekonomisk planering för länsteatrarna är eftersträvansvärd. En modell med treåriga avtal bör prövas. Vi är flera som har varit inne på långsiktighet. Vi efterlyser också en analys av relationen mellan faktiska kostnader och bidrag. Om resultatet av det nya grundbeloppssystemet är konstant underfinansiering finns det inget utrymme för vare sig konstnärlig förnyelse eller löneutveckling för teaterskådespelare. Som exempel kan nämnas att bidraget minskade med 6 % när konsumentprisindex stod stilla 1997-1998. Att då säga, som regeringen gör i budgetpropositionen, att institutioner och grupper får oförändrade bidrag är direkt felaktigt och vilseledande. Med det yrkar jag bifall till reservation</textBlock>
    <textBlock id="i-60c5d10eb4c574a1">1, under mom. 1.</textBlock>
    <textBlock id="i-389bfaddad69f0fa">Jag vill också passa på att påminna alla partiföreträdare inom kulturområdet om att regeringens kommande förslag om förändringar inom arbetsmarknadsområdet inte är anpassade till konstnärers och kulturarbetare faktiska verklighet. Vi måste hjälpas åt att bevaka att trygghetssystemen inte fortsätter att diskriminera de här yrkesgrupperna - i värsta fall ökar diskrimineringarna. Ett permanentande av centrumbildningarnas arbetsmarknadsverksamhet och av den tredje anställningsformen kan ses som ett trendbrott men är bara början på en anpassning av trygghetssystemen till kulturarbetarnas faktiska verklighet.</textBlock>
    <textBlock id="i-0c719857e4d88435">Eftersom vi aldrig någonsin här i riksdagen har fattat något beslut som säger att kulturarbetare konsekvent ska diskrimineras måste vi snarast rätta till uppenbara missförhållanden.</textBlock>
    <textBlock id="i-fc8fde428aa8d04a">Sedan ska jag tala om folkmusik, folkmusikcentrum och folkmusikinstitut.</textBlock>
    <textBlock id="i-d3c40f562e33e27a">Miljöpartiet finner ingen anledning att avvakta ytterligare statsbidrag till att inrätta nya folkmusikinstitut och folkmusikcentrum, som utskottsmajoriteten tycks anse. Vi ser inrättandet av Eric Sahlströminstitutet som en början till något som våra vänner i</textBlock>
    <textBlock id="i-c885b7c4e5cfa62f">Norge och Finland har haft väldigt länge, nämligen regionalt spridda samlingsplatser för folkmusik och dans. Vi anser att det är en viktig nationell kulturpolitisk gärning att gå in och stötta den uppbyggnad som är på gång i Östersund, i Rättvik, i Växjö och på</textBlock>
    <textBlock id="i-ea05a394fc27fa66">Gotland. Vi vill att utskottet ska uppmana regeringen att ge förslag om fortsatt uppbyggnad med ett visst statligt stöd.</textBlock>
    <textBlock id="i-f67be42eb5cc41ee">Jag ska prata lite om nyckelharpan. Det finns ett positivt intresse i allmänhet för folkmusik i dag, och intresset växer hela tiden. I och med det ökade intresset vore det en uppmuntran att kora ett nationalinstrument. Nyckelharpan är ett instrument som har utvecklats genom århundraden och som fortfarande är i utveckling. Det är ett levande instrument, precis som folkmusiken. Nyckelharpans släkting är vevliran.</textBlock>
    <textBlock id="i-11585d009f3ed406">Helt unikt för Sverige är att vi använder en stråke.</textBlock>
    <textBlock id="i-f108e7e179cf52e0">Det görs troligtvis inte i något annat land - ännu. I</textBlock>
    <textBlock id="i-d766407b6bf4620c">Finland är nationalinstrumentet kantele, och i Norge är det hardingfela. Att utse nyckelharpans instrumentfamilj till svenskt nationalinstrument skulle uppfattas mycket positivt av alla dem som spelar och lyssnar på folkmusik. Intresset för att spela nyckelharpa på den kommunala musikskolan växer. Just flickor verkar i dag särskilt intresserade. Även intresset för att själv bygga det instrumentet ökar. En upphöjning av instrumentet till nationalinstrument vidgar möjligheten att göra det känt inte bara inom landet utan även internationellt. Svensk folkmusik kan i och med det få en extra marknadsföringshjälp nu när den är på väg ut i världen med jättekliv.</textBlock>
    <textBlock id="i-b110b020bf5c7580">Ni vet väl att Väsen säljer bättre i USA än i Sverige och att Garmarna går hem både i Tyskland och</textBlock>
    <textBlock id="i-82a9ccec0f96b7df">England. Den som ännu inte har lyssnat på Johan</textBlock>
    <textBlock id="i-a2e2f599ccd0c45a">Hedins hyllning till Östersjön, cd-n Änglarnas arkipelag, har verkligen något att se fram emot. Med det vill jag yrka bifall till reservation 9, under mom. 12.</textBlock>
    <textBlock id="i-9df708deb3343862">Jag konstaterar med glädje att vi nu är två partier.</textBlock>
    <textBlock id="i-26c5f6596f0a8545">Centern har ställt sig bakom den här motionen. Nästa år är vi kanske tre partier, och så kommer droppen att urholka stenen.</textBlock>
    <textBlock id="i-e477762f79e58dac">Nu ska jag säga några ord om världsmusik. När det gäller världsmusikens ställning i Sverige verkar det som om regeringen inte riktigt har förstått vad världsmusiken står för. När Re:Orient har slagit upp sitt tält har människor från hela världen träffats, njutit av musik och känt glädje tillsammans. Det finns inget så fredsstärkande och gemensamhetsskapande som gränsöverskridande musikarrangemang. Miljöpartiet anser, precis som Kulturrådet, att man borde få ett treårigt nationellt uppdrag att sprida sina erfarenheter över hela landet. Världsmusikens utveckling borde ha gett större avtryck i kulturbudgeten än vad den gör i dag.</textBlock>
    <textBlock id="i-8aac3a2f0e0465e5">Miljöpartiet har igen motionerat om en utvärdering av konsekvenserna av sparbetinget 1997 på 50</textBlock>
    <textBlock id="i-8ffeb712f321637d">miljoner kronor på landets länsmusik. Nu säger Kulturrådet att man kommer att göra en mer omfattande utvärdering av länsmusiken år 2001. Jag tycker att det är alldeles för långt till dess. Dessutom vet vi inte när utvärderingen blir klar. Den lilla beskrivning av vad som har skett i budgeten år 2000 är inte samma sak som en utvärdering, men lite grann kan vi läsa ut av den.</textBlock>
    <textBlock id="i-af21f6035fedf350">Sedan ska jag tala lite om amatörism. Samverkan, samarbete, nätverksbygge osv. är ord som ofta används. Men de olika parterna som samarbetar har ofta inte samma eller ens likvärdiga förutsättningar.</textBlock>
    <textBlock id="i-434f9d1465fcb157">Amatörkulturens riksorganisation har en viktig uppgift att fylla för att överbrygga klyftan mellan folkbildning och kultur och bidra till nyskapande. Därför bör den också ges ett utifrån sin verksamhet rimligt ekonomiskt stöd.</textBlock>
    <textBlock id="i-d489dcead164a40e">Till sist vill jag säga: Börja med barnen! Det skulle kanske ha sagts först. I kulturutredningen 1995</textBlock>
    <textBlock id="i-7f2d91ce8f954285">tog vi bl.a. upp de ojämlika villkor som barn växer upp under. Därför ska kultur i skolan både integreras och omfatta alla barn. Det är precis lika viktigt som att låta speciellt intresserade barn gå vidare på musikoch kulturskola och som att låta alla barn möta verkliga proffs inom teater, dans och musik.</textBlock>
    <textBlock id="i-1c665fbb82df035c">1995 hade regeringen precis tagit initiativ till ett arbete med en ny strategi för kultur i skolan. Inga konkreta resultat har redovisats för oss än. Eftersom det tar så lång tid utgår jag från att det blir ett extra fantastiskt bra förslag, genomförande och resultat.</textBlock>
    <textBlock id="i-85a22b4ebaf35b13">Redan i början av 1990-talet minskade kommunernas beställning av barnteater som ett kvitto på den allmänna offentliga nedrustningen. Nu är det hög tid att bryta trenden. Ett självklart lokalt kommunalt krav borde vara att alla skolbarn ska ha rätt att under ett skolår möta minst en professionell teatergrupp.</textBlock>
    <textBlock id="i-b79cab4c42e502be">Nu när de kommunala musikskolornas och kulturskolornas samarbetsorganisation SMOK har erhållit ett tidsbegränsat nationellt uppdrag utgår jag från att man med sin information om verksamhetens betydelse för barnen kommer att hjälpa till att få politiker i de kommuner som ännu ej har musik- och kulturskolor att förstå att det är lönsamt att inrätta dem. Vilken kommun ett barns föräldrar bor i ska inte vara avgörande för att barnet ska ha möjlighet att pröva på att t.ex. spela ett instrument.</textBlock>
    <textBlock id="i-5649193179119400">Barnens rätt gäller också en rätt till kultur och en rätt till eget skapande. Jag utgår från att SMOK</textBlock>
    <textBlock id="i-68a7e7f8681242df">kommer att specialbehandla Stockholms stad. I det utkast om ny skolplan för Stockholm som precis har gått ut på remiss har man glömt ordet kultur. Hör</textBlock>
    <textBlock id="i-eed10be094cd24ab">Lennart Kollmats det! Ni har ansvaret för kulturen i</textBlock>
    <textBlock id="i-801a2cfa424a6dda">Stockholm. Det här är sant, och det är en skandal.</textBlock>
    <textBlock id="i-00a35c8e239046ca">Med det vill jag avsluta det här resonemanget. Jag tänker inte ta upp någon sponsringsdebatt, eftersom jag tycker att ni har sagt så märkliga saker. Jo, förresten, herr talman! Jag kan nämna ett exempel. På teatern i Eskilstuna pågår ett stort samarbete kring föreställningen Stjärndamm. När Mälardalsrådets kultur- och turismutskott var där berättade man att man bl.a. hade gett gratisbiljetter till de fem svetsare som har hjälpt till att bygga upp scenen med allt det bilskrot som är med och till elektrikerna som har gjort ett fantastiskt arbete med ljussättningen. De här biljetterna kostar över 300 kr styck. Jag är övertygad om att dessa människor inte hade gått på teaterföreställningen om de inte hade fått de här biljetterna. Jag tycker att det är fantastiskt hur man kan nå nya målgrupper och hela familjer. Tack!</textBlock>
  </contentBlock>
  <contentBlock page="0" id="i-2b9a5dd76b0a72d3">
    <textBlock id="i-cb9dbfacdc529508">Anf.  257  GUNILLA TJERNBERG (kd) replik:</textBlock>
    <textBlock id="i-9891e1f8eba91d70">Herr talman! Jag kommer inte att ägna mig åt en</textBlock>
    <textBlock id="i-6488c731149ee357">Stockholmsdebatt, men jag måste få bemöta Ewa</textBlock>
    <textBlock id="i-0d17accc4b306e7b">Larsson, eftersom hon nämner Stockholm och musikskolorna. Jag vill bara informera om att man i</textBlock>
    <textBlock id="i-8dc44bfa044bc236">Stockholm har höjt anslagen till musikskolorna med</textBlock>
    <textBlock id="i-89cce868da402640">10 miljoner kronor. Därmed ska jag lämna Stockholmsdebatten. Jag tycker att det är viktigt att vi vet vad vi talar om här i kammaren.</textBlock>
    <textBlock id="i-28e2217c1dd40a75">Ewa Larsson tar upp folkmusiken och hur viktig den är. Jag har ingen anledning att betvivla att Ewa</textBlock>
    <textBlock id="i-2d00a5ecf9fb8291">Larsson tycker det. Snarare har jag upplevt att Ewa</textBlock>
    <textBlock id="i-eedb3d3a60bfcbf5">Larsson också värnar folkmusik och folkdans.</textBlock>
    <textBlock id="i-ee0d075d107a9ba7">Ewa Larsson tar upp att det är väldigt viktigt att vi också har ett nationellt institut, Eric Sahlströminstitutet.</textBlock>
    <textBlock id="i-7146641e3d11da7c">Då kommer jag till det jag undrar över. Det här går inte ihop för mig, därför att Ewa Larsson väljer att fortsättningsvis se att folkmusiken och folkdansen inte på något sätt kan hävda sig när det gäller Sveriges förmåga att profilera sig i andra länder.</textBlock>
    <textBlock id="i-3d5124011119e5e5">Det har väldigt klart informerats från både folkmusik och folkdans att resurserna till just internationellt musikutbyte inte på något sätt räcker till. Och det är ju viktigt för folkdans och folkmusik att kunna befinna sig i de internationella rummen för att på det sättet också spegla den svenska folkmusiken. Därför tycker jag att Ewa Larssons fullständiga engagemang haltar i det avseendet.</textBlock>
  </contentBlock>
  <contentBlock page="0" id="i-5d0c518e1780ce76">
    <textBlock id="i-4dcf5292d3b3d268">Anf.  258  EWA LARSSON (mp) replik:</textBlock>
    <textBlock id="i-a4293b946761756d">Herr talman! Jag hoppas att jag har två ben att stå på, så att jag slipper halta.</textBlock>
    <textBlock id="i-7ef789fc828736b5">Jag vill påminna Gunilla Tjernberg om att bl.a.</textBlock>
    <textBlock id="i-182129cad20fd648">Miljöpartiet motionerade om att Eric Sahlströminstitutet skulle bli ett nationellt folkmusikinstitut.</textBlock>
    <textBlock id="i-1f5e8660abb6aa02">Och vi har nått fram till det nu. Sedan fortsätter vi, som droppen som urholkar stenen. Jag håller helt med om att det finns för lite pengar till internationella satsningar inom folkmusiken. Det får vi jobba vidare med.</textBlock>
    <textBlock id="i-46c2711f5b1f6d94">När det handlar om Stockholm och att vi ska veta vad vi talar om tycker jag närmast att Gunilla Tjernberg är oförskämd. Jag har inte med ett ord nämnt några pengar till kulturskolan. Det var Gunilla Tjernberg som gjorde det, inte jag.</textBlock>
    <textBlock id="i-9dfa023baea43b6a">Jag har talat om att den remiss som har varit ute om en ny skolplan i Stockholms stad inte med ett ord nämner ordet kultur. Jag lovar att det är många remissinstanser som har påmint om att kulturen är en avgörande del och dessutom ska finnas med i läroplanen. Gunilla Tjernberg behöver inte försvara att kulturen är bortglömd utan kan väl med mig beklaga den dåliga kompetensen.</textBlock>
  </contentBlock>
  <contentBlock page="0" id="i-7fb73dda3598f8b4">
    <textBlock id="i-0cad0d3cfb02e1ad">Anf.  259  GUNILLA TJERNBERG (kd) replik:</textBlock>
    <textBlock id="i-5ee8e45e2519e506">Herr talman! Nej, jag talade om och visade på att musikskolan i Stockholm har fått ökade resurser med</textBlock>
    <textBlock id="i-551caf80a9051bcb">10 miljoner kronor. Det tycker jag visar vilken syn man har på musiken och på kulturskolans betydelse.</textBlock>
    <textBlock id="i-0e8b9ced640dab8c">Det var det jag ville få fram.</textBlock>
    <textBlock id="i-477fe27647bae744">När det gäller Eric Sahlström-institutet har Ewa</textBlock>
    <textBlock id="i-4bf6a5b8eac534cd">Larsson haft alla möjligheter att gå med på kristdemokraternas reservation, som går ut på att ge ökade möjligheter för folkmusik och folkdans att också befinna sig i de internationella rummen för att där också visa den svenska konsten.</textBlock>
    <textBlock id="i-02c6e04172d07845">Det är detta som också gör att det finns ett visst tvivel på att det här arbetet ska kunna gå så fort fram som vi skulle önska. Det går bra att ansluta sig till reservationen och därmed visa att man menar det här, att man tycker att det är viktigt. Men det valde Ewa</textBlock>
    <textBlock id="i-87b13b9834648b86">Larsson att inte göra.</textBlock>
  </contentBlock>
  <contentBlock page="0" id="i-71ea56ba66c08eb4">
    <textBlock id="i-22cf478b5d5833de">Anf.  260  EWA LARSSON (mp) replik:</textBlock>
    <textBlock id="i-575fbf8df83a75b4">Herr talman! Jag är inte lika besviken på att kristdemokraterna inte ställer upp bakom alla Miljöpartiets reservationer. Jag utgår från att ni har planerat vilka ni ställer upp på. Jag tycker inte att Gunilla</textBlock>
    <textBlock id="i-3f79c04b598258c2">Tjernberg ska vara så rysligt besviken, var lite realpolitiker i stället och se vad det handlar om! Jag tycker att det är ett fånigt resonemang. Ursäkta!</textBlock>
    <textBlock id="i-d3fc989d258a8778">Att kulturskolan i Stockholm har fått mer pengar tycker jag är lysande. Det var fint att Gunilla Tjernberg talade om det för alla här. Det är inte bara svart.</textBlock>
  </contentBlock>
  <contentBlock page="0" id="i-f1a9a8f150e29eed">
    <textBlock id="i-d1cca9d0e897f21b">Anf.  261  LENNART KOLLMATS (fp) replik:</textBlock>
    <textBlock id="i-539a59eb3feed379">Herr talman! Jag delar Gunilla Tjernbergs uppfattning att det är lite svårt att ta upp Stockholmsdebatten, inte bara som exempel, utan att direkt ge sig på en riksdagskollega som inte kan Stockholm, som</textBlock>
    <textBlock id="i-0c18f0bc903bd6fc">Ewa Larsson gjorde när hon apostroferade mig.</textBlock>
    <textBlock id="i-3b50b024125b602a">Är det möjligen så att det faktum att Ewa Larsson gång på gång i debatten tar upp Stockholm beror på den position som väljarna har gett Miljöpartiet i</textBlock>
    <textBlock id="i-0202cc2140028ee4">Stockholms kommun?</textBlock>
  </contentBlock>
  <contentBlock page="0" id="i-e1a597ff552841b8">
    <textBlock id="i-2618bed7d3af655f">Anf.  262  EWA LARSSON (mp) replik:</textBlock>
    <textBlock id="i-ca3a62784c759a66">Herr talman! Då får jag påminna Lennart Kollmats om att han som riksdagsledamot för Folkpartiet i kulturutskottet är ansvarig för hela Sverige. Det kan då vara lämpligt att man sätter sig in i hur kulturfrågorna drivs i huvudstaden, där man dessutom har ansvar för kulturpolitiken.</textBlock>
  </contentBlock>
  <contentBlock page="0" id="i-446b2c18a85ff10d">
    <textBlock id="i-72f98067bb29d3c3">Anf.  263  PAAVO VALLIUS (s):</textBlock>
    <textBlock id="i-1bf796dc2aef2446">Herr talman! Vi behandlar i dag ett antal motioner från allmänna motionstiden som rör teater, dans och musik.</textBlock>
    <textBlock id="i-6fc969a6e0699068">Det är inte möjligt att erbjuda alla medborgare ett kvalitetsutbud av teater, dans och musik utan ett omfattande offentligt stöd. Marknadskrafterna klarar inte det. Allra minst att leva upp till målet om Kultur i hela landet.</textBlock>
    <textBlock id="i-f25fb736badb2e86">Offentligt stöd innebär att stat, kommuner och landsting måste ta ett gemensamt ansvar.</textBlock>
    <textBlock id="i-e54a3d650b0dfb67">Vi kan nu glädja oss åt att det går allt bättre för</textBlock>
    <textBlock id="i-d4b48a3f8fed390f">Sverige. Det bör rimligtvis också betyda att det kommer att gå bättre för kulturen, även om den av allt att döma klarade sig hyggligt under de svåra åren, då vi tvingades till nedskärningar på de flesta områden.</textBlock>
    <textBlock id="i-c26fe82e625428f5">När den offentliga ekonomin förbättras bör det också komma kulturen till godo. Och att vi som privatpersoner får bättre ekonomi bör väl också innebära att många kan och vill spendera mer på kulturupplevelser.</textBlock>
    <textBlock id="i-eaed1599fabdbd68">Det betänkande vi behandlar i dag innehåller ett stort antal krav på ytterligare insatser. Jag ska kommentera en del av reservationerna.</textBlock>
    <textBlock id="i-2e03e3d0599b00d3">Vänsterpartiet och Miljöpartiet tar i en gemensam reservation upp frågan om att de statliga bidragen inte räknas upp med kostnadsutvecklingen och de problem det medför både för teaterinstitutionerna och de fria grupperna. Reservanterna pekar bl.a. på de fria gruppernas kvalitetsinriktade utbud av barn- och ungdomsteater.</textBlock>
    <textBlock id="i-886b06be87ee67b0">Inom Kulturrådet pågår en översyn av teaterområdet. Det är självklart angeläget att man i den översynen också analyserar de fria gruppernas ekonomiska situation. Vi kan därmed vara överens om de fria gruppernas viktiga roll, inte minst när det gäller teater, dans och musik för barn och ungdom.</textBlock>
    <textBlock id="i-47493f84036a689b">Jag vill i detta sammanhang göra en kommentar om kulturarbetarnas ekonomiska villkor. Som regeringen konstaterade i budgetpropositionen är en förbättring av de ekonomiska villkoren av central betydelse för att vi ska uppnå de kulturpolitiska målen.</textBlock>
    <textBlock id="i-ab1a64b535953c5b">Mycket har gjorts för att förbättra villkoren. Det är glädjande att kunna säga att regeringen också i fortsättningen kommer att ge den här frågan högsta prioritet</textBlock>
    <textBlock id="i-56f26a00fc0e3d87">En reservation gäller utvärdering av besparingarna på länsmusiken. Men det är faktiskt så att Kulturrådet har i uppdrag att analysera vilka effekter besparingarna har fått.</textBlock>
    <textBlock id="i-3b702c9d7ecc0ce1">En reservation föreslår att regeringen utreder möjligheterna att bygga ut verksamheten med tjänster som länskonsulent inom teater och dans till alla län.</textBlock>
    <textBlock id="i-7f75dbebfdc2fa1e">Som utskottet påpekar går det statliga stödet till tjänster som kallas antingen länskonstnär eller länskonsulent. Utskottet konstaterar att verksamheten fungerar väl och att den nu finns i de flesta län. Den fortsatta utbyggnaden är beroende inte bara av statligt stöd, utan också av tillskott från lokalt och regionalt håll.</textBlock>
    <textBlock id="i-584b3f558a5b4bcd">Ett stöd utgår för närvarande till Eric Sahlströminstitutet. Som framhålls i en reservation finns det också andra folkmusikcentrum som har en fin verksamhet. Men innan vi tar ställning till ytterligare stöd är det klokt att se hur verksamheten utvecklas vid</textBlock>
    <textBlock id="i-601ac9641965d60e">Eric Sahlström-institutet.</textBlock>
    <textBlock id="i-f9253e71dae21f64">I en reservation föreslås ökat stöd till jazz, rockmusik och andra moderna musikformer. Jag instämmer i att de bör stödjas. Så sker också. I sin utvärdering av stödet bör Kulturrådet analysera om det behövs ytterligare insatser så att dessa musikformer får en rimlig del av stödet.</textBlock>
    <textBlock id="i-7b7a3956a5e876a0">Men vi kan väl ändå konstatera att många moderna musikformer är mycket livaktiga och framgångsrika både i Sverige och, inte minst, utomlands.</textBlock>
    <textBlock id="i-9fe20caed52debcf">I en reservation föreslås ökade insatser för att lansera svensk folkmusik och folkdans utomlands. Som utskottet påpekar är det svårt att varje år fördela pengarna rättvist mellan olika områden. Men självklart är svensk folkmusik och folkdans något som det finns all anledning att presentera i olika internationella sammanhang. Jag utgår från att bl.a. Kulturrådet tillsammans med folkmusikens och folkdansens egna företrädare arbetar för det.</textBlock>
    <textBlock id="i-616b3fa8a02592bb">En reservation föreslår ökat statligt stöd till de centrala amatörorganisationerna. Jag instämmer i att amatörkulturen är viktig. Jag har uppfattat att också regeringen tycker så.</textBlock>
    <textBlock id="i-5c98d604e0d866f9">Två reservationer pekar på den kommunala musikskolans viktiga roll. Vi kan alla vara eniga om att den kommunala musikskolan är viktig. Jag tror också att de flesta kommuner inser vilken betydelse den har.</textBlock>
    <textBlock id="i-4e55e317d13331d6">När ekonomin nu förbättras borde det också betyda att den kommunala musikskolan får ökat stöd ute i kommunerna.</textBlock>
    <textBlock id="i-37ccac8c08506919">Herr talman! Jag yrkar bifall till hemställan i utskottets betänkande.</textBlock>
  </contentBlock>
  <contentBlock page="0" id="i-fa22ff7f93794a40">
    <textBlock id="i-155384bbac65412f">Anf.  264  TASSO STAFILIDIS (v):</textBlock>
    <textBlock id="i-bfd1417df1e3144c">Herr talman! Jag kan inte låta bli att reagera när</textBlock>
    <textBlock id="i-a881d9fa49ad5a58">Paavo Vallius talar om den pågående översynen inom</textBlock>
    <textBlock id="i-9f3428bb2678601a">Kulturrådet som bl.a. behandlar de fria teatergrupperna. Naturligtvis vore det bra om översynen skulle komma att behandla medelstilldelningen och framför allt komma med förslag till hur pengarna ska fördelas och påpeka de brister som finns i medelstilldelningen.</textBlock>
    <textBlock id="i-ea80d8d9c0b3600e">Ser verkligen Paavo Vallius inte den brist som har funnits år efter år? Har man inte urholkat medelstilldelningen i verksamhetsbidrag och projektbidrag när grupper år efter år har fått sina 50 000, 150 000 eller</textBlock>
    <textBlock id="i-6c34ccc55fc62b72">250 000 och inte fått någon som helst uppräkning efter vare sig kostnadsindex eller faktiska kostnadsökningar?</textBlock>
    <textBlock id="i-e8a5de923d76479f">Det är märkligt att Paavo Vallius slår sig för bröstet och talar om att regeringen särskilt satsar på konstnärernas villkor som en extra kommentar. Hur är det egentligen med de fria grupper som får sina medel främst från stat, kommun och landsting? Vem är det som tar ansvar för den verksamheten, för lönerna, för pensionskostnaderna, för t.ex. - som Ewa</textBlock>
    <textBlock id="i-0d33eee39de93efe">Larsson tidigare så bra nämnde - det nya förslaget till a-kassa? Är den verkligen konstnärsvänlig?</textBlock>
    <textBlock id="i-035e7bb2ce6c1482">Är det som samhället har fått av de fria grupperna inte mer värt än den rovdrift som vi fortfarande bedriver, genom att skådespelare, dansare och musiker under många år inte har fått några som helst poäng eller ökningar av sina löner? Det är ingen som kommer att ta ansvar för de pensioner som dessa människor faktiskt behöver när de går i pension. A-</textBlock>
    <textBlock id="i-3c58adbc15db27fa">kasseförslaget är ett jättestort frågetecken. Är det verkligen konstnärsvänligt?</textBlock>
  </contentBlock>
  <contentBlock page="0" id="i-605670eae2d976c3">
    <textBlock id="i-f8d35db9bd09b2f3">Anf.  265  PAAVO VALLIUS (s):</textBlock>
    <textBlock id="i-970f64bf1ac657bc">Herr talman! Jag håller med Tasso Stafilidis att statsbidragsreglerna för de fria teatergrupperna inte har varit de bästa. Jag har själv tagit upp att de borde ses över och vara mera relaterade till den verkliga verksamheten i grupperna. Samtidigt måste jag säga det jag sade i mitt anförande, nämligen att kommunerna inte har gjort de beställningar - speciellt när det gäller barn och ungdom - de har gjort tidigare. Eftersom kommunernas ekonomi ser bättre ut hoppas vi att kommunerna verkligen satsar på det som Ewa Larsson var inne på, att åtminstone en gång om året ha möjlighet att se en teaterföreställning. Där gör de fria teatergrupperna ett viktigt arbete.</textBlock>
    <textBlock id="i-2468e65a0f6f528d">Jag har diskuterat med regeringens representanter.</textBlock>
    <textBlock id="i-ab554c8fa9338d7f">Ni har också den möjligheten i Vänsterpartiet. Jag har fått svar från regeringen att konstnärernas villkor är ett prioriterat område.</textBlock>
    <textBlock id="i-fc1d1ffc53358379">När det gäller a-kassan vet jag att man i det nya förslaget vill ta hänsyn till speciella grupper. Med speciella grupper menar man just konstnärerna. Deras villkor skiljer sig så pass mycket från övriga arbetsmarknaden. Där tror jag att vi inte behöver vara så väldigt oroliga. Jag tror att det kommer att bli särskilda lösningar för konstnärerna.</textBlock>
  </contentBlock>
  <contentBlock page="0" id="i-1141f06adcf7b817">
    <textBlock id="i-aa7911b8d896933e">Anf.  266  TASSO STAFILIDIS (v):</textBlock>
    <textBlock id="i-099582b31667d89f">Herr talman! Jag hoppas innerligt att det Paavo</textBlock>
    <textBlock id="i-39deb9e1d0c87a53">Vallius säger stämmer, nämligen att konstnärerna kommer att få särskilda regler i förslaget till ny akassa.</textBlock>
    <textBlock id="i-bead906599411e56">Eftersom Paavo Vallius ändå är kritisk om förslaget skulle innebära försämringar, vore det bra om alla partier i kammaren tillsammans kunde arbeta för att det inte blir försämringar för konstnärerna just för att de är konstnärer. Precis som Ewa Larsson sade innan är det nya a-kasseförslaget en ren diskriminering av konstnärerna.</textBlock>
    <textBlock id="i-f0a8c8cb9aff3c98">Är Paavo Vallius beredd att tillsammans med oss andra partier - jag hoppas att alla ställer sig bakom detta så småningom - faktiskt se till att det nya akasseförslaget inte innebär de försämringar som de olika konstnärsgrupperna är otroligt oroliga över?</textBlock>
  </contentBlock>
  <contentBlock page="0" id="i-5898dd8d0ad1784c">
    <textBlock id="i-086443fefd9b4809">Anf.  267  PAAVO VALLIUS (s):</textBlock>
    <textBlock id="i-548e76e4be928cd0">Herr talman! Jag vet att det står i det nya förslaget att man ska ta hänsyn till speciella grupper. Vad jag har förstått betyder det att man ska ta hänsyn till konstnärerna.</textBlock>
    <textBlock id="i-e368a2b586051489">Sedan ska man naturligtvis komma ihåg att bara för att konstnärerna har en speciell arbetssituation och ställning ska de inte kringgå eller felaktigt använda arbetslöshetsförsäkringen, t.ex. genom  att repetera samtidigt som a-kassa tas ut. Det viktigaste är att se över att det finns rimliga a-kasseregler för konstnärerna, men samtidigt se till att även konstnärerna följer gällande regler.</textBlock>
  </contentBlock>
  <contentBlock page="0" id="i-cf12ed7b6773deb3">
    <textBlock id="i-4620ce117a93c9f0">Anf.  268  GUNILLA TJERNBERG (kd):</textBlock>
    <textBlock id="i-8f765f6f9feb0b83">Herr talman! Jag tänkte beröra två av de reservationer som vi kristdemokrater har till utskottsbetänkandet. Paavo Vallius bestämde sig för att kommentera en av dem.</textBlock>
    <textBlock id="i-4951dcf96eccd611">Den första reservationen gäller en översyn av medelstilldelningen. Vi vill se en sådan när det gäller bidrag och pengar för att kunna ägna sig åt internationellt musikutbyte i fråga om folkdans och folkmusik.</textBlock>
    <textBlock id="i-cb583f89f682d793">Det handlar alltså om en översyn, inte om att vi kräver att det ska vara en rättvis fördelning, som anges i utskottsbetänkandet. Vi vill se en översyn. Vi tycker att det hade känts bra om utskottsmajoriteten hade kunnat gå med på en översyn. Det måste ju vara en angelägenhet för hela utskottet att den här möjligheten finns. Vi är alla intresserade av att ta del av en sådan översyn. Jag kan inte se logiken i motiveringen när jag läser betänkandet och inte heller när jag hör kommentarerna.</textBlock>
    <textBlock id="i-58d8140d6c9536b1">När det gäller Dalhalla kan vi bara konstatera att man där kämpar med den ekonomiska situationen.</textBlock>
    <textBlock id="i-54ba5694883d725f">Man har engagerade ideella krafter. Man har nu fått ett stöd på länsnivå, och det är bra. Man har också fått ett engångsstöd från statliga medel. Men detta ger bara kortsiktiga möjligheter att planera. Jag skulle vilja få en kommentar från Paavo Vallius om hur han ser på just Dalhalla som en nationell institution.</textBlock>
  </contentBlock>
  <contentBlock page="0" id="i-5bfbfcdeb4cb9e95">
    <textBlock id="i-4478d28295aa15c1">Anf.  269  PAAVO VALLIUS (s):</textBlock>
    <textBlock id="i-e5df05258977bd2d">Herr talman! Om jag tar det sista först, anser naturligtvis vi socialdemokrater att verksamheten i</textBlock>
    <textBlock id="i-1e4ed5b6ea5721ce">Dalhalla är väldigt viktig. Den har utvecklats och utökats för varje år, och utvecklingen ser bra och lovande ut. Man kan vara stolt över de verksamheter som bedrivs där.</textBlock>
    <textBlock id="i-31feb315f0999a25">Jag tror att det är på samma sätt här som med alla andra nya verksamheter, att det tar lite tid innan de kommer in i det statliga stödet. Jag tror ändå att det är rätt av regeringen att ta tid på sig för att göra de riktiga bedömningarna av hur pengarna ska fördelas.</textBlock>
    <textBlock id="i-a17f2b19cdd1a1f1">Längre tillbaka i tiden var den enda möjligheten att ge pengar till nya verksamheter att ta dem någon annanstans. Nu kanske det finns bättre förutsättningar att utöka ramarna. Jag är mycket förhoppningsfull när det gäller att det statliga stödet till Dalhalla kommer att bli bättre i framtiden.</textBlock>
  </contentBlock>
  <contentBlock page="0" id="i-2c869c26b846ddd9">
    <textBlock id="i-c260c18fefb1482f">Anf.  270  GUNILLA TJERNBERG (kd):</textBlock>
    <textBlock id="i-7470b9c3c4fd9692">Herr talman! Det är bra att Paavo Vallius har en förhoppning på regeringen. Men jag tycker att det är värdefullt om även vi riksdagsledamöter och kulturutskottsledamöter kan driva på i olika frågor åt ett håll som vi är överens om. Jag kan då konstatera att Socialdemokraterna inte är färdiga på den punkten.</textBlock>
    <textBlock id="i-cbdc21d35e7807ef">Tyvärr kommenterade inte Paavo Vallius den fråga jag tog upp om att få en översyn av hur medlen till internationellt kulturutbyte fördelas. Det handlar inte om att det måste vara en exakt rättvis fördelning under ett exakt antal år, utan det handlar om möjligheten till en internationell plattform för folkmusik och folkdans.</textBlock>
  </contentBlock>
  <contentBlock page="0" id="i-2a98c0e186b1b85e">
    <textBlock id="i-31e1054e9d97f44d">Anf.  271  PAAVO VALLIUS (s):</textBlock>
    <textBlock id="i-2dbacfb70b15f3fa">Herr talman! Jag måste villigt erkänna att jag tyvärr inte har satt mig in ordentligt i den frågan. När det gäller den internationella verksamheten har vi möjligheter att söka pengar genom EU till internationellt utbyte mellan EU-länderna. Jag tror nog också att regeringen vill stimulera den här verksamheten och följer frågan. Tyvärr kan jag inte ge ett uttömmande svar om detta.</textBlock>
  </contentBlock>
  <contentBlock page="0" id="i-7c4bd3310bd3d7dd">
    <textBlock id="i-5f5c5eae0e5551a2">Anf.  272  LENNART FRIDÉN (m):</textBlock>
    <textBlock id="i-f6b39c100c6db777">Herr talman! Jag ska börja med att tacka Paavo</textBlock>
    <textBlock id="i-5d2208acfb8115de">Vallius. Han har inte följt det höga föredöme som vi på senare tid har hört från statsrådet i alla lägen och som vi hörde från Åke Gustavsson här också. När man från socialdemokratiskt håll ska ha ett anförande i en debatt med flera partier är det ofta prat och prat och fy för moderaterna, som inte är som andra. Paavo</textBlock>
    <textBlock id="i-8a9dee2a809b11c0">Vallius sade inte ett ont ord om Moderaterna. Tack så mycket för det!</textBlock>
    <textBlock id="i-1361616712501309">Underförstått i texten i betänkandet, både i majoritetstexten och i vår reservation, finns detta att arrangörerna av musik ute i landet inte ger jazzen och de moderna musikformerna samma chans som alla andra musikformer får. Samma sak berördes också av Marita Ulvskog på seminariet i fredags i förra veckan. Vi tycker att det är beklagligt. Man ska inte bara vänta och vänta och se. Vi vet att när Kulturutredningens betänkande har kommit är det ändå inte säkert att det händer någonting.</textBlock>
    <textBlock id="i-35d7c4b7ed6349b1">Det är därför vi vill markera detta, sätta ned foten och samtidigt tala om att någonting nu måste göras.</textBlock>
    <textBlock id="i-a2228121752c33e1">När det var ordförandeskifte i Socialdemokraterna</textBlock>
    <textBlock id="i-92ff0c59f2661084">1969 sade Tage Erlander till Olof Palme att det var viktigt att lyssna på rörelsen. Det gör vi. Vi lyssnar på musikrörelsen, och det är därför vi envisas med att ta upp frågan om genrecentrum.</textBlock>
  </contentBlock>
  <contentBlock page="0" id="i-dfddaa8e7ea83e87">
    <textBlock id="i-a99a16fcb71c32d1">Anf.  273  PAAVO VALLIUS (s):</textBlock>
    <textBlock id="i-7f8147c7e16741a4">Herr talman! Jag kan mycket kort svara att jag håller med om att det här är en väldigt viktig verksamhet. Jag förmodar att man tidigare inte har räknat med jazzmusik och underhållningsmusik när det gällt att stödja musiklivet och kulturen. Jag tycker att det borde bli en bättre uppföljning om man har börjat göra det. Det är klart att man kan göra det i större utsträckning.</textBlock>
  </contentBlock>
  <contentBlock page="0" id="i-ef686fcffa5854f4">
    <textBlock id="i-c1497bf4328fee2a">Anf.  274  LENNART FRIDÉN (m):</textBlock>
    <textBlock id="i-08a59c589f053233">Herr talman! Jag tolkar det sista så att när vi har votering i nästa vecka kommer moderaterna och Paavo Vallius att rösta på den här reservationen.</textBlock>
  </contentBlock>
  <contentBlock page="0" id="i-2921c3be97629e75">
    <textBlock id="i-b52186e35be834a2">Anf.  275  PAAVO VALLIUS (s):</textBlock>
    <textBlock id="i-f28cba95bc2b348e">Herr talman! Nej, det tror jag inte. Jag kommer att rösta enligt utskottets hemställan, som jag har yrkat bifall till. Däremot litar jag på regeringen när det gäller att det i framtiden blir ett ökat stöd även till den här musikformen.</textBlock>
  </contentBlock>
  <contentBlock page="0" id="i-949c17a7b8a835cc">
    <textBlock id="i-30e1728892e6b83f">Överläggningen var härmed avslutad.</textBlock>
    <textBlock id="i-0149da939353213c">(Beslut skulle fattas den 5 april.)</textBlock>
  </contentBlock>
  <contentBlock page="0" id="i-cccb80809b06e995">
    <textBlock id="i-f763a43b690af3db">13 §  Rennäring</textBlock>
  </contentBlock>
  <contentBlock page="0" id="i-5c1c4833635cbc56">
    <textBlock id="i-b8b0d9eb3b909148">Föredrogs miljö- och jordbruksutskottets betänkande</textBlock>
    <textBlock id="i-b02d2c9829a11030">1999/2000:MJU9</textBlock>
    <textBlock id="i-76274c5b31b96d4c">Rennäring.</textBlock>
  </contentBlock>
  <contentBlock page="0" id="i-c3fa038c9e5753f0">
    <textBlock id="i-e1a94373bb5618dc">Anf.  276  MICHAEL HAGBERG (s):</textBlock>
    <textBlock id="i-6caddc7024b04ea4">Herr talman! Jag vill inleda med att tacka kulturutskottet för att de gav oss möjlighet att debattera det här ärendet innan klockan blev 23.</textBlock>
    <textBlock id="i-73a4745d6a3b067e">Vi har behandlat 12 motioner i det här betänkandet, och i det förra var det tydligen 13. Vi har i utskottet behandlat motionerna väldigt ingående och diskuterat dem djupt. Vi har också tyckt att det är viktigt. Vi förstår att motionärerna är väldigt engagerade i de frågor som rör samenäringen som kulturbärare i de områden där näringen bedrivs.</textBlock>
    <textBlock id="i-0311d018fbc2db82">Jag vill på en gång yrka bifall till utskottets hemställan och avslag på motionerna. Det gör jag av den anledningen att vi har förstått betydelsen av det engagemang som motionärerna har visat under allmänna motionstiden och bakåt i tiden.</textBlock>
    <textBlock id="i-0f4a57ad6ad52b95">Regeringen har tillsatt en utredning som ska titta på samefrågorna och rennäringen i ett samlat grepp.</textBlock>
    <textBlock id="i-ec82f7fca2bf3a09">Vi har naturligtvis sett till att sameorganisationerna kommit till utskottet, och vi har haft ordföranden</textBlock>
    <textBlock id="i-0c476f0016b3ca95">Görel Oskarsson på besök, så att vi har fått ventilera frågorna djupt. Vi har sett att vi för första gången ska försöka ta ett samlat grepp över de frågor som har med samenäringen att göra och se till att vi den vägen kan få en bred debatt i framtiden och lösa en del av de konflikter som det innebär att man har renar i fjällvärlden som också behöver äta gräs och lav även på vintern. Det är stora problem när det gäller vinterbetessituationen. Det är också stora problem med samarbetet mellan Sverige och Norge. Det finns vissa konflikthärdar och störningsmoment när det gäller jakt och fiske på statens mark ovan odlingsgränsen.</textBlock>
    <textBlock id="i-e6de386306f5dfde">I flera motioner har man alltså lyft upp de här frågorna, och de ska tas på riktigt allvar. Vi ska ta längre tid på oss när vi får utredningens förslag. Den ska gå ut på remiss, och vi får då längre tid på oss för debatt.</textBlock>
    <textBlock id="i-d99a5836cb1c367b">Vi ska också se till att fler i kammaren får delta i debatten om rennäringen i framtiden.</textBlock>
    <textBlock id="i-e90eac2ae68d69d6">Tack, herr talman, för att jag fick ordet och för att frågan hann behandlas!</textBlock>
  </contentBlock>
  <contentBlock page="0" id="i-60514c5cc78826e6">
    <textBlock id="i-15abc0776538bcaf">Anf.  277  EWA LARSSON (mp):</textBlock>
    <textBlock id="i-2d8d5063128cbd4c">Herr talman! Jag vill börja med att yrka bifall till reservation 1 under mom. 6. Jag tycker att det är glädjande att höra att socialdemokraterna tar frågan på allvar. Det är inte en minut för tidigt. Utredningar i all ära - ibland behövs de, ibland blir de för långa.</textBlock>
    <textBlock id="i-aae889a3d2d3cc31">Detta är riktigt allvar. I ett avseende är det akut.</textBlock>
    <textBlock id="i-3f477e0ac66ee1b8">Samerna befinner sig i en situation där privata markägare med bistånd av allmänna medel driver processer mot samebyar som inte har någon möjlighet till rättshjälp. För närvarande finns det risk för att några av samebyarna tvingas dra sig ur pågående processer av ekonomiska skäl.</textBlock>
    <textBlock id="i-d5e816f89a353f9d">Detta är akut, och det är väldigt otillfredsställande. Här bör vi gå in från samhällets sida. Det är vi som har ställt till eländet, och det har vi hållit på med sedan 1600-talet. Vi måste rädda den ekonomiskt svåra situationen. Samebyarnas kostnader för dessa processer måste regleras med allmänna medel. Detta kan vi inte utreda. Vi måste gå in akut nu.</textBlock>
    <textBlock id="i-aa62cca6bd14b1a8">Jag nöjer mig med det. Tack, herr talman!</textBlock>
  </contentBlock>
  <contentBlock page="0" id="i-850b5386a6aa11c9">
    <textBlock id="i-baaf686c527de888">Anf.  278  MICHAEL HAGBERG (s) replik:</textBlock>
    <textBlock id="i-e354605f15a4042c">Herr talman! Det är riktigt. Det är stora konflikter i denna situation när det gäller att hålla renar och se till att renarna får sitt renbete. Visst har det varit rättsliga sammanhang, men det är också viktigt att samebyarna och de boende i dessa områden får hjälp när det gäller att medla om de problem som finns. Det är huvudproblemet. En del av fallen hamnar i de olika tingsrätterna. Det vet vi.</textBlock>
    <textBlock id="i-2a6f72aaab564ebc">Jag har gott hopp om att vi redan i vårpropositionen kommer att få se att medlingen kommer att få lite ekonomisk hjälp.</textBlock>
  </contentBlock>
  <contentBlock page="0" id="i-03db0a2a8f497ac7">
    <textBlock id="i-0f7305561983f209"/>
    <textBlock id="i-8b2de19ca40c6b69">Anf.  279  EWA LARSSON (mp) replik:</textBlock>
    <textBlock id="i-ff2bc1f7663d54f3">Herr talman! Om jag tolkar Michael rätt innebär det att de samebyar som befinner sig i process i dag inte kommer att behöva avbryta sin process beroende på att de inte har ekonomi att själva klara ut det. De privata markägarna, som redan får bistånd från allmänna medel, kommer att fortsätta. Det kommer alltså att bli ett jämlikt förhållande. Var det detta</textBlock>
    <textBlock id="i-0fb6036d92215acb">Michael sade?</textBlock>
  </contentBlock>
  <contentBlock page="0" id="i-a502ccd7c66959c5">
    <textBlock id="i-56cc9a5be5251e94">Anf.  280  MICHAEL HAGBERG (s) replik:</textBlock>
    <textBlock id="i-31652b5f298b4c6a">Herr talman! Michael Hagberg sade inte så. Jag sade att vi ska hjälpa till så att samebyarna, privata markägare och privata lantbrukare ska kunna sätta sig ned och diskutera och medla i denna situation, så att det inte blir stora tunga långdragna konflikter i framtiden. Det är den situationen som vi vill undvika.</textBlock>
    <textBlock id="i-35069abb35c5c8a7">De konflikter som pågår i rätten i dag kan vi inte ta beslut om i denna kammare. Vi ska förebygga, så att vi slipper den typen av konflikter i framtiden.</textBlock>
  </contentBlock>
  <contentBlock page="0" id="i-7c78ddbfe7886147">
    <textBlock id="i-91863bd37837ced5">Anf.  281  EWA LARSSON (mp) replik:</textBlock>
    <textBlock id="i-7bcc9a93b99f1ad4">Herr talman! Vår motion - den som jag yrkade bifall till - handlade inte om medling utan om att samebyarnas kostnader för processerna som pågår i tingsrätterna måste regleras med hjälp av allmänna medel, eftersom de privata markägarna får bistånd ur allmänna medel. Alltså är processerna gravt orättvisa.</textBlock>
    <textBlock id="i-d85a55fd05862592">Här bör vi gå in.</textBlock>
    <textBlock id="i-30d5ab97f5bf19a9">Jag tycker att vi skulle kunna enas om att det är osunt av Sverige att tillåta fortsatt ojämlikhet på detta område.</textBlock>
  </contentBlock>
  <contentBlock page="0" id="i-3ca125728c432a53">
    <textBlock id="i-5157292e5eae770d">Anf.  282  ESTER LINDSTEDT-</textBlock>
    <textBlock id="i-56415e71c3ef1f80">STAAF (kd):</textBlock>
    <textBlock id="i-ef170e6d99d0b3e1">Herr talman! Samerna har grundlagsskydd som etnisk minoritet i vårt land, och samiskan har ställning som ett av våra fem minoritetsspråk. Samerna är också urbefolkningen i vårt land. Länge hade de den norra halvan av landet för sig själva. Där var inte ens gränsen mellan Norge och Sverige reglerad. Samerna och deras renhjordar levde gränslöst.</textBlock>
    <textBlock id="i-9fb14d9da2ad7d8a">I samband med krig som Sverige förde skulle gränsen mellan Norge och Sverige norr om Dalarna regleras år 1751. Ett särskilt dokument i gränstraktaten mellan Sverige och Danmark/Norge, som kallades kodicillen, garanterade neutralitet i krig för det man kallade den lappska nationen.</textBlock>
    <textBlock id="i-d8befcc6be741924">Samerna betalade lappskatt till Sverige för sitt land. Sverige betraktade därför allt detta land som svensk mark, men det finns inga dokument på att svenska staten någonsin själv ägt mark inom den s.k.</textBlock>
    <textBlock id="i-a0f800ed1f1744b7">lapska nationen. De gamla samebyarna hade bestämda gränser. Gränsen kom nu att skära rakt genom byarna, och de svenska samerna förlorade betesmark.</textBlock>
    <textBlock id="i-156358a44b0d25f9">Kodicillen gav dem rätt att gå över gränser med sina renar. Fortfarande har samerna avtal om den rätten.</textBlock>
    <textBlock id="i-1238b21add22e028">På 1800-talet kolonialiserade Sverige den s.k.</textBlock>
    <textBlock id="i-59f5031646bcca40">lapska nationen som en arbetsmarknadsåtgärd. Man betalade folk för att flytta dit och öppna jordbruk.</textBlock>
    <textBlock id="i-22d4bb65aa904b51">Dessutom fanns det stora tillgångar på skog, malm och vatten. Nu har dessa släkter bott där i sex generationer. Många upplever det här som sin hembygd där deras rötter finns. Många av dem har små jordbruk och små skogsfastigheter. Stora skogsbolag äger mycket skog.</textBlock>
    <textBlock id="i-0c23b2f44417284f">Samerenarnas vinterbeten omfattar norra tredjedelen av Sverige. Detta har medfört konflikter som vi alla har hört om. Det har också lett till ett antal rättsliga processer som vi också har talat om här. Skogsbrukarnas kostnader täcks av försäkringar i de här processerna medan samebyarna saknar denna möjlighet till finansiering. För närvarande riskerar några av samebyarna att tvingas dra sig ur processen på grund av bristande ekonomiska medel. Enligt Kristdemokraternas mening bör samebyarnas kostnader för dessa processer regleras med allmänna medel.</textBlock>
    <textBlock id="i-7d6136ffe6947a7f">Men framför allt bör man snarast klarlägga vilken mark som samerna av tradition kan anses inneha.</textBlock>
    <textBlock id="i-684cc148f3722fe9">Kristdemokraterna anser att en juristkommission snarast bör tillsättas för att klarlägga detta. Detta förslag har också stötts av en socialdemokratisk företrädare i norr och av en sameföreträdare. Man bör också klarlägga vilken mark som samerna har nyttjat tillsammans med andra brukare.</textBlock>
    <textBlock id="i-3f8c8148c0004281">Kristdemokraterna har avgivit ett särskilt yttrande i anslutning till det här betänkandet, och vi avser att i annat sammanhang återkomma till frågorna. Vi har inget eget yrkande i en  motion angående just detta, och därför har vi ingen reservation.</textBlock>
  </contentBlock>
  <contentBlock page="0" id="i-deb71730a9a7be08">
    <textBlock id="i-3f07d2bf9755562f">Överläggningen var härmed avslutad.</textBlock>
    <textBlock id="i-67794e17036b5723">(Beslut skulle fattas den 5 april.)</textBlock>
  </contentBlock>
  <contentBlock page="0" id="i-8233175d8484e440">
    <textBlock id="i-ecd9e93d27238adc">14 §  Bordläggning</textBlock>
  </contentBlock>
  <contentBlock page="0" id="i-3a68060cc70d5c1e">
    <textBlock id="i-f8fa87b9d9a766d2">Anmäldes och bordlades</textBlock>
    <textBlock id="i-690bc705f54e3adf">Proposition</textBlock>
    <textBlock id="i-9e1a9a69f078fdd0">1999/2000:72 Ny naturgaslag</textBlock>
  </contentBlock>
  <contentBlock page="0" id="i-546aadc5a1b4c2fa">
    <textBlock id="i-eca124cd6fc89ba2">15 §  Anmälan om interpellationer</textBlock>
  </contentBlock>
  <contentBlock page="0" id="i-8b6b5c1487f1cd32">
    <textBlock id="i-708351a6ec952827">Anmäldes att följande interpellationer framställts</textBlock>
  </contentBlock>
  <contentBlock page="0" id="i-be2f3e2ab77286a8">
    <textBlock id="i-6e220726ad5d6343">den 30 mars</textBlock>
  </contentBlock>
  <contentBlock page="0" id="i-8d3f225b6a94d751">
    <textBlock id="i-c83b3b4e4556b48e">1999/2000:320 av Cecilia Magnusson (m) till justitieminister Laila Freivalds</textBlock>
    <textBlock id="i-1417c05a60b4cf71">Kriminalvården</textBlock>
    <textBlock id="i-bc7fc56c15570c7a">1999/2000:321 av Jeppe Johnsson (m) till justitieminister Laila Freivalds</textBlock>
    <textBlock id="i-2701362c947b37ae">Kriminalvården</textBlock>
    <textBlock id="i-1d8025bf19ee3225">1999/2000:322 av Anita Sidén (m) till justitieminister</textBlock>
    <textBlock id="i-d7486850027df72d">Laila Freivalds</textBlock>
    <textBlock id="i-46ad539c4b356c40">Vårdares behov av kompetensutveckling</textBlock>
  </contentBlock>
  <contentBlock page="0" id="i-f33b3a6c7214f600">
    <textBlock id="i-3f66e600801de1b2">Interpellationerna redovisas i bilaga som fogas till riksdagens snabbprotokoll tisdagen den 4 april.</textBlock>
  </contentBlock>
  <contentBlock page="0" id="i-3f7a495be380da76">
    <textBlock id="i-e56e2443bc3396f4">16 §  Anmälan om skriftliga svar på frågor</textBlock>
  </contentBlock>
  <contentBlock page="0" id="i-50a07444da871185">
    <textBlock id="i-918e1449d56de59c">Anmäldes att skriftliga svar på följande frågor inkommit</textBlock>
  </contentBlock>
  <contentBlock page="0" id="i-b6ebc7aaa717732f">
    <textBlock id="i-22e5334dd57ebc76">den 30 april</textBlock>
  </contentBlock>
  <contentBlock page="0" id="i-7bd3aa2fe2b01a65">
    <textBlock id="i-cb7d56004a8c7194">1999/2000:715 av Marietta de Pourbaix-Lundin (m)</textBlock>
    <textBlock id="i-ee4b03c863b5a94c">till finansminister Bosse Ringholm</textBlock>
    <textBlock id="i-8d7ea43ef9199ecf">Ölskatterna och bryggerinäringen</textBlock>
    <textBlock id="i-bf7055ae82006af1">1999/2000:726 av andre vice talman Eva Zetterberg</textBlock>
    <textBlock id="i-e4faea95ee3990be">(v) till statsrådet Leif Pagrotsky</textBlock>
    <textBlock id="i-5fd83b4a3db6eec8">Krigsmaterielexport till Sydkorea</textBlock>
    <textBlock id="i-adf93d264608f950">1999/2000:741 av Kenneth Lantz (kd) till finansminister Bosse Ringholm</textBlock>
    <textBlock id="i-2605172c7faffbe4">Förmögenhetsbeskattning</textBlock>
    <textBlock id="i-3e8fd5036140b737">1999/2000:742 av Sten Tolgfors (m) till finansminister Bosse Ringholm</textBlock>
    <textBlock id="i-332ddd4f42384ce7">Utjämningspolitiken ökar ojämlikheten</textBlock>
    <textBlock id="i-f52ed4de4499dcfa">1999/2000:746 av Ulla-Britt Hagström (kd) till statsrådet Mona Sahlin</textBlock>
    <textBlock id="i-0c86f2a0b654a879">Kvinnors andel av Östersjömiljarderna</textBlock>
    <textBlock id="i-d0ecd4472eeec4c0">1999/2000:747 av Sten Tolgfors (m) till statsminister</textBlock>
    <textBlock id="i-2de8e1e91373533c">Göran Persson</textBlock>
    <textBlock id="i-ec45b04daf978685">Omfördelningspolitiken</textBlock>
  </contentBlock>
  <contentBlock page="0" id="i-8ebeacb9011bafa3">
    <textBlock id="i-2c4f0bfffbb3c140">Svaren redovisas i bilaga som fogas till riksdagens snabbprotokoll tisdagen den 4 april.</textBlock>
  </contentBlock>
  <contentBlock page="0" id="i-68935d6ed7741422">
    <textBlock id="i-4a9af5f1d1f0da04">17 §  Kammaren åtskildes kl. 23.08.</textBlock>
  </contentBlock>
  <contentBlock page="0" id="i-1fb7dc704d672240">
    <textBlock id="i-587d6929fa17be39"/>
    <textBlock id="i-025c2292bd3258a8">Förhandlingarna leddes av talmannen från sammanträdets början till ajourneringen kl. 13.57, av förste vice talmannen därefter t.o.m. 6 § anf. 141, av andre vice talmannen därefter till ajourneringen kl. 17.57, av tredje vice talmannen därefter t.o.m. 11 § anf. 224</textBlock>
    <textBlock id="i-a08af3dc1dd82620">(delvis) och av förste vice talmannen därefter till sammanträdets slut.</textBlock>
  </contentBlock>
</protocol>
