<protocol id="prot-199899--22">
  <contentBlock page="0" id="i-666687ce697829c2">
    <textBlock id="i-fb24fb35c264e0e3">19.00 - 20.24</textBlock>
  </contentBlock>
  <contentBlock page="0" id="i-0c01d94ee9bf8967">
    <textBlock id="i-9de6f758796cd4dd">Det justerade protokollet beräknas utkomma om 3 veckor</textBlock>
  </contentBlock>
  <contentBlock page="0" id="i-06c8d00c1754a7d4">
    <textBlock id="i-dc8b825ff97252e9">---------------------------------------------------------------------</textBlock>
  </contentBlock>
  <contentBlock page="0" id="i-0a8492665e4c3738">
    <textBlock id="i-da72dcfc0b67a8d5">1 §  Justering av protokoll</textBlock>
  </contentBlock>
  <contentBlock page="0" id="i-34d48e02bc812d8d">
    <textBlock id="i-73fb32401761d39c">Justerades protokollet för den 19 november.</textBlock>
  </contentBlock>
  <contentBlock page="0" id="i-4746595a3d011153">
    <textBlock id="i-ee24f23425978585">2 §  Förnyad bordläggning</textBlock>
  </contentBlock>
  <contentBlock page="0" id="i-c39b101a8f4b2e8b">
    <textBlock id="i-1bca144f76ad0aa1">Föredrogs men bordlades åter</textBlock>
    <textBlock id="i-c913e9ae32afe069">Miljö- och jordbruksutskottets betänkanden</textBlock>
    <textBlock id="i-245a505c649864c1">1998/99:MJU3 och MJU4</textBlock>
    <textBlock id="i-73905b7ee3b4e3c1">Arbetsmarknadsutskottets betänkanden 1998/99:AU2</textBlock>
    <textBlock id="i-e4a964d1ce134131">och AU3</textBlock>
    <textBlock id="i-0597801df60679ac">Justitieutskottets betänkande 1998/99:JuU5</textBlock>
    <textBlock id="i-19de899140cae67c">Kulturutskottets betänkande 1998/99:KrU2</textBlock>
    <textBlock id="i-1a84da783aa88e30">Meddelande om samlad votering</textBlock>
  </contentBlock>
  <contentBlock page="0" id="i-a3de1d7abed86c35">
    <textBlock id="i-13f9297747b39d5f">Talmannen meddelade att konstitutionsutskottets betänkanden KU2 och KU8 samt finansutskottets betänkande FiU6 skulle avgöras i ett sammanhang efter avslutad debatt.</textBlock>
  </contentBlock>
  <contentBlock page="0" id="i-cbc4d86c6e2eb569">
    <textBlock id="i-a1874278567c1702">3 §  Riksbankens ställning (vilande grundlagsförslag och följdlagstiftning) (prop. 1997/98:40)</textBlock>
  </contentBlock>
  <contentBlock page="0" id="i-925614098520256b">
    <textBlock id="i-f405f3e8057e8f99">Föredrogs</textBlock>
    <textBlock id="i-948a0c286d571c8b">Konstitutionsutskottets betänkande 1998/99:KU2</textBlock>
    <textBlock id="i-597f42f2a762d11f">Riksbankens ställning (vilande grundlagsförslag och följdlagstiftning) (prop. 1997/98:40)</textBlock>
    <textBlock id="i-27441913987b7b76">Konstitutionsutskottets betänkande 1998/99:KU8</textBlock>
    <textBlock id="i-f32ca3b9b189740a">Ändringar i lagen (1988:1385) om Sveriges riksbank</textBlock>
    <textBlock id="i-d8db276074dcec8d">(prop. 1997/98:164)</textBlock>
  </contentBlock>
  <contentBlock page="0" id="i-af4465c3173f85ae">
    <textBlock id="i-299aafdcda57d9ba">Anf.  1  JERRY MARTINGER (m):</textBlock>
    <textBlock id="i-c5e24d7e5c20a6a5">Fru talman! Sverige har under de senaste årtiondena misslyckats med att upprätthålla ett fast penningvärde. Detta har inte kompenserats med framgång på andra områden, exempelvis hög tillväxt eller låg arbetslöshet. Bortsett från den senaste utvecklingen har det huvudsakliga problemet varit den höga inflationstakten. Kostnadsstegringen i Sverige har praktiskt taget kontinuerligt varit högre än genomsnittligt i våra konkurrentländer, varigenom försvagad internationell konkurrenskraft varit ett av de allvarligaste problemen i svensk ekonomi.</textBlock>
    <textBlock id="i-2da7d5db70772ba8">Vår dåliga konkurrenskraft har bl.a. tagit sig uttryck i stora underskott i bytesbalansen. När underskotten har blivit alltför stora har den svenska kronan devalverats. Även om detta självfallet lett till en kortsiktig ökning av Sveriges internationella konkurrenskraft så har devalveringarna också medfört högre importpriser, högre lönekrav och stegrad inflation, vilket i sin tur drivit upp kostnaderna ytterligare.</textBlock>
    <textBlock id="i-1cb139dfb2a953d3">Det är inte bara när det gäller vår internationella konkurrenskraft som den höga inflationen har lett till problem. Hög inflation har också lett till oavsiktlig omfördelning av kapital och inkomster. Den spekulationsekonomi med bank- och fastighetskris som följd som vi hade under 1980-talet hade tveklöst sitt ursprung i den höga inflationen.</textBlock>
    <textBlock id="i-74699e5cfcc720e3">Det har under en stor del av de senaste decennierna saknats en långsiktighet i den ekonomiska politiken i vårt land. Utan långsiktighet minskar det förtroende för den ekonomiska politiken som så väl behövs för att attrahera nödvändiga inhemska och utländska investeringar. Men en långsiktighet i den ekonomiska politiken är viktig inte bara för företag och placerare.</textBlock>
    <textBlock id="i-9879682efcaee6a2">Den är också viktig för hushållen.</textBlock>
    <textBlock id="i-31097bf2ff4b8877">De enskilda medborgarna är ju i stor utsträckning beroende av penningpolitiska åtgärder och fattar många egna beslut mot bakgrund av vad de tror om den framtida penningpolitiken. Allmänheten lyssnar tveklöst med intresse på det som sägs från centralbankens sida. Men man tar naturligtvis också i beräkning sannolikheten för att det som centralbanken sagt också kommer att följas. Man anpassar sig så att säga till den politik som man tror kommer att föras, inte till den som deklarerats. Och det är där vi har ett av problemen med den situation som råder i dag.</textBlock>
    <textBlock id="i-7a21fa965a5722d8">Utformningen av det svenska systemet där centralbanken, dvs. Riksbanken, samt regering och riksdag står mycket nära varandra, och där Riksbanken så att säga är nära kopplad till den partipolitiska sfären, har inneburit att det fattats en mängd kortsiktiga beslut som gått tvärs emot de långsiktiga mål som ändå funnits. I tider av ekonomiska och politiska problem i samhället är ju risken stor att olika politiska grupper försöker påverka Riksbankens politik för att uppnå kortsiktiga ekonomiska mål.</textBlock>
    <textBlock id="i-5ce95f70a5ddece4">En regering som försöker föra exempelvis en trovärdig antiinflationspolitik riskerar att bli ersatt av en regering som för en mer expansiv politik för att uppnå kortsiktiga politiska vinster. Och snabba kast leder naturligtvis till oro på de finansiella marknaderna, vilket i sin tur skapar dålig trovärdighet för ett lands förmåga att lösa sina ekonomiska problem. Detta leder i sin tur till ännu färre investeringar, såväl inhemska som utländska, och naturligtvis ännu större ekonomiska problem. En riksbank som står nära ett lands styrande partipolitiker kan inte heller skapa ett långsiktigt förtroende hos allmänheten och skruva ned t.ex. inflations- och deflationsförväntningar.</textBlock>
    <textBlock id="i-d93cf0714100641a">Sådana förväntningar blir då lätt självuppfyllande.</textBlock>
    <textBlock id="i-c704ac05d0c8f846">I många länder har man dragit slutsatsen att en minskad partipolitisk styrning av centralbanken på sikt gagnar landets ekonomiska utveckling. Tyskland,</textBlock>
    <textBlock id="i-95b63de43d565949">Japan och Schweiz är exempel på länder med självständiga centralbanker. Dessa länder har också uppvisat en låg inflation under samma tid som Sverige haft stora problem på grund av hög inflation.</textBlock>
    <textBlock id="i-c55c0344679eb73c">Nu skall man i och för sig komma ihåg att dessa länder skiljer sig från övriga länder även i andra avseenden såsom i fråga om den offentliga sektorns storlek, produktionstillväxt och exportutveckling. Det är naturligtvis faktorer som också kan ha bidragit till en lägre inflation. Men det är inte ointressant att dessa länder, som varit framgångsrika under lång tid, faktiskt dragit slutsatsen att det är bra för landet med en självständig centralbank.</textBlock>
    <textBlock id="i-a62acacf2fe2dfd3">Trovärdigheten för ett lands penningpolitik bör kunna förbättras om ansvaret för denna i sin helhet ligger på centralbanken, som genom att stå över eller vid sidan av dagspolitiken har goda förutsättningar att agera med sådan långsiktighet att det ger en god ekonomisk utveckling i det längre perspektivet. Om man samtidigt ger denna centralbank en mera självständig ställning begränsar man de politiska organens möjligheter att styra de penningpolitiska besluten. Men då är det också viktigt att centralbankens mål ges en tydlig formulering i lagen.</textBlock>
    <textBlock id="i-753344074d3d7a6b">Riksdagen behandlar nu efter mellankommande val för andra gången vissa förslag om grundlagsändringar samt viss följdlagstiftning rörande Riksbankens ställning. I regeringens proposition 1997/98:40</textBlock>
    <textBlock id="i-96c43ab7abe14591">föreslås bl.a. att regeringsformen skall ändras så att det i 9 kap. 11 § införs en bestämmelse enligt vilken ansvaret för övergripande valutapolitiska frågor överförs från Riksbanken till regeringen. Riksbanken får dock ett fortsatt ansvar för den praktiska tillämpningen av valutapolitiken vid flytande växelkurs och beslut om centralkurs och bandbredd i ett fastkurssystem.</textBlock>
    <textBlock id="i-ce8568481f8b2006">Vidare föreslås att det i 9 kap. 12 § regeringsformen stadgas att Riksbanken skall ha ansvaret för penningpolitiken och att det i detta lagrum tas in ett uttryckligt förbud för myndigheter att bestämma hur</textBlock>
    <textBlock id="i-9949e80409e84d2d">Riksbanken skall besluta i penningpolitiska frågor.</textBlock>
    <textBlock id="i-cb44a5d86db15d2b">Samtidigt som regeringens ansvar på det valutapolitiska området klargörs, ges alltså Riksbanken en starkare ställning än tidigare. Det brukar sägas att Riksbanken görs "oberoende".</textBlock>
    <textBlock id="i-d5fed585e27d013f">Som ett led i hela reformen föreslås också vissa förändringar i Riksbankens ledningsstruktur. Riksbanksfullmäktige utökas och får utöver en kontrollerande funktion i uppgift att utse en direktion, som skall besluta i penningpolitiska frågor och leda Riksbanken. Fullmäktige skall emellertid fortfarande utses av riksdagen, och riksdagen förutsätts självfallet även i fortsättningen genom lag styra inriktningen av politiken.</textBlock>
    <textBlock id="i-7fb79fc75fe409c0">När det gäller Riksbankens mål föreslås det i propositionen att det i riksbankslagens 4 § skall slås fast att målet för Riksbankens verksamhet skall vara att upprätthålla ett fast penningvärde och att Riksbanken skall främja ett säkert och effektivt betalningsväsende. En självständig svensk riksbank med ett fast penningvärde som uttalat mål torde på ett helt annat sätt än tidigare kunna bedriva en samhällsekonomiskt optimal penningpolitik.</textBlock>
    <textBlock id="i-37bd4330b43d6088">Det ligger, fru talman, i sakens natur att en självständig riksbank har större möjligheter att uppnå sina mål än en icke självständig. Det är också rimligt att ett tydligt och lagstadgat mål för Riksbanken gör dess ledning mindre påverkbar av tillfälliga skiftningar i det politiska stämningsläget eller av olika intressegruppers önskemål. Ett i riksbankslagen inskrivet prisstabilitetsmål för bankens verksamhet ökar självfallet förtroendet för att politiken är inriktad på inflations- och deflationsbekämpning men är givetvis också en direkt förutsättning för ökad självständighet.</textBlock>
    <textBlock id="i-1ec261a9c4725cc5">Härigenom kommer det också att bli möjligt att utvärdera bankens verksamhet utifrån det lagstadgade målet.</textBlock>
    <textBlock id="i-739d9bc87a34fe8e">En aldrig så stark centralbank kan naturligtvis inte ensam skapa en bra ekonomisk politik i ett land. Men genom att Riksbankens verksamhet koncentreras på uppgiften att upprätthålla ett fast penningvärde och främja ett säkert och effektivt betalningsväsende kommer möjligheterna för den ekonomiska politiken i dess helhet att uppnå andra mål såsom hög sysselsättning och hög ekonomisk tillväxt sannolikt också att förbättras.</textBlock>
    <textBlock id="i-24961d8fc4b9ad25">En mer självständig riksbank, visserligen underställd riksdagen, och en klarare gränsdragning mellan det politiska beslutsfattandet och den målformulering som finns i riksbankslagen kommer säkerligen att öka förståelsen utomlands för hur den ekonomiska politiken i Sverige fungerar. Det har förmodligen varit svårt för en utomstående betraktare att förstå hur samtliga svenska riksdagspartier ibland argumenterat för en snabbare sänkning av räntenivån samtidigt som vissa partiers representanter i riksbanksfullmäktige har stött en mera försiktig policy från Riksbankens sida. Detta har skapat förvirring och sannolikt bidragit till det låga förtroende Sverige haft på de internationella marknaderna.</textBlock>
    <textBlock id="i-eff589df5f7415b2">Fru talman! En stor del av den diskussion som förts med anledning av propositionen om Riksbankens ställning har handlat om Sveriges förhållande till</textBlock>
    <textBlock id="i-e699ef28e5d39850">EU och dess medlemsländer. Den mest långtgående integrationen av den ekonomiska politiken i EU gäller nämligen just penning- och valutapolitiken. Målet är att medlemsländernas penning- och valutapolitik skall överföras till EU-nivå för att på så sätt skapa ett stabilt valutaområde med en gemensam och stabil valuta inom vilket valuta- och räntefluktuationer inte längre stör den inre marknaden. Den ekonomiska och monetära unionen, EMU, genomförs i tre etapper som regleras i EG-fördraget.</textBlock>
    <textBlock id="i-53d2fa76556ad573">Under den första etappen av EMU, som avslutades den 31 december 1993, skulle medlemsstaterna bl.a. avskaffa valutaregleringar och andra restriktioner för kapitalrörelser. Under den andra etappen av</textBlock>
    <textBlock id="i-937e923119d5d5b9">EMU, som inleddes den 1 januari 1994, inrättades</textBlock>
    <textBlock id="i-763be20bad662dad">Europeiska monetära institutet, EMI, som har till syfte att medverka till att skapa de förhållanden som är nödvändiga för övergången till en valutaunion.</textBlock>
    <textBlock id="i-ffa16368722d184e">Under denna etapp skall också beslutas om vilka länder som skall delta i valutaunionen. Den tredje etappen av EMU, starten på valutaunionen, skall inledas den 1 januari 1999, varvid de deltagande medlemsstaternas valutakurser skall låsas och den nya gemensamma valutan införas.</textBlock>
    <textBlock id="i-874635c01338ab42">Vi befinner oss för närvarande i etapp 2. Genom fördraget om anslutning till EU har Sverige åtagit sig att följa de krav som fastställts i EG-fördraget om</textBlock>
    <textBlock id="i-750f91bbe8655567">EMU. Enligt artikel 109 e punkt 5 i EG-fördraget skall i förekommande fall varje medlemsstat under den andra etappen inleda det förfarande som leder till oberoende för dess centralbank i enlighet med artikel 108 i EG-fördraget. I denna artikel föreskrivs att varje medlemsstat, alltså även de stater som inte deltar i den tredje etappen av EMU med gemensam valuta, senast vid den tidpunkt då den europeiska centralbanken, ECB, upprättas, skall anpassa sin nationella lagstiftning så att den är förenlig med fördragets regler om den monetära politiken.</textBlock>
    <textBlock id="i-94d2dcdc098d559f">I första hand gäller detta självfallet de regler som handlar om Riksbankens självständighet. Men man skall alltså lägga märke till att föreskriften om anpassning av den nationella lagstiftningen till fördraget gäller oberoende av om Sverige senare kommer att delta i den tredje etappen eller ej. Om man gör de grundlagsändringar som nu föreslagits innebär det således inte att man därigenom föregriper ett kommande ställningstagande såvitt avser den tredje etappen.</textBlock>
    <textBlock id="i-f8812ed6f05d63b0">Kritiker till de lagändringar som nu föreslås i Sveriges riksdag har sagt att Sverige inte behöver ändra några lagar eftersom EG-rätten ändå är bindande för medlemsländerna och generellt sett har företräde framför medlemsländernas nationella rätt i händelse av konflikt. Mycket av det som föreslås i den proposition som vi nu behandlar skulle enligt kritikerna därigenom vara onödigt eller, vilket en del anser, direkt olämpligt att genomföra. Och det är naturligtvis helt rätt att EG-rätten numera utgör en integrerad del av den svenska rättsordningen. Men att av detta förhållande dra slutsatsen att det inte finns något behov av att i svensk rätt upprepa bestämmelser från</textBlock>
    <textBlock id="i-b7b343f59a587ec9">EG-rätten är att gå för långt.</textBlock>
    <textBlock id="i-6657e080e75a4d46">Man skall alltid vara återhållsam med att ändra grundlag, varför sådana ändringar inte bör ske utan att det finns starka skäl för detta. Men övervägande skäl för grundlagsändring får ändå anses föreligga i det här fallet.</textBlock>
    <textBlock id="i-72b77f08de71929d">För det första är det inte acceptabelt att vi har en grundlag som innehåller föreskrifter som i praktiken inte är gällande rätt därför att avvikande EG-regler i princip har högre dignitet. Detta skulle lätt kunna leda till bristande förtroende för svenska lagar och andra författningar.</textBlock>
    <textBlock id="i-a6e047678eadb62b">För det andra handlar det om frågor som rör den inbördes maktfördelningen mellan centrala svenska nationella organ, och då har det ett särskilt värde att de svenska grundlagsreglerna korrekt återger hur</textBlock>
    <textBlock id="i-faac610cee118b4e">Sverige styrs. Våra grundlagar, och i synnerhet då regeringsformen, bör ge medborgarna en riktig bild av det faktiska statsskicket. Strävan bör vara att vår interna lagstiftning skall vara så fullständig som möjligt. De enskilda medborgarna bör alltid kunna återfinna gällande regler i den interna lagstiftningen. Det är också viktigt att slå vakt om grundlagarnas ställning och auktoritet. Det var inte något bra läge vi hade före författningsreformen år 1974 då vi hade en gammal regeringsform som i många avseenden var överspelad av utvecklingen och därigenom knappast betraktades som en del av vår gällande rätt.</textBlock>
    <textBlock id="i-bb4698cade85d43e">För det tredje är det, som jag tidigare påpekat, sannolikt att de föreslagna förändringarna gagnar den ekonomiska utvecklingen i vårt land.</textBlock>
    <textBlock id="i-74c0e14b6ad26164">Fru talman! Det är självklart att Riksbanken lika litet som något annat offentligt organ i Sverige bör vara oberoende i den meningen att den står fri från insyn och kontroll, ytterst då från riksdagen som företrädare för medborgarna. Det är bara fråga om hur man skall finna den rätta balansen mellan å ena sidan ambitionen att säkerställa att Riksbanken kan motstå påtryckningar och å andra sidan önskemålet om demokratisk kontroll.</textBlock>
    <textBlock id="i-e10bf43d8c076a1d">Enligt propositionen skall banken informera regeringen inför viktiga penningpolitiska beslut. Vidare skall riksbanksfullmäktiges ordförande och vice ordförande ha rätt att närvara vid direktionens sammanträden med yttranderätt, men utan förslags- och rösträtt. Riksbanken skall dessutom minst två gånger om året lämna en rapport om den förda penning- och valutapolitiken. Därtill framförs i propositionen bl.a.</textBlock>
    <textBlock id="i-5d57e9d9281dbc0d">synpunkten att riksbankschefen eller annan representant för ledningen skall kunna kallas till offentliga utfrågningar i riksdagens finansutskott.</textBlock>
    <textBlock id="i-186c30e60108941a">Från Moderata samlingspartiets sida anser vi att möjligheten till demokratisk insyn och kontroll skulle stärkas om rätten till utskottsutfrågning regleras i lag.</textBlock>
    <textBlock id="i-91bffa2cdd7dacaf">Regeringen har inte anfört några skäl till att utskottsutfrågningar inte skulle kunna lagregleras på motsvarande sätt som i exempelvis Maastrichtfördragets artikel 109 b punkt 3, där det står att ECB:s ordförande och övriga ledamöter i direktionen på begäran av</textBlock>
    <textBlock id="i-d112792e9bca08ce">Europaparlamentet eller på eget initiativ kan höras av</textBlock>
    <textBlock id="i-a2fd0b36248e1d19">Europaparlamentets behöriga kommittéer. Särskilt värdefullt vore det att få fastslaget att rätten att föranstalta om utskottsutfrågning är ömsesidig.</textBlock>
    <textBlock id="i-e7031428f27bd158">Enligt propositionen skall riksbanksdirektionen samt ordförande och vice ordförande i riksbanksfullmäktige anmäla sina ekonomiska förhållanden till riksdagen. Dessutom föreslås en särskild karenstid för ledamöter av direktionen som innebär att en ledamot inte under ett år efter det att han avslutat sin anställning skall få tillträda vissa uppdrag och befattningar utan fullmäktiges medgivande.</textBlock>
    <textBlock id="i-afd0644934495624">Från moderat sida anser vi det angeläget att det föreligger en anmälningsplikt när det gäller ekonomiska förhållanden för de främsta befattningshavarna i Riksbanken. Men vi menar samtidigt att de krav som föreslås bli intagna i riksbankslagen är så långtgående att de riskerar att negativt påverka rekryteringen till uppdragen inom Riksbanken. Frågan är om det över huvud taget behövs en karenstid.</textBlock>
    <textBlock id="i-97256b12c46973a3">I likhet med vad riksbanksfullmäktige framfört borde det räcka med bestämmelsen i 1 kap. 6 § sekretesslagen om förbud att röja eller utnyttja sekretessbelagd uppgift om vilken kännedom erhållits på grund av anställning eller uppdrag hos myndighet.</textBlock>
    <textBlock id="i-c8cffa296567b579">Regeringen skriver själv i sin proposition att "den direkta kunskapen om Riksbankens penningpolitiska intentioner förhållandevis snabbt blir inaktuell".</textBlock>
    <textBlock id="i-438f2cce0b913137">Synpunkterna från den moderata utskottsgruppen angående karenstid för direktionsledamot som lämnat sitt uppdrag, skyldighet för riksbanksledningen att anmäla ekonomiska förhållanden och utskottsutfrågningar av riksbankschefen har föranlett reservationerna 5, 6, och 7.</textBlock>
    <textBlock id="i-86ab58e9fb39886e">Fru talman! Jag yrkar bifall till utskottets hemställan i konstitutionsutskottets betänkande</textBlock>
    <textBlock id="i-91f18c954c7b35dd">1998/99:KU2 i de delar som inte avses i reservationerna 5, 6 och 7. När det gäller reservationerna yrkar jag bifall till reservation nr 5.</textBlock>
    <textBlock id="i-96996348bea823cb">I konstitutionsutskottets betänkande 1998/99:KU8</textBlock>
    <textBlock id="i-dacf7c218f6bfb81">behandlas regeringens proposition 1997/98:164 som handlar om bl.a. vissa ändringar i lagen om Sveriges riksbank. Ändringarna är av redaktionell karaktär eller av sådan art att de lagfäster Riksbankens praxis i olika avseenden. Moderata samlingspartiet reserverar sig här till förmån för att det i riksbankslagen förs in ett stycke där de bestämmelser som rör riksbanksfullmäktiges ansvarsområde anges.</textBlock>
  </contentBlock>
  <contentBlock page="0" id="i-6fba1f85ce8bd98b">
    <textBlock id="i-371168f7b59c9439">Anf.  2  KENNETH KVIST (v):</textBlock>
    <textBlock id="i-001f342582c52a8d">Fru talman! Den grekiske filosofen Platon skapade under antiken en utopi om idealstaten. Längst ned stod de som inte räknades, slavarna. Därefter kom medborgarna, av vilka bönderna och hantverkarna var de lägsta. Över dem stod vad Platon kallade statens väktare och överst de oavsättliga filosoferna, de som visste bäst, de som hade överblicken, de som kunde.</textBlock>
    <textBlock id="i-ddc34b1ed3ad9f06">Under min skoltid sammanfattades Platons strikt idealistiska och elitistiska syn så här: Filosoferna skola vara konungar.</textBlock>
    <textBlock id="i-7482d10cd109a48a">Mer än två årtusenden har förflutit sedan dessa elitistiska tankar kom på pränt. Samhällsutvecklingen och folkens kamp har skapat rörelser och samhällen som utgår från jämlikhetens och demokratins ideal.</textBlock>
    <textBlock id="i-a1cd463a77eb6c62">Den uttalade elitismen har i olika skepnader stuckit fram, sällan i Platons idealistiska och mera humanistiska variant utan ofta kanske i mera rasistiska varianter. Men ingen hade väl på allvar trott att man i stater där man erövrat demokratiska rättigheter, där folkvalda instanser har skapats för att styra politiken på folkets mandat, skall retirera så långt tillbaka i idéhistorien att man skall föra en kamp mot idéer grundade i Platons elitistiska idealstat.</textBlock>
    <textBlock id="i-f5bb45db2b397c67">Men, fru talman, så nu! För vad är bakom föreställningar om Riksbankens nya ställning om inte en på sitt område gjord blåkopia av det elitistiska idé-</textBlock>
    <textBlock id="i-907083813d946647">godset från Platon? Folket förstår inte samhällets bästa. Politikerna som folkets representanter förstår inte samhällets bästa. Det gör bara de höga riksbanksdirektörerna som skall ingå i direktionen. Dessa upplysta, väl utbildade i finanspolitiken, kan se helheten. De skall hålla inflationen borta. De skall agera oavsett den okunniga folkviljan och de av folkviljan beroende politikerna och se till att ingen ifrågasätter det en gång för alla givna och heliga inflationsmålet.</textBlock>
    <textBlock id="i-8e2c717210e04117">Dessa riksbanksdirektörer skall bli penningpolitikens konungar, som om de stod över samhällets social konflikter, som om de i sin upplysthet skulle vara okänsliga för opinionens vindar och framför allt de lägre samhällsskiktens meningar. För de skola icke få taga instruktioner från någon annan än sig själva, framför allt inte av folket och folkvalda. De skall inte under sin mandattid kunna ifrågasättas eller avsättas av andra skäl än om de drabbas av en allvarlig sjukdom eller begår grova olagligheter.</textBlock>
    <textBlock id="i-78af2df9fd7081c5">För en som studerar historien om kampen för demokrati och demokratiska rättigheter kan detta låta som en osannolikhet. Platon håller på att på ett område av politiken få se sin idealstat förverkligad.</textBlock>
    <textBlock id="i-db98975e54de0438">Fru talman! Är det så att denna förändring av</textBlock>
    <textBlock id="i-a8cb15af660af834">Riksbankens ställning uppfyller något behov? Jerry</textBlock>
    <textBlock id="i-c6e026cd0e6bd130">Martinger påstår detta. Men skall slutsatsen av vad han säger vara att Riksbanken inte höll inflationen i schack, något som ju renderades på den tid när riksbanksfullmäktige styrdes av en borgerlig majoritet under 90-talet? Jag tycker att det återstår att visa att det faktiskt var riksbanksledningen som orsakade att</textBlock>
    <textBlock id="i-e9b93701faab0f53">Sverige hade en inflation på den tiden. Jag tror att det blir utomordentligt svårt därför att de ekonomiska sammanhangen är nog helt annorlunda. Det visar sig tvärtom nu att vi har en riksbank, styrd av ett riksbanksfullmäktige med en avsattbar riksbankschef, som alldeles utomordentligt medverkar till att hålla inflationen i schack. Priset på politiken, framför allt den kortsiktiga politik som bedrevs i de desperata försöken att hålla kronan alldeles stabil, var hög arbetslöshet. Ser vi till Riksbanken som sådan har den i varje avseende förvaltats och skötts utomordentligt väl med nuvarande ordning. Det finns inga sakliga skäl till att ändra den ordning som vi har. Det kan inte ges ett enda ekonomisk-rationellt, administrativrationellt eller över huvud taget rationellt argument för denna nyordning. Jo, det finns ett argument: ideologiskt. Nyliberalismen har velat se denna elitistiska ordning därför att folket skall ha så litet som möjligt att göra med ekonomin och eliten skall kunna styra.</textBlock>
    <textBlock id="i-fa0f3b51aaca1328">Det var Milton Friedmans ideologi, som man nu försöker genomföra. Borgerligheten drog fram det i</textBlock>
    <textBlock id="i-24dc67c490e558dd">Riksbanksutredningen. Där reserverade sig socialdemokraterna, av någon ödets ironi i EU-frågan välmeriterade och positivt tänkande socialdemokrater som</textBlock>
    <textBlock id="i-410b1363c6348858">Jan Bergqvist och Anita Gradin. Men nu är Friedmans tankegods sakrosankt.</textBlock>
    <textBlock id="i-aff2a5414f31ce36">Fru talman! Jag hörde herr Martinger säga att man inte skall ställa Riksbanken utan påtryckningar. Politiken skall inte kunna utsätta Riksbanken för påtryckningar. Det skall överhuvud taget inte vara möjligt med några påtryckningar.</textBlock>
    <textBlock id="i-584e647e43e380b3">Jag har haft förmånen att i en dryg månad sitta i riksbanksfullmäktige. Och jag kan tala om för herr</textBlock>
    <textBlock id="i-0e5d7b54dbd1d74f">Martinger och övriga att det dagliga arbetet i Riksbanken består i att parera påtryckningar. Det är fråga om påtryckningar från de stora valutaspekulanterna och valutahandlarna, och det gäller påtryckningar från penningmarknaden. Riksbankens verksamhet går hela tiden ut på att med olika styrmedel - köp, ränteförändringar osv. - se till att marknadens påtryckningar inte slår över i skador för den reella ekonomin.</textBlock>
    <textBlock id="i-5abc5588740e7d82">När man säger att Riksbanken inte skall utsättas för påtryckningar, så tror jag inte att det handlar om den finansiella marknaden, speciellt inte för moderaterna som ju har den som sitt heliga riktmärke för politiken. Vad man avser med att man vill avskaffa påtryckningar gäller sådana påtryckningar som har sin grund i människornas sociala verklighet ute i vardagslivet. Det rör sig om påtryckningar från de arbetslösa, från de människor som kanske far illa på grund av att klasssförhållandena vidgas och spekulationsekonomin slår ut företag och därmed också de anställa och villkoren för deras sociala liv. Och det handlar om påtryckningar från demokratiskt valda institutioner. Men marknadens påtryckningar, spekulationens påtryckningar vill man inte avskaffa. Dem vill man renodla. Riksbanken skall stå under påtryckning bara av de finansiella marknaderna, dvs. av de rika människor som har råd att spekulera. Det är de som indirekt kommer att ha makten över Riksbanken när man nu lyfter bort det demokratiska inflytandet över politiken.</textBlock>
    <textBlock id="i-02ad5c54b075cc58">En del har i den allmänna debatten sagt att det inte är något dramatiskt i att Riksbanken får självständighet. Vi har ju självständiga ämbetsverk i övrigt i det här landet, säger man. Det finns t.ex. självständiga domstolar, och det skall vi ha, det är vi helt överens om. Men skillnaden är ju följande: Riksdagen anför inget brottsmål i likhet med inflationsmål till domstolarna och säger att brottsligheten skall hållas i schack, och sedan får domstolarna och Domstolsverket se till att uppfylla detta med de erforderliga medlen och lagarna. Vi säger inte till Riksskatteverket att</textBlock>
    <textBlock id="i-1a1fc3be8d1976be">Riksskatteverket skall se till att tillräckligt med skattekronor levereras in till stat och kommun, och sedan överlåter vi utformandet av skattepolitiken till direktörerna i Riksskatteverket. Nej, så gör inte riksdagen.</textBlock>
    <textBlock id="i-3a78fff5ea3514a3">Men på penningpolitikens område, där man kan styra penningvärdet, räntorna och därmed också påverka aktiviteten i samhällsekonomin, går det alldeles utmärkt. Där säger regeringen: Här får ni ett mål. Moderaterna och högern säger: Här är ett mål som ligger fast, då vet man spelreglerna.</textBlock>
    <textBlock id="i-2bf51cee794dfee5">Precis som inte politik förs i en miljö präglad av förändringar, präglad av sociala konflikter, av politiska och ideologiska konflikter, av målkonflikter mellan olika ekonomiska intressen. Som om inte en förändrad värld också kräver en föränderlighet i politik.</textBlock>
    <textBlock id="i-e9210ea945f00db3">Nej, rigiditet, fastlåshet är någonting som har blivit på modet. Det är någonting som man tror skall vara uppbyggande. Men så kan det inte vara. Ingen är för en hög inflation. Men att i varje läge envetet ha en institution som säger att penningvärdet skall ligga fast och att det sedan inte spelar någon roll hur den sociala oron blir, hur hög arbetslösheten blir, hur det blir med investeringar och företagsamhet i övrigt. Vi skall föra en räntepolitik och en penningpolitik så att penningvärdet ligger fast. Det som i övrigt sker kvittar lika.</textBlock>
    <textBlock id="i-f9a39a53b2c3c932">Detta är avsikten, att de ovan samhällets konflikter utan att ta politisk instruktion stående riksbankscheferna skall få bestämma utvecklingen. Det har skett en liten tillnyktring bland europeiska statsministrar, också hos Göran Persson. De har börjat ha synpunkter på penningpolitiken, och fattas bara annat.</textBlock>
    <textBlock id="i-d2fe82aad570d0de">Penningpolitik är, precis som all annan politik, ett slagfält för olika sociala och ideologiska värderingar.</textBlock>
    <textBlock id="i-f8150e5282debd4e">Det finns ingen över samhället stående politik som kan överlämnas till några förmenta över samhällets konflikter stående experter.</textBlock>
    <textBlock id="i-50a6e655d55ce0d9">Kommer då denna expertgrupp att stå ovanför samhällets konflikter? I sakerna insatta och kompetenta personer måste med nödvändighet sökas bland dem som har varit verksamma inom finanssektorn, och den sociala snedrekryteringen dit är exempellös -</textBlock>
    <textBlock id="i-8cfdc1e64b80e142">det ligger nästan i sakens natur. Det är inga proletärer som gör sig besvär att komma in i Riksbankens nya direktion. Möjligen kan man hitta någon välutbildad</textBlock>
    <textBlock id="i-8cde4d2d8305398e">LO-ekonom som har sina rötter i en folkrörelse, förhoppningsvis är det möjligt, även om jag betvivlar att man har modet att betrakta det som en merit.</textBlock>
    <textBlock id="i-e9c38915938db8fa">Det rör sig om människor som kommer ur en klass som har meriter inom finansvärlden och finanspolitiken och som sedan, efter att de har varit med i direktionen, så småningom kommer att återgå dit. De kommer därför att föra en politik som harmonierar med finansmarknadens intressen.</textBlock>
    <textBlock id="i-c97e758578caf458">Fru talman! Detta och mycket därtill kan sägas om det tragiska beslut som riksdagen nu är på väg att fatta.</textBlock>
    <textBlock id="i-30bbe5446084480c">Man säger att detta beslut är nödvändigt för en</textBlock>
    <textBlock id="i-7c57d3da48874091">EU-anpassning. Men Sverige har inget undantag om</textBlock>
    <textBlock id="i-9d9e2ef2926fa9b1">EMU och borde därför ha gått med där, om vi nu skall vara så legalistiska. Men vi har ensidigt tagit oss ett undantag från EMU:s tredje steg och kan självfallet ensidigt också ta oss ett undantag för dess andra steg. Det är ingenting som behövs.</textBlock>
    <textBlock id="i-27abf7abcac30da8">Dessutom vill jag säga om EMU: Detta är ju att införa elitismen på europeisk nivå. Det är att låta en liten samling centralbanksdirektörer styra penningpolitiken utan politisk inblandning för hela Europa. I</textBlock>
    <textBlock id="i-4a87ee751cffd975">nuläget är det elva personer som skall styra penningpolitiken för en halv kontinent. Tala om hot mot demokratin! Tala om undergrävande av och misstro mot politiker!</textBlock>
    <textBlock id="i-d8a0891c6bf48179">Det är en tragisk dag när Sverige skall anta den här vägen på detta område. Det blottlägger en inställning till kampen för demokrati och folkstyre som är djupt beklaglig.</textBlock>
  </contentBlock>
  <contentBlock page="0" id="i-53be619dc0838f28">
    <textBlock id="i-acdfabce9b8b5c6f">I detta anförande instämde Tanja Linderborg, Siv</textBlock>
    <textBlock id="i-f36a3ebddb2fa5f6">Holma, Camilla Sköld, Claes Stockhaus, Murad Artin, Peter Pedersen, Johan Lönnroth, Sten Lundström,</textBlock>
    <textBlock id="i-1b48d82db719758e">Sven-Erik Sjöstrand, Carlinge Wisberg, Ingrid Burman och Mats Einarsson (alla v).</textBlock>
  </contentBlock>
  <contentBlock page="0" id="i-28de0b88b47996a3">
    <textBlock id="i-be43c6a61e9eddb2">Anf.  3  JERRY MARTINGER (m) replik:</textBlock>
    <textBlock id="i-b9cb101931fd5114">Fru talman! Varken regeringen eller någon i denna kammare har föreslagit något annat än att Riksbanken även i fortsättningen skall vara direkt underställd riksdagen. Riksbanksfullmäktige skall alltjämt utses av riksdagen, och riksdagen skall genom lag ange mål och ge andra föreskrifter i penning- och valutapolitiska frågor och därigenom kunna styra inriktningen av politiken. Riksbanken kommer även i framtiden att vara den myndighet som näst efter regeringen har starkast koppling till folkets valda ombud.</textBlock>
    <textBlock id="i-511dac2ae549c38d">Sverige har misslyckats med att värna penningvärdet under de senaste decennierna. Om man nu med bl.a. konstitutionella medel skapar en riksbank som på ett helt annat sätt än tidigare har förutsättningar att stå över eller vid sidan av dagspolitiken, kan också förtroendet för en långsiktig prisstabilitet i landet stärkas. Jag säger detta för att understryka att jag anser att motiven för en självständig centralbank kvarstår, även om Sverige inte skulle gå med i tredje etappen av EMU-samarbetet.</textBlock>
    <textBlock id="i-7c565f5a3cf6ad61">Vi lever i dag i en mer internationell ekonomi än tidigare. Och det är så, som Kenneth Kvist säger, att en förändrad värld kräver en förändrad politik.</textBlock>
    <textBlock id="i-9823cd9e91b590a2">Över hela världen görs centralbanker alltmer självständiga i förhållande till regeringar och parlament. Om Sverige väljer att stå utanför ett framtida europeiskt valutasamarbete och samtidigt avstår från att göra Riksbanken mer självständig, skulle det kunna uppfattas som att svenska politiker gärna vill ha möjlighet att påverka Riksbanken på olika sätt, t.ex.</textBlock>
    <textBlock id="i-a0c83b8c866fa32a">att föra en mer inflationistisk politik. Detta skulle i sin tur kunna undergräva förtroendet för Sverige utomlands.</textBlock>
    <textBlock id="i-c2437a6e4a82ef8f">Man kan inte, som Kenneth Kvist, utgå från att de personer som sitter i riksbanksdirektionen kommer att agera på ett sätt som inte ligger i Sveriges intresse.</textBlock>
    <textBlock id="i-68979609728cc6c4">Med Kenneth Kvists negativa inställning skulle vi inte kunna ha några myndigheter över huvud taget.</textBlock>
    <textBlock id="i-fb94cb593fb6c7e2">Jag förstår egentligen inte hur Kenneth Kvist kan sitta i riksbanksfullmäktige, som han gör i dag, med den inställning som han har.</textBlock>
  </contentBlock>
  <contentBlock page="0" id="i-5053e9a8dd219f4d">
    <textBlock id="i-4511f33a1e544f6c">Anf.  4  KENNETH KVIST (v) replik:</textBlock>
    <textBlock id="i-dcec391172afdbe2">Fru talman! Jag ber först att få yrka bifall till reservationerna nr 1 om avslag på det vilande grundlagsförslaget och nr 3 om mål för penningpolitiken, som finns fogade till KU:s betänkande KU2.</textBlock>
    <textBlock id="i-d1553d7ef2a672cb">Jerry Martinger förstår inte hur jag kan sitta riksbanksfullmäktige, och det är väl kanske mycket som</textBlock>
    <textBlock id="i-35de64444b61d1b8">Martinger inte förstår.</textBlock>
    <textBlock id="i-3cce8b952b9a4b0e">Nej, det är väl möjligt att en sådan här förändring på kort sikt inte betyder några dramatiska steg politiskt. Men det är ju när saken prövas - när de sociala konflikterna ställs på sin spets och när vi inte har ett lika lugnt ekonomiskt läge som nu - som politiken kommer att prövas. Då säger Martinger: Men riksdagen kan ju stifta en lag om målen för Riksbanken. Ja, riksdagen måste enligt EU ange just ett inflationsmål, så riksdagens inflytande minskar. Men vad som gäller är ju den politik som förs dag för dag, som kan komma att prövas när det blir spänningar i ekonomin, vilka för närvarande dessbättre inte är för handen.</textBlock>
    <textBlock id="i-0a279ce7c77be033">Det står faktiskt i grundlagen att ingen annan myndighet får blanda sig i penningpolitiken, utan den skall föras av riksbankerna allena. Detta, fru talman, var inget citat utan en uttolkning av texten, eftersom jag i hastigheten inte hittade det exakta citatet. Innebörden är alltså att ingen annan myndighet än Riksbanken skall styra penningpolitiken. Det innebär ju att vi överlämnar beslutande av politik till tjänstemän, som inte skall få ta instruktioner. Själva grunden i det hela är ju att en del av politiken skall lyftas bort från demokratiskt inflytande. Men finansvärldens inflytande över penningpolitiken har man inte lyft bort med ett penndrag. Det har man över huvud taget inte ägnat en tanke.</textBlock>
  </contentBlock>
  <contentBlock page="0" id="i-a0767832afaebe6c">
    <textBlock id="i-a80ef72bd2b2302a">Anf.  5  JERRY MARTINGER (m) replik:</textBlock>
    <textBlock id="i-9d22dfc754e539c2">Fru talman! Det är ju inte alltid som politiker intar ett långsiktigt perspektiv på det sätt som Kenneth</textBlock>
    <textBlock id="i-db5e53455aa15f9a">Kvist tycks tro. När det har stått ett val inför dörren har det nog en och annan gång inträffat att politikerna har frestats till åtgärder som är mer kortsiktiga än långsiktiga. Detta vet ju svenska folket, vilket ofta leder till att medborgarna och marknaden utgår från att sådana här åtgärder skall sättas in. Det leder inte sällan till att löneförhandlare och andra, t.ex. just inför ett val, skruvar upp förväntningarna på en ökad inflation, så att förväntningarna i praktiken blir självuppfyllande.</textBlock>
    <textBlock id="i-f6174b1ed10d95ad">Med en självständig riksbank finns det stora förutsättningar för att sådant här inte skall inträffa. En ökad självständighet för Riksbanken kan på ett helt annat sätt än för närvarande bidra till att stärka förtroendet för den långsiktiga prisstabiliteten i landet.</textBlock>
  </contentBlock>
  <contentBlock page="0" id="i-6ce30fbe68834bff">
    <textBlock id="i-24ebf7327e1bee54">Anf.  6  KENNETH KVIST (v) replik:</textBlock>
    <textBlock id="i-f2b08a8baf9016cf">Fru talman! Lyssna på vad Jerry Martinger säger:</textBlock>
    <textBlock id="i-738c1cac07b4a180">När vi närmar oss ett val frestas politikerna att tänka kortsiktigt. Då frestas politikerna att föra en oklok politik. Hör vilket förakt för det demokratiska systemet!</textBlock>
    <textBlock id="i-a008f19e98a80a6e">Om det är så att politiker för en oklok och opportunistisk politik när man närmar sig val, varför skall vi då över huvud taget ha demokrati? Varför överlåter vi då inte hela det politiska fältet åt experter? Varför skall det bara vara penningpolitiken som experterna då skall ta hand om? Nej, det är penningpolitiken, därför att där vill man ha ett mandat för den s.k.</textBlock>
    <textBlock id="i-6a11f3795979e356">marknaden. Det är den som skall ha monopol på påverkan, att sociala, industriella och andra hänsyn till samhället och samhällsekonomin över huvud taget inte skall spela någon roll. Det är där skon klämmer.</textBlock>
    <textBlock id="i-cd36b58e0ce8fe89">Penningpolitiken, spekulationen och ekonomin skall vara ett reservat för en liten, begränsad överklass. Politikens inflytande skall minskas så mycket som möjligt.</textBlock>
    <textBlock id="i-289f9fa5a61166ad">Detta är den elitistiska kontentan av hela EMU-</textBlock>
    <textBlock id="i-add57949a85005e7">projektet och av det som påstås vara, som det heter,</textBlock>
    <textBlock id="i-fadc2e6847e3d9f0">Riksbankens självständighet.</textBlock>
  </contentBlock>
  <contentBlock page="0" id="i-fa8d6c9af2166422">
    <textBlock id="i-9e6ef083f8b13dcf">Anf.  7  PER LAGER (mp):</textBlock>
    <textBlock id="i-8858c7307e2d992c">Fru talman! Det vilande grundlagsförslaget, som vi nu en andra gång skall ta ställning till, är en ändring av 9 kap. 11 § i regeringsformen. Det innebär att regeringen skall ha ansvaret för övergripande valutapolitiska frågor, vilket måste ses som en formalisering av vad som redan sedan länge sker i praktiken.</textBlock>
    <textBlock id="i-ebab47f7ea290605">Den andra ändringen i grundlagen, 12 §, den ödesdigra, går ut på att det är Riksbanken som ensam skall ta ansvaret för penningpolitiken. Ledningsstrukturen ändras så att antalet ledamöter i riksbanksfullmäktige utökas till elva. De utser i sin tur den mäktiga direktionen för banken.</textBlock>
    <textBlock id="i-cf3d409b31b28676">Riksdag och regering får i fortsättningen inte ha något inflytande över hur direktionen beslutar i frågor som rör penningpolitiken. De sex i direktionen, som väljs på sex år, kan egentligen inte sparkas om de misslyckas med sitt uppdrag. För att avskeda en direktionsledamot krävs ju mycket allvarliga försummelser.</textBlock>
    <textBlock id="i-4658910469bdc9e8">Vi i Miljöpartiet menar att det är odemokratiskt att låta så gott som oavsättliga tjänstemän bestämma över ett så centralt politikområde. Inflationsbekämpning kan komma att drivas till ytterlighet och leda till oönskade effekter, bl.a. till stigande arbetslöshet. Det är självklart att det är de valda politikerna som skall ha ansvaret och som också bör ta det vad gäller avvägningen mellan inflation och t.ex. sysselsättning.</textBlock>
    <textBlock id="i-0915525816b0f71f">Det övergripande målet för penningpolitiken kommer alltså, fru talman, att vara inflationsbekämpning och att upprätthålla ett fast penningvärde. Utöver detta sägs att Riksbanken skall stödja de allmänna ekonomisk-politiska målen i syfte att upprätthålla hållbar tillväxt och hög sysselsättning - men bara i den mån dessa mål inte strider mot prisstabiliteten.</textBlock>
    <textBlock id="i-84973adc40d94aa6">Bara då.</textBlock>
    <textBlock id="i-245837209b7af145">Jag är inte ekonom, och inte heller expert på den särskilda vokabulär som ekonomer har använt sig av när de förklarar samhällets realiteter om sådant som arbetslöshet, medborgarens hushållskassa och de framtida överlevnadsförutsättningarna med komplicerade system och prognoser. Vi har ju sett plötsliga krascher i ekonomierna för att strax därpå se dessa återuppstå; flöda löftesgivande fritt och rikt igen.</textBlock>
    <textBlock id="i-22e0c57ba00be3c4">Hur detta fungerar är ofattbart för många i samhället - för de flesta skulle jag tro. Ekonomin borde väl trots allt handla om samhällets hushållning och samhällets möjligheter att tillgodose människors grundläggande behov för att leva och överleva nu och i framtiden? Den borde inte handla om börsspekulanternas tillfälliga vinster och förluster.</textBlock>
    <textBlock id="i-31eee534dad76ae2">Vad jag menar, fru talman, är att man inte kan se penningpolitiken isolerad från andra företeelser i samhället. Vår demokrati, vår sociala välfärd och vår miljö är intimt förknippade med ekonomin och med vilken penningpolitik vi bedriver. Lämnar vi ifrån oss verktygen för att styra denna har vi också förlorat en del av möjligheten att försvara dessa för samhället och välfärden så viktiga grundläggande värden.</textBlock>
    <textBlock id="i-88adf05258363f94">Grundlagsförslaget innebär att prisstabilitetsmålet för Riksbanken är överordnat alla andra mål. Hur går detta ihop, fru talman, med det folkliga mandat riksdag och regering har fått för att bedriva ekonomisk politik? Hur skall vi kunna sträva efter ett långsiktigt överlevnadsmål; det socialt, ekologiskt och demokratiskt hållbara samhället? Var kommer t.ex. miljöskulden och de gröna nyckeltalen in i sammanhanget?</textBlock>
    <textBlock id="i-c10280a3dda3c47b">Om sådana värden i vårt samhälle underordnas -</textBlock>
    <textBlock id="i-84831ba4d4339f1b">vilket är meningen - hur skall då riksdag och regering på ett trovärdigt sätt kunna styra utvecklingen?</textBlock>
    <textBlock id="i-4b2bf9b04428358e">Varför måste Riksbanken göras självständig, oberoende och onåbar för demokratiskt inflytande innan beslutet om tredje fasen, dvs. medlemskap i EMU, har fattats av riksdagen? Samma socialdemokrater som för bara ett par år sedan ansåg att det demokratiska inflytandet över penningpolitiken var oerhört viktigt har nu ändrat åsikt.</textBlock>
    <textBlock id="i-e64973134703e974">Miljöpartiet ser den här förändringen av Riksbankens ställning i första hand som ett medvetet steg i förberedelserna för ett inträde i EMU. Så länge ett beslut om svenskt deltagande inte finns måste utgångspunkten vara att situationen med en svensk självständig penningpolitik består och att det inte behövs någon grundlagsändring för att anpassa vår lagstiftning till Maastrichtfördraget.</textBlock>
    <textBlock id="i-5f65f1f874845db4">Miljöpartiets inställning till frågan om EMU och grundlagen är att den svenska grundlagen bör hävdas, inte nedvärderas eller devalveras - om man vill använda det uttrycket - genom onödiga ändringar.</textBlock>
    <textBlock id="i-23eb111ea4e376ff">Eventuella sådana ändringar skall ske först efter att riksdagen beslutat om ett svenskt deltagande i EMU.</textBlock>
    <textBlock id="i-a629e19bfcfd08ee">Demokratiaspekten, fru talman, är alltså avgörande för Miljöpartiet. Tanken med att grundlagsändringar som den här kräver två riksdagsbeslut med ett mellanliggande val måste vara att folket ges möjlighet att ordentligt diskutera saken för slutgiltigt beslut.</textBlock>
    <textBlock id="i-6993a8d647cc25b2">I dagarna har våra medier ägnat mycket tid och utrymme åt frågan. Det är utmärkt. Men tyvärr, och det är allvarligt, kommer uppmärksamheten för sent. Det hade varit betydligt bättre ur demokratisk synpunkt om frågan fått ett berättigat medialt utrymme under årets välrörelse. På så sätt hade folket givits chansen att höra de politiska företrädarnas åsikter och själva engagera sig och ta ställning.</textBlock>
    <textBlock id="i-118bcc823e3fc9db">Den nödvändiga diskussionen uteblev. Vi i Miljöpartiet gjorde vad vi kunde, och det tror jag också att</textBlock>
    <textBlock id="i-d0cbb7e21c29d033">Vänsterpartiet gjorde. Men vi hade inte tillräcklig kraft att lyfta in de här problemen i människors vardagsrum. Bland de andra partierna var det få som ägnade någon större möda åt frågan.</textBlock>
    <textBlock id="i-6616a049a25e53f3">Varför skall Maastrichtfördragets intentioner uteslutande motivera den föreslagna förändringen? Enligt samma avtal tas det nämligen för givet att vi skall gå med i EMU. Men Sveriges riksdag har redan beslutat att vi inte skall gå med i första vändan. Och minns det särskilda protokoll som Sverige fogade till</textBlock>
    <textBlock id="i-97ca261a3f09a13d">EU-avtalet där den svenska regeringen tydlig talade om att ett eventuellt svenskt deltagande i valutaunionen skulle beslutas av den svenska riksdagen. Visserligen har protokollet inget större juridiskt värde, men det kan ses som ett viktigt åtagande gentemot det svenska folket och gentemot övriga EU-länder. Borde vi inte måna mer om våra egna beslut och givna åtaganden än om intentionen i Maastrichtfördraget?</textBlock>
    <textBlock id="i-58f2bcc630471b5e">Fru talman! Miljöpartiet anser slutligen att riksdagspartierna måste ges större inflytande över de valutapolitiska besluten genom t.ex. informella konsultationer på motsvarande sätt som i säkerhetspolitiska frågor. När det gäller målen för penningpolitiken anser vi inte att inflationsmålet skall vara överordnat den övriga ekonomiska politiken eftersom vi menar att det kan leda till allvarliga konflikter mellan å ena sida riksdag och regering och å andra sidan</textBlock>
    <textBlock id="i-93c2473ab45cc7e5">Riksbanken.</textBlock>
    <textBlock id="i-b9a268d663150476">Jag skulle också vilja nämna någonting som Jerry</textBlock>
    <textBlock id="i-ee219f19046d7be2">Martinger tog upp, nämligen inflationen. Vad vi har sett på senare år är ju att det inte behövs en oberoende riksbank för att ha låg inflation. Vi har faktiskt gått från 10 % till 0 % inflation. Liknande exempel finns i andra länder.</textBlock>
    <textBlock id="i-785dfc25824e6e94">Fru talman! Med detta skulle jag vilja yrka bifall till reservationerna 1, 2 och 4.</textBlock>
  </contentBlock>
  <contentBlock page="0" id="i-5ab6f229c81c1525">
    <textBlock id="i-de3ffc44683e2ab3">I detta anförande instämde Gunnar Goude, Birger</textBlock>
    <textBlock id="i-cdd8a1876c722d54">Schalug och Peter Eriksson (alla mp).</textBlock>
  </contentBlock>
  <contentBlock page="0" id="i-aacdb8060329fbd9">
    <textBlock id="i-122c74fb5970f67e">Anf.  8  PÄR AXEL SAHLBERG (s):</textBlock>
    <textBlock id="i-d769a7257924b2c9">Fru talman! Riksbankens ställning skall förändras.</textBlock>
    <textBlock id="i-c95c26ff7014a03d">Klockan går, och den har gått länge innan jag kom hit, ser jag. Första beslutet i frågan fattade riksdagen i våras, och i dag fattas det andra beslutet. Dessutom beslutar vi om en ny riksbankslag. Riksbankens oberoende med allt vad det innebär, med de begränsningar det faktiskt innebär i förhållande till nuvarande ordning, är tillsammans med prisstabilitetsmålet det stora debattämne som de senaste veckorna kommit upp i medierna på olika sätt.</textBlock>
    <textBlock id="i-d067f357e5733b04">Därmed aktualiseras naturligtvis frågan om politikens inflytande. Jag tror att det är ganska uppenbart för alla som har satt sig in i de här frågorna - och</textBlock>
    <textBlock id="i-814e45997c7d1450">Kenneth Kvist har ju t.ex. tidigare vidimerat detta -</textBlock>
    <textBlock id="i-daa1bb8120f595b2">att förändringen inte är så radikal som debatten ger sken av. Det är inte så att man i dag går från att ha fört diskussionerna om inflationspolitiken och inflationsmålen på torget till att gå in och föra dem i en bunker. Samma typ av öppenhet i diskussionerna har redan i nuvarande system kunnat vara aktuellt.</textBlock>
    <textBlock id="i-4ab389fecce09e8c">Vad de som är kritiska till det här förslaget egentligen föreslår är snarare att vi skall återgå till en högre inflation. Det är ingen som säger det. Men det ligger liksom där och speglar sig i diskussionen om det demokratiska inflytandet. Att tala om mer demokrati är ju mycket mer politiskt korrekt än att tala om högre inflation.</textBlock>
    <textBlock id="i-8cd5de3d7142e7bc">I förslaget från regeringen, som har behandlats i både finansutskottet tidigare och i konstitutionsutskottet, tydliggörs att Riksbanken skall ha ansvar för penningpolitiken och att bankens ställning skall stärkas. Övergripande valutafrågor överförs från Riksbanken till regeringen, och det blir regeringen som skall bestämma system för att fastställa kronans värde i förhållande till utländska valutor. Riksbanken bestämmer om centralkurser och bandbredd i ett fast växelkurssystem respektive i ett system med flytande växelkurs.</textBlock>
    <textBlock id="i-f617dbb4bc5c2f23">Så till prisstabilitet och inflation. Under de senaste decennierna, till mitten av 90-talet i varje fall, har</textBlock>
    <textBlock id="i-4dbaeec6bcb7da01">Sverige haft en hög inflation. Den har skapat osäkerhet, och tillsammans med statsskulden som växte lavinartat under 90-talets första halva fick Sverige ett allt svagare förtroende på den internationella marknaden. Regeringen skriver därför i propositionen som ligger till grund för förslaget i dag:</textBlock>
    <textBlock id="i-10174bdcf2cd8a23">Det specifika trovärdighetsproblemet för penningpolitiken och dess negativa konsekvenser begränsas om statsmakterna gör troligt att avvikelser från prisstabilitetsmålet inte kommer att ske. Genom att delegera ansvaret för utformningen av penningpolitiken till en självständig riksbank med ett klart angivet prisstabilitetsmål kan politiken ges det långsiktiga perspektiv som ger förutsättningar för att målet skall vara trovärdigt.</textBlock>
    <textBlock id="i-ea9f64e735189e14">Sverige antar här ett system som finns i en mängd länder och som innebär att man i hög grad accepterar globaliseringen och det ömsesidiga internationella beroendet. Andra metoder än inflation får användas för att hantera konkurrenssituationer mellan länder och regioner genom olika konjunkturer. Lönebildningen anges som en metod, men det finns också andra modeller som nu prövas. I Finland t.ex. förs en debatt om en fond som ger möjlighet att reglera arbetsgivaravgifterna i samband med eller för att möta konjunkturförändringar.</textBlock>
    <textBlock id="i-c620148b29cf3a67">Man kan säga att inflationsinstrumentet har vridits ur händerna på politikerna. Men med den svenska erfarenheten av hög inflation, då vi alla blir allt fattigare, bör dock, enligt min mening, stabilitet eftersträvas. Vänstern och Miljöpartiet använder här demokratiargument för att hävda höginflationssamhället.</textBlock>
    <textBlock id="i-f9e27f9d0b1f570b">På annat sätt kan man inte förstå Per Lager eller Kenneth Kvist.</textBlock>
    <textBlock id="i-5b39f0e28fd4c085">Men Riksbankens riktmärke blir inte bara stabilitetsmålet, utan också, inom de ramar som ges, att stödja målen för den allmänna ekonomiska politiken i syfte att uppnå hållbar tillväxt och hög sysselsättning.</textBlock>
    <textBlock id="i-7803d3b300c6f981">Det är alldeles klart att det är den totala ekonomiska arenan i Sverige och internationellt som spelar med när förutsättningarna för Riksbankens beslut ges.</textBlock>
    <textBlock id="i-52d100c9798941fe">Är då detta en anpassning till den gemensamma valutan? Svaret är ja och nej. De förändringar som nu föreslås anses inte vara tillräckliga inför en svensk anslutning till EMU. Det ger därmed inte automatiskt</textBlock>
    <textBlock id="i-fd1d1303e0ec3055">- förstås - ett fullvärdigt medlemskap i den gemensamma centralbanken i Europa. Men även inför ett fortsatt utanförskap, som är en annan diskussion, är det viktigt - ja, kanske ännu viktigare - med en självständig riksbank. Professor Lars Calmfors, som var ansvarig för den svenska EMU-utredningen, säger att</textBlock>
    <textBlock id="i-3f145789408a02b2">Sveriges val att nu stå utanför valutaunionen gör det än mer angeläget att stärka Riksbankens oberoende.</textBlock>
    <textBlock id="i-ca21c7269c47811d">Annars, säger han, blir det svårt att skapa trovärdighet för målet om låg inflation.</textBlock>
    <textBlock id="i-4227d6136807357f">Riksbanken är dock fortfarande - och det är unikt svenskt - en myndighet under Sveriges riksdag. Dit skall två gånger om året rapport lämnas, och Riksbanken skall vara en öppen verksamhet. Det ligger dessutom i Riksbankens eget intresse att balansera självständigheten och öppenheten. Jag refererar till</textBlock>
    <textBlock id="i-a0b5f9d313e8a850">Calmfors igen: Ju öppnare man är desto mindre risk löper man att utsättas för politiska påtryckningar. En centralbank med självständighet kan välja att vara sluten men blir då lätt en syndabock för politikerna.</textBlock>
    <textBlock id="i-161f9ef476493659">Instruktionsförbudet skall därför inte tolkas som det har gjorts också i den här debatten, som att resten av samhället skall tiga i frågan om Riksbankens räntepolitik. Självfallet skall den diskuteras. Det är ju instruktionsförbudet, både att ge men också att ta emot instruktioner, som lagarna reglerar. Inte heller den här kammaren skall hindras från att diskutera frågan. Det är ju när debattens lågor flammar höga som Riksbankens självständighet skall visa sig.</textBlock>
    <textBlock id="i-23a2295b16132711">Genom Riksbankens nya ställning markeras att</textBlock>
    <textBlock id="i-daed2819f7802f4a">Sverige tänker slå vakt om en låginflationspolitik och tillsammans med god socialdemokratisk planering verka för en stabil ekonomi och ett värdigt välfärdssamhälle. Moderaterna sviktar i frågan om den oberoende bankens oväld genom att reservera sig mot att</textBlock>
    <textBlock id="i-7796ab3b776a9b7d">Riksbankens direktionsledamöter skall omgärdas av vissa regleringar, som t.ex. att de skall redovisa sina ekonomiska förhållanden respektive karenstid. Det är olyckligt att man gör så från moderaternas sida, och det är också onödigt. Tillsammans med öppenheten är det särskilt viktigt att detta nu markeras när den förändrade ställningen beslutas. Miljöpartiet och Vänsterpartiet gör den här frågan till en renodlad EMU-</textBlock>
    <textBlock id="i-9cd13cae0d591309">fråga. Jag har visat att det inte är korrekt, men vad gör man inte för att driva sina hjärtefrågor.</textBlock>
    <textBlock id="i-a8bdc1d11c188a8f">Fru talman! Jag yrkar bifall till hemställan i KU2</textBlock>
    <textBlock id="i-a394c9a5f7b8de4c">och KU8.</textBlock>
    <textBlock id="i-ec228777c17f4758">KU8 är en modernisering och en redaktionell hantering av riksbankslagen utöver de förändringar som nu grundlagsändringarna ger. Moderaterna vill ha en uppräkning av uppgifterna i lagen på ett sätt som de lagkloka har avrått från. Innehållet finns redan i lagen. Vänstern fullföljer sin anti-EU-kampanj genom att försöka använda den här frågan till ett bräckjärn i EU-medlemskapet. När skall Vänstern acceptera folkomröstningens resultat i fråga om EU-</textBlock>
    <textBlock id="i-3f565b9735dc6687">medlemskap?</textBlock>
    <textBlock id="i-3d8de7dc58eee418">Fru talman! Svensk ekonomi är numera stark.</textBlock>
    <textBlock id="i-fec152ebbde15f6b">Statsskulden är fortfarande en realitet, och i detta läge mår svensk ekonomi bra av en oberoende riksbank.</textBlock>
  </contentBlock>
  <contentBlock page="0" id="i-bd94b06017caab71">
    <textBlock id="i-c25ada2ec0ae2e54">Anf.  9  KENNETH KVIST (v) replik:</textBlock>
    <textBlock id="i-97d9f70c3fa835e3">Fru talman! Detta är ingen renodlad EMU-fråga, säger Pär Axel Sahlberg.</textBlock>
    <textBlock id="i-61c20001e216681f">När jag sattes in i den kommitté under finansministern som skulle utreda denna förändring deklarerade finansministern att själva skälet till kommittén var att EMI - alltså en föregångare till den europeiska centralbanken, Europas monetära institut - hade uppvaktat den svenska regeringen och sagt att den svenska riksbankens ställning icke stod i överensstämmelse med Sveriges åtagande enligt Maastrichtfördraget.</textBlock>
    <textBlock id="i-6a6a5433daa67aed">Därför skulle denna förändring genomföras.</textBlock>
    <textBlock id="i-f5fe74e940412fbf">Moderaterna har haft en linje. De har länge varit för ett självständiggörande av Riksbanken. Deras ultraliberala ideologi ligger där. Experterna och storfinansen skall styra ekonomin. Folkets företrädare göre sig icke besvär. Men socialdemokraterna har ju haft en annan linje, Pär Axel Sahlberg. Hade Jan</textBlock>
    <textBlock id="i-5a5b0cd35a7aa347">Bergqvist och Anita Gradin fel när de reserverade sig för några år sedan mot en nyordning i riksbanksutredningen?</textBlock>
    <textBlock id="i-0b88cf7b52f58ec1">Pär Axel Sahlberg säger, fru talman, att kritikerna vill återgå till högre inflation. Men det handlar ju inte om detta. Pär Axel Sahlberg får visa för mig konkret när Riksbankens nuvarande organisation med ett politiskt dominerat fullmäktige och en politisk avsättbar riksbankschef har orsakat inflation i det här landet. När det förekom på 90-talet, vad var anledningen, om inte en felaktig politik när det gällde att försöka försvara kronan i några hopplösa räntesprång.</textBlock>
    <textBlock id="i-d799e328b7806ad1">Detta är ju fakta. Det behövs ingen nyordning av</textBlock>
    <textBlock id="i-d2f618c8ad627508">Riksbanken för att värna ekonomi och långsiktighet.</textBlock>
    <textBlock id="i-a2e9dbca9b206fac">Det är en illusion.</textBlock>
  </contentBlock>
  <contentBlock page="0" id="i-1aa231f7ad31b2c9">
    <textBlock id="i-c0ade1e6233304ea">Anf.  10  PÄR AXEL SAHLBERG (s) replik:</textBlock>
    <textBlock id="i-0561698d7013ee3c">Fru talman! Jag svarade både ja och nej - och jag vidhåller det - på frågan om det här är en EMU-</textBlock>
    <textBlock id="i-3a9f115d7b84821b">anpassning. Jag förstår att Kenneth Kvist gärna vill att det skall uppfattas så. Det ingår i den ytligare propagandan om att det är fråga om att smygvägen föra oss in i EMU.</textBlock>
    <textBlock id="i-447bd977783e17a7">Våra handlingar är dock tydliga på den här punkten. Det gäller förändringar som inte räcker till för att göra oss EMU-fähiga. Detta borde Kenneth Kvist i hederlighetens namn säga och inte driva detta propagandistiska tal om att vi nu hanterar det här smygvägen.</textBlock>
    <textBlock id="i-cb20501cd1c4bddf">Jag känner stark sympati för Bergqvists och Gradins reservation från 1993. Den avgavs året efter det att vi hade haft en ränta som uppgick till 500 % och kaos i svensk ekonomi. Statsskulden fullständigt exploderade. Vårt land var inte medlem i EU. Att då, i oträngt läge, göra de förändringar som föreslogs hade inte varit nödvändigt eller ens rimligt.</textBlock>
    <textBlock id="i-063ff6ad614ba2fb">Nu är vi i ett annat läge. Sverige är medlem i EU.</textBlock>
    <textBlock id="i-daccb74a10327858">Det motiverar den här förändringen. Den gör oss inte fullt ut EMU-fähiga, men detta är det läge som vi har.</textBlock>
    <textBlock id="i-1d9744d0c8221f9a">Om inte Kenneth Kvists resonemang går ut på att driva upp inflationen, till vad skall då det demokratiska inflytandet användas? Denna kärnfråga måste besvaras.</textBlock>
  </contentBlock>
  <contentBlock page="0" id="i-4baf0cf117114c55">
    <textBlock id="i-d14f635f0c320eb5">Anf.  11  KENNETH KVIST (v) replik:</textBlock>
    <textBlock id="i-696f293aa2b07101">Fru talman! Nu var Anita Gradins och Jan</textBlock>
    <textBlock id="i-2d460abe92442f78">Bergqvists reservation mera principiell än så, Pär</textBlock>
    <textBlock id="i-37169ea9791b70eb">Axel Sahlberg.</textBlock>
    <textBlock id="i-eca7b4d085dc5e60">Vartill skall det demokratiska inflytandet användas? Det är nästan så att man baxnar när man hör en sådan fråga framställas i Sveriges riksdag. Vad har vi demokratin till när det gäller att styra politiken? Ja, naturligtvis för att inför folket redovisade ståndpunkter skall brytas mot varandra och för att av folket avsättbara människor på folkets mandat skall styra samhällsutvecklingen. Det är därför vi har politisk demokrati, och det är därför som vi skall ha politisk demokrati på politikens alla områden. Det är också därför man inte kan säga: Det här området skall experterna ta hand om. Då återstår det för Pär Axel</textBlock>
    <textBlock id="i-a4bd8e311418fb41">Sahlberg att säga: Varför är expertväldet att föredra just på detta område? Varför inte på en massa andra politikområden?</textBlock>
    <textBlock id="i-675345fcd26600fb">Nej, det är en elitistisk syn på politik som ni har fastnat i. Enbart detta kanske inte gör att Sverige kommer med i EMU. Det krävs kanske också en folkomröstning eller något annat för att vi skall komma med, men detta är gjort på uppdrag av EU:s instanser och efter det europeiska monetära institutets direkta anmaning till den svenska regeringen. Därför har hela den här processen rullat på. Därför har socialdemokrater principiellt bytt fot.</textBlock>
    <textBlock id="i-0470c0c7ab17d86e">Om ni åtminstone kunde säga: Detta gör vi bara därför att vi är tvingade, men vi står ändå fast, hade ni i alla fall haft någon ideologisk och idémässig trovärdighet. Men ni tvingas och gör sedan nödvändigheten, som i sig inte är en nödvändighet, till ideologiskt rättesnöre. Detta är beklagligt.</textBlock>
  </contentBlock>
  <contentBlock page="0" id="i-3a50d617af0b4453">
    <textBlock id="i-d2657b4723c5999f">Anf.  12  PÄR AXEL SAHLBERG (s) replik:</textBlock>
    <textBlock id="i-23aff170b2ab6032">Fru talman! Det är just detta som jag tycker är svagheten i Kenneth Kvists argumentering. Inte heller nu kan han anföra annat än de allmänna argument för demokratin som jag självfallet fullt ut delar. Men jag frågade: Vilka effekter skall den ge när politikerna i detta avseende skall styra över Riksbanken?</textBlock>
    <textBlock id="i-919055c01d686d17">Bakom hela den här frågan - Per Lager har t.o.m.</textBlock>
    <textBlock id="i-bcad60056e11f165">varit klok nog att uttrycka den - ligger det argumentet att vi skall ha en hög inflation. Detta måste Kenneth</textBlock>
    <textBlock id="i-aee0a7dd590274e9">Kvist till slut stå för. Det räcker till sist inte att bara säga de rätta sakerna, utan han måste tala om vad vår politik faktiskt förespråkar.</textBlock>
    <textBlock id="i-f5e3f850fd8aee14">Jag menar att det här inte är en så stor principiell ändring. Däremot har vi ett helt nytt läge. Vårt land är medlem av EU. Vi har där förpliktelser som styr och reglerar oss, men vi har också ett konkurrensförhållande som är alldeles nytt för Sverige. Om bara en månad gränsar vårt land, ett litet valutaområde, till ett gigantiskt stort valutaområde som förut icke har existerat.</textBlock>
    <textBlock id="i-0ce0a9d688d267b1">Om inte Kenneth Kvist inser att detta motiverar radikala förändringar av vår verklighetsbild, är det inte politik och realiteter som vi talar om, utan om filosofi. Då hade Kenneth Kvist kanske platsat bättre i Platons grotta än i Sveriges riksdag.</textBlock>
  </contentBlock>
  <contentBlock page="0" id="i-8004eb1f4426e0d4">
    <textBlock id="i-e50dc59dfd5836bd">Anf.  13  PER LAGER (mp) replik:</textBlock>
    <textBlock id="i-a68aa07520bf7875">Fru talman! Jag har i stort sett samma invändningar som Kenneth Kvist har vad gäller Pär Axel</textBlock>
    <textBlock id="i-161c3892d0f1baea">Sahlbergs anförande. Framför allt tycker jag att det var häpnadsväckande att dra den slutsatsen att mer demokrati innebär hög inflation. Om det är så, vore väl hög inflation värd priset. Vad återstår annars?</textBlock>
    <textBlock id="i-90a8702f3096b920">Skulle vi inte ha någon demokrati? Nej, så är det ju inte, Pär Axel Sahlberg.</textBlock>
    <textBlock id="i-d8e981df576ca9b8">Vad vi behöver är mer demokrati och fördjupad demokrati. Vad vi gör i det här fallet är att vi avhänder oss en del av demokratin, en del av det inflytande som är så viktigt i vårt samhälle. Vi lämnar över det till ett antal experter.</textBlock>
    <textBlock id="i-30d6c62c91ffe1f6">Det är häpnadsväckande att Pär Axel Sahlberg inte tar detta på större allvar utan säger att den här förändringen inte är så stor och radikal, men det är just det som den är, Pär Axel Sahlberg. Vårt lands trovärdighet bygger ju inte enbart på den inflation som vi har. Vi har nu under flera år haft en väldigt låg inflation. Vi har väl t.o.m. deflation. Skulle trovärdigheten bygga enbart på det, skulle vi ha en väldigt hög trovärdighet just nu, med rådande system, men så är det inte heller.</textBlock>
    <textBlock id="i-eea3a3188e1f99d7">Trovärdighet byggs på andra värden, bl.a. på den utvecklade demokratin i landet. Det är den som vi måste vara rädda om, Pär Axel Sahlberg, och alltid måste värna. Just nu står vi inför ett ödesdigert vägval, som gäller att lämna ifrån oss ett stycke demokrati.</textBlock>
  </contentBlock>
  <contentBlock page="0" id="i-8381f453e1185c20">
    <textBlock id="i-acb161ba1e103bb8">Anf.  14  PÄR AXEL SAHLBERG (s) replik:</textBlock>
    <textBlock id="i-9916eeeaa33fa2e5">Fru talman! Jag sade redan tidigare att Per Lager har varit hederligare i den här debatten än min föregående meddebattör. Han säger att  inflationsmålet inte skall överordnas. Det är klara besked. Då har man deklarerat att man har en avvikande syn på politiken. Man bortser därmed från den politik som förts under 70-talet och 80-talet under regeringar av olika färger. Den har givit oss en inflationsekonomi som har gjort oss alla fattiga.</textBlock>
    <textBlock id="i-7cfbc9d861ea92b0">Längtar man tillbaka dit, är det kanhända okej, men att det skulle möjliggöra att få mer demokrati, att klara frågorna om det hållbara framtida samhället, återstår fortfarande för Per Lager att bevisa.</textBlock>
    <textBlock id="i-5d8b06865c55d632">Jag menar att demokratin är oerhört viktig, men vi måste vara redo att föra en debatt om i vilket syfte den skall användas i det här sammanhanget. Demokratin är viktig som symbolfråga, men det kan i det här sammanhanget inte bara handla om att vi tycker att det är så skojigt att Kenneth Kvist skall få gå till</textBlock>
    <textBlock id="i-c7c2b34038179398">Riksbanksfullmäktige och utöva ett visst inflytande.</textBlock>
    <textBlock id="i-97ede9732132b00f">Han kan där i stort sett inte alls debattera grunderna för sitt inflytande, för det skulle inte fungera i Riksbankens sammanhang.</textBlock>
    <textBlock id="i-9c8fe787c8a783ca">Demokratin omfattar många fler frågor, mer än beslutsfattandet här i kammaren. Det handlar om öppenheten, som vi vill slå vakt om. Det handlar om den debatt som måste föras, som vi också vill slå vakt om på olika sätt. Jag tycker därför att argumenteringen kring avslag på förslagen i propositionen och i de här betänkandena är allvarlig. Den låter så väldigt bra</textBlock>
    <textBlock id="i-c3a2a152331a1b30">- man slår vakt om några stora värden - men ingen ger besked om till vad dessa värden i det här sammanhanget skall användas.</textBlock>
  </contentBlock>
  <contentBlock page="0" id="i-b3a19600d21d6a1a">
    <textBlock id="i-7235d66148bf5419">Anf.  15  PER LAGER (mp) replik:</textBlock>
    <textBlock id="i-dbece06245ec49f8">Fru talman! Det är absolut inte så, Pär Axel Sahlberg, att det demokratiska inflytandet automatiskt innebär en hög inflation. Det är snarare så att det demokratiska inflytandet tillförsäkrar oss den ekonomiska situation som vi vill ha i vårt samhälle.</textBlock>
    <textBlock id="i-4fe0003dcf2c7431">Den är också en garanti för att de beslut som fattas bygger på den majoritet som finns i samhället och bland de folkvalda.</textBlock>
    <textBlock id="i-79daf9e8d70aff2a">Pär Axel Sahlberg har också varit inne på en annan sak som jag tänkte nämna. EMI, det monetära institutet, har sagt att dessa ändringar inte räcker för</textBlock>
    <textBlock id="i-90fa28d10efb322a">EMU. Det behövs även andra förändringar. Därför kommer den här förändringen, som jag anser vara ett ödesdigert steg på vägen, givetvis att följas av andra beslut om t.ex. sedelmonopolet, offentlighetslagstiftningen, sekretesslagen och annat som måste anpassas med hänsyn till bl.a. ECB:s sekretessordning.</textBlock>
    <textBlock id="i-c16ebefb906fa366">Det vilande grundlagsförslaget är alltså inte tillräckligt för att bredda vägen för EMU. Även av den anledningen kan man ju undra varför detta görs. Nu har ju både Jerry Martinger och Pär Axel Sahlberg sagt att detta inte handlar om EMU utan om Riksbanken medan vi inte är med i EMU. Men vi får inte glömma att detta ju är en förutsättning för EMU-</textBlock>
    <textBlock id="i-4db8b8bd2f07e9df">deltagande, och en sådan förutsättning behöver vi inte så länge vi inte har beslutat om att vi skall gå med.</textBlock>
    <textBlock id="i-8598e173daba3f84">Det är en bakvänd ordning att först bredda vägen och fixa till så att vi har lätt att komma med och sedan, därefter, fatta beslut om ifall vi skall gå med. Det är fullständigt bakvänt, och jag förstår det inte. Med tanke på socialdemokraternas tidigare ställningstaganden i den här frågan borde väl Pär Axel Sahlberg vara lite mer nyanserad.</textBlock>
  </contentBlock>
  <contentBlock page="0" id="i-74e244a3025e496f">
    <textBlock id="i-f263652989a5fbae">Anf.  16  PÄR AXEL SAHLBERG (s) replik:</textBlock>
    <textBlock id="i-4524a695077cc7bb">Fru talman! Ja, jag borde säkert vara mer nyanserad, det skall man oftast vara. Men i den här frågan gör själva argumenteringen mig lite upprörd. Man säger inte riktigt fullt ut vad man vill, men det har Per</textBlock>
    <textBlock id="i-c4793024f16cc864">Lager gjort, och det hedrar honom. Vi skall inte överordna inflationsmålet, säger Per Lager. Det är ett klart besked.</textBlock>
    <textBlock id="i-7262164974ce29f5">Men man ger inte klart besked om hur man ser på</textBlock>
    <textBlock id="i-31438ce0268059d7">Sveriges läge i en situation då vi får det största valutaområdet vid sidan av USA som vår granne på andra sidan Östersjön österut och söderut. Vi måste självfallet se om vårt hus så att vi har ett stabilt och trovärdigt förhållande. Att nu peka på de senaste årens skyddade och låga inflation kan inte räcka som argument när vi har både 70- och 80-talet bakom oss med både röda och blå regeringar. Vi måste ju inse att detta är läget.</textBlock>
    <textBlock id="i-3d335e92a187ba8e">Sverige är det sista landet inom den europeiska unionen som nu tar steget att formalisera det oberoende som i realiteten har funnits redan tidigare. Nu formaliseras det, och det är naturligtvis riktigt att det flyttas aningen längre ut ur politikernas händer. Men det handlar ju inte om något byggande av en bunker där riksbanksfrågor skall hanteras. Vi utser ett fullmäktige, rapporter skall komma till riksdagen via finansutskottet och revision sker av Riksdagens revisorer, så på en lång rad punkter innebär detta mycket mera öppenhet än vad kritikerna vill göra gällande.</textBlock>
    <textBlock id="i-7ddc50dd6f322753">Kritikerna vill ju egentligen bara använda frågan om Riksbanken till att redan nu ta EMU-debatten.</textBlock>
    <textBlock id="i-7abc20b744751b38">Det finns en hunger efter den debatten nu, och jag tar den gärna, men det är inte den frågan vi löser härmed.</textBlock>
  </contentBlock>
  <contentBlock page="0" id="i-ce4926e9be406585">
    <textBlock id="i-a913f7c0330ffa5e">Anf.  17  MATS ODELL (kd):</textBlock>
    <textBlock id="i-dc72166cbfd69552">Fru talman! Det beslut vi skall fatta i dag om en mer självständig riksbank är ett logiskt, bra och klokt beslut. Nu handlar det om att Sverige skall få bättre möjligheter än hittills till en positiv och stabil välfärdsutveckling i en föränderlig värld. Jag tror att det hade varit väldigt bra om Sverige de senaste 30 åren hade haft en bättre ansvarsfördelning mellan finanspolitiken och penningpolitiken än den som nu har bidragit till den tragiska inflations- och devalveringshistoria som har urholkat välfärden i vårt land.</textBlock>
    <textBlock id="i-74151acdfa0bbbc7">Den bärande tesen i Kenneth Kvists något populistiska inlägg här är att ett instabilt, oförutsägbart penningvärde och inflation skulle vara lösningen på</textBlock>
    <textBlock id="i-1dd2626ce0be6956">Sveriges ekonomiska problem och bana väg för en mer rättvis fördelning mellan fattiga och rika i det här landet. Fru talman! Är det något som har omfördelat resurser från fattiga till besuttna ägare av stora fasta tillgångar i vårt land så är det just inflationen.</textBlock>
    <textBlock id="i-0f19a00d64286937">Man måste också fråga sig: Om nu inflation är det nya fördelningspolitiska instrumentet, är det då, Kenneth Kvist, detta som Sveriges änkor har att förvänta sig från Vänsterpartiet i stället för de mera handfasta fördelningspolitiska åtgärder som ni utlovade i valrörelsen? Nej, ett sämre och mer kontraproduktivt fördelningspolitiskt instrument än inflation är svårt att över huvud taget tänka sig.</textBlock>
    <textBlock id="i-fd9722eaf0c80ad6">Om nu Kenneth Kvist lägger örat till när det mullrar ute i rättens krater och lyssnar vad som krävs där, så inte är det ökad inflation som krävs utan helt andra saker. Kenneth Kvists spekulation i att hans väljare inte inser dessa ganska komplicerade samband tror jag faktiskt är väl grov för att gå hem hos de människor som har lånat, som har att se till vad det innebär med inflation och som inser vad en ökad ränta orsakar i deras hushållsekonomi.</textBlock>
    <textBlock id="i-5e6b98e8925e0300">Ett av huvudproblemen i svensk ekonomi har i själva verket under de senaste 30 åren varit en alldeles för hög kostnadsinflation som har åtgärdats med ständiga devalveringar. Det är detta som ytterst har bidragit till dagens massarbetslöshet och till de resursproblem vi ser i dag i form av utbrända läkare och brist på sjukhussängar. Massarbetslösheten kostar i år ungefär 150 miljarder. Bakgrunden är bl.a. den inflations-, devalverings- och spekulationspolitik som vi hade under 70- och 80-talen. Detta vill nu Kenneth</textBlock>
    <textBlock id="i-db120fc6fd9ab392">Kvist och andra uppenbarligen hålla dörren öppen för i framtiden.</textBlock>
    <textBlock id="i-301f7676618e7639">Detta har också varit en viktig beståndsdel i de bromsmekanismer som har fört Sverige från en tätposition bland industriländerna i början av 1970-talet till den 15:e platsen i dag i OECD:s välfärdsliga. Trots att vi leder skatteligan - det finns inget annat OECD-</textBlock>
    <textBlock id="i-94a25aee054bc216">land som tar ut så mycket av sina skattebetalare som</textBlock>
    <textBlock id="i-d2cd57d75d546385">Sverige - ligger vi nu nere på 15:e plats i välståndsligan. Här har inflations- och devalveringspolitiken spelat en mycket viktig och destruktiv roll.</textBlock>
    <textBlock id="i-48269cf239980ba6">Visst finns det fler djupgående strukturproblem som också måste rättas till om utvecklingskraften och sysselsättningen skall kunna ta fart rejält. En mer självständig riksbank är alltså bara en av flera nödvändiga strukturreformer om vi skall kunna bryta massarbetslösheten och få upp sysselsättning och tillväxt.</textBlock>
    <textBlock id="i-ded12e84d0ec83d4">Riksdagen skall i dag med bred majoritet ta itu med ett viktigt strukturfel bakom våra ekonomiska problem för individerna, familjerna, kommunerna, landstingen och staten. Problemet är egentligen regeringens handlingsförlamning när det gäller att åstadkomma de övriga nödvändiga tillväxtfrämjande strukturförändringarna i svensk ekonomi. Den maktdelning som vi diskuterar i dag mellan å ena sidan regering och riksdag som sköter finanspolitiken och å andra sidan riksbanken som nu skall få ansvaret för penningpolitiken är en angelägen strukturreform för att svensk ekonomi skall fungera bättre i framtiden.</textBlock>
    <textBlock id="i-8ac870f96c77090e">Som flera talare har påpekat är tanken på en mer självständig riksbank inte ny. Detta har varit en blockskiljande fråga i det förflutna. Bakgrunden till att det nu finns ett fempartiförslag om Riksbankens ställning som har lagts fram av en socialdemokratisk regering är att regeringen har fått hjälp på traven av</textBlock>
    <textBlock id="i-db7cb893255c0747">Sveriges medlemskap i EU. Detta är tragiskt nog, fru talman, det enda argument som t.ex. finansutskottets ordförande anför när han i olika sammanhang motiverar och förklarar dagens beslut för medborgarna.</textBlock>
    <textBlock id="i-f11d56a0594606df">Är det verkligen så illa, Per-Axel Sahlberg? Ser inte socialdemokraterna några fördelar med det förslag man lägger fram, eller är finansutskottets ordförande, socialdemokraternas främste talesman i finansfrågor i denna kammare, ensam och isolerad? Ser man inte några fördelar med dessa förslag?</textBlock>
    <textBlock id="i-59d0c6cba1723909">Om det bara är sådant som EU tvingar oss till när det handlar om att genomföra nödvändiga strukturförändringar, vilken dådkraft kan vi då förvänta oss från regeringen på de andra områdena där EU inte fördragsvis förpliktigar oss att genomföra förändringar?</textBlock>
    <textBlock id="i-cc45e93bf6f28a99">Självständiga myndigheter är annars inget nytt, som flera har påpekat här. Principen introducerades egentligen redan i början av 1600-talet av Axel Oxenstierna med bl.a. förbudet mot ministerstyre.</textBlock>
    <textBlock id="i-2a41730f55e131d9">Jag tycker att erfarenheterna visar att det är en lyckosam svensk förvaltningstradition att politikerna styr genom lagstiftning och inte genom att detaljstyra myndigheter och domstolar. Riksdagen bör slå vakt om självständiga myndigheter och självständiga domstolar.</textBlock>
    <textBlock id="i-51d218ad6e1a1f31">Det är helt i enlighet med svensk tradition och det är fullt logiskt att nu också Riksbanken liksom övriga myndigheter får en mer självständig ställning. Kenneth Kvist kommer att se fler självständiga tjänstemän än Riksbankens om han lyfter blicken lite grand från Platons, Marx och Lenins skrifter och ser sig om i det svenska rättssamhället.</textBlock>
    <textBlock id="i-fca1324118d879cd">Det är enligt förslaget riksdagen som skall sätta upp de penningpolitiska målen, och därför stärks demokratin, liksom när regeringen övertar ansvaret för de övergripande penningpolitiska frågorna från</textBlock>
    <textBlock id="i-b0a5336e35fa9e6a">Riksbanken. Däremot får Riksbanken nu ansvaret för den dagliga penningpolitiken så att riksdagens mål skall kunna uppnås.</textBlock>
    <textBlock id="i-a7ea7d6452e3cfcd">Maktdelning är en naturlig princip i en rättsstat.</textBlock>
    <textBlock id="i-5f6a9375092d06c5">Det är helt naturligt att riksdagen stiftar lagar och att domstolarna dömer. Om riksdagen är missnöjd med ett domslut avsätter man inte domarna, utan då får vi ändra lagen. Visst kan man avsätta domare som uppenbart missköter sitt ämbete. Men det demokratiska sättet att arbeta är att riksdagen styr genom att stifta och ändra lagar.</textBlock>
    <textBlock id="i-4443bd2240eff08d">Det är dessbättre inte heller möjligt att politikerna vid sidan av lagen instruerar domarna hur du skall döma. Är man missnöjd får man faktiskt ändra lagen.</textBlock>
    <textBlock id="i-16280ddacc1dcc0c">Den här principen är självklar för rättsstaten. Den skall riksdagen i dag också introducera när det gäller penningpolitiken. Riksdagen skall i riksbankslagen fastställa målet som Riksbanken skall nå med sin verksamhet.</textBlock>
    <textBlock id="i-0f1c43710522f974">Målet som vi skall godkänna i riksbankslagen, som inte är en grundlag, är att Riksbanken skall upprätthålla ett fast penningvärde. Som en myndighet under riksdagen skall Riksbanken därutöver, som det heter i lagförslaget, utan att åsidosätta prisstabilitetsmålet stödja målen för den allmänna ekonomiska politiken i syfte att uppnå en hållbar och hög sysselsättning.</textBlock>
    <textBlock id="i-e21668478b4a06c1">Öppenhet och demokratisk insyn är naturligtvis viktiga. Därför är det viktigt att Riksbanken inte blir ett slutet fort. Den nya direktionen bör ta ett stort ansvar för att i det offentliga samtalet föra ut vad</textBlock>
    <textBlock id="i-83fd159c2cf56932">Riksbanken sysslar med och motivera, informera och delta i det offentliga samtalet. Det tycker jag att Riksbanken redan i dag gör på ett utmärkt sätt på skolor och högskolor och på olika sätt ute i samhället.</textBlock>
    <textBlock id="i-a7d5839421693767">En förmåga att kunna kommunicera penningpolitiken och dess koppling till sysselsättning och välfärd bör vara ett viktigt kriterium när de övriga direktionsmedlemmarna vid sidan av riksbankschefen och de vice riksbankscheferna skall utses.</textBlock>
    <textBlock id="i-fd9487e1cbb4e13a">Den demokratiska kontrollen och insynen har verkligen inte glömts bort i förslaget. Det föreslås att riksdagen så småningom skall utse elva fullmäktige som i sin tur skall utse och utöva kontroll över den direktion som skall leda Riksbanken.</textBlock>
    <textBlock id="i-7b637f85d176f294">Den direktionen skall bestå av sex ledamöter som väljs på sex år. En utses respektive kan bytas ut varje år. Det innebär att på sex år kan hela direktionen förnyas. Ordföranden skall vara chef för Riksbanken.</textBlock>
    <textBlock id="i-b6549b7c2d8aab00">För att säkerställa kontroll och insyn i Riksbankens verksamhet föreslås också att banken inför alla viktiga penningpolitiska beslut skall informera det ansvariga statsrådet i regeringen.</textBlock>
    <textBlock id="i-c9af03d62c728fdf">Dessutom skall fullmäktiges ordförande och vice ordförande få både närvaro- och yttranderätt vid direktionens sammanträden. Minst två gånger om året skall Riksbanken dessutom lämna en skriftlig information och redogörelse till finansutskottet om penningpolitiken.</textBlock>
    <textBlock id="i-3ebdc0c7aeeada4e">Fru talman! Jag har förstått att en reform som ger en tydligare maktdelning mellan penning- och finanspolitiken genom en mer självständig Riksbank av många kritiker uppfattas som en förberedelse för ett svenskt deltagande i EMU:s tredje fas. Det kan vara rätt i någon mening. Så är det naturligtvis.</textBlock>
    <textBlock id="i-13281d0329a6b2a2">Men för den som verkligen vill se Sverige kvar utanför EMU med bevarande av dagens låga räntor på bostadsrättslån, villalån och andra lån i näringslivet och som vill se en låg ränta på statsskulden och på landstingens och inte minst kommunernas omfattande lån är förslaget om en mer självständig riksbank en självklar och logisk reform att rösta för i dag.</textBlock>
    <textBlock id="i-514cd1a006b13eea">Sverige utanför EMU kräver större trovärdighet för att kunna behålla en låg ränta och större autonomi när det gäller penningpolitiken än om vi går med i</textBlock>
    <textBlock id="i-b624bf7bdca0d3dc">EMU med dess gemensamma penningpolitik och centralbank.</textBlock>
    <textBlock id="i-d6e3d5c51c9271de">Dagens beslut är visserligen en nödvändig förberedelse för ett eventuellt deltagande. Men det är i än högre grad en förberedelse för den som verkligen vill stå utanför EMU. Jag yrkar bifall till utskottets hemställan i konstitutionsutskottets betänkanden nr 2</textBlock>
    <textBlock id="i-5cec655b0efffa32">och 8.</textBlock>
  </contentBlock>
  <contentBlock page="0" id="i-a40840829d327544">
    <textBlock id="i-42c182e98da72552">Anf.  18  PÄR AXEL SAHLBERG (s) replik:</textBlock>
    <textBlock id="i-23664705378dbaf5">Fru talman! När vi talar om sakfrågan har Mats</textBlock>
    <textBlock id="i-596c07aeb63ee0e4">Odell och jag inte så stora åsiktsskillnader i stort.</textBlock>
    <textBlock id="i-556306d587e389a7">Men när de mer raljanta utflykterna tar vid är det ganska mycket som är anmärkningsvärt.</textBlock>
    <textBlock id="i-aecb8da90310936a">Att passa på att tala om regeringens handlingsförlamning i förhållande till den här frågan är nästan festligt att höra från en avsutten minister från den regering som har rekord i statsskuldssamlande. Nej, det är nu som politiken byggs upp, och nu finns det läge att göra den här förändringen.</textBlock>
    <textBlock id="i-9f0920e7a28f6c0a">När nu Mats Odell frågar vad socialdemokraterna anser om detta får jag naturligtvis acceptera att Mats</textBlock>
    <textBlock id="i-13d8a39843aa357f">Odell inte tyckte att det var ett dugg intressant att lyssna på mitt anförande, där jag redogjorde för vad som är socialdemokratisk hållning i den här frågan.</textBlock>
    <textBlock id="i-050e3ee5cd87b00d">Jag citerade dessutom regeringen. Nu är tydligen den stora frågan - precis som den var i våras, fast då drivet av Carl B Hamilton - vad Jan Bergqvist tycker, eftersom han har sagt att detta är en EU-anpassning.</textBlock>
    <textBlock id="i-8388d6ef4cc29bab">Det är det självfallet.</textBlock>
    <textBlock id="i-93a9795549574ae6">Det är också så som framgår av tonvikten i hela mitt inlägg där jag citerade regeringen: "Genom att delegera ansvaret för utformningen av penningpolitiken till en självständig riksbank med ett klart angivet prisstabilitetsmål kan politiken ges det långsiktiga perspektiv som ger förutsättningar för att målet skall vara trovärdigt."</textBlock>
    <textBlock id="i-033b4cab80912af7">Det var vad jag sade tidigare, Mats Odell. Det är väl ett argument?</textBlock>
  </contentBlock>
  <contentBlock page="0" id="i-0faef6ab3ab1c367">
    <textBlock id="i-972bf65093c0435a">Anf.  19  MATS ODELL (kd) replik:</textBlock>
    <textBlock id="i-769b1071ab7f173a">Fru talman! Jag noterar självklart tacksamt Pär</textBlock>
    <textBlock id="i-dd7cd019edeaf58b">Axel Sahlbergs erkännande av att den här reformen har en positiv betydelse för Sveriges ekonomiska utveckling i framtiden. Jag skall framföra det budskapet också till Jan Bergqvist när jag träffar honom i finansutskottet i morgon.</textBlock>
  </contentBlock>
  <contentBlock page="0" id="i-d12071653ec46faf">
    <textBlock id="i-4208b3a107ff11e8">Anf.  20  KENNETH KVIST (v) replik:</textBlock>
    <textBlock id="i-b1c65a91d839e424">Fru talman! Mina vedersakare, de båda tidigare och nu Mats Odell, försöker göra ett gammalt demagogiskt trick, nämligen att tala om något annat än det vi talar om.</textBlock>
    <textBlock id="i-3f9dfbc2484c759f">Inflationen, säger man - och blåser upp sig såsom furstarna blåste upp med främmande metall silvermynten så att vi fick penningvärdesförsämring på sin tid - är vi i Vänsterpartiet för. Vi vill ha ökad inflation.</textBlock>
    <textBlock id="i-b1f2b9fee1068dbd">Sedan säger Mats Odell att nu när vi överför makt från politiker till bankdirektörer blir det bra möjligheter till en positiv välfärdsutveckling. Han säger att det var tragiskt för landet med devalverings- och inflationspolitiken på 70- och 80-talet. Men vad hade det med Riksbankens ledningsorganisation att göra?</textBlock>
    <textBlock id="i-4c6031e56c63d950">Om det var Riksbankens ledning som var orsaken till inflationspolitiken på 70- och 80-talet som ledde till den stora statsskulden, varför har då riksbankschefer fått förnyat förtroende? Varför har Riksbanksfullmäktiges ordförande och ledamöter valts om och fått riksdagens förtroende om det är de som har orsakat detta ekonomiska elände? Detta är ju tomt pladder och ingenting annat, fru talman.</textBlock>
    <textBlock id="i-4143a9158a4657d2">Vad det handlar om är om vi skall ha en del av politiken som vi skall överföra till ett förment expertkollektiv eller om det skall finnas ett konkret inflytande.</textBlock>
    <textBlock id="i-a575174a1ece875e">Mats Odell gör en jämförelse med domstolen. I</textBlock>
    <textBlock id="i-6ae1e87a5a72560b">mitt huvudanförande sade jag att det är som om vi inför en generalklausul för domarna om att domarna skall bekämpa brottsligheten. Sedan får domarna besluta om lagarna och göra som de vill i denna kamp, bara de bekämpar brottsligheten.</textBlock>
    <textBlock id="i-694a703aaaf86214">Det är likadant med detta. Här skall bankdirektörerna i Riksbanken bekämpa inflationen. De är de och ingen annan som skall bestämma politiken. Det är detta som är pudelns kärna. Politik skall bestämmas demokratiskt.</textBlock>
  </contentBlock>
  <contentBlock page="0" id="i-573dff7d59c5515a">
    <textBlock id="i-72c2b54763600c2e">Anf.  21  TALMANNEN:</textBlock>
    <textBlock id="i-3a3954e2361f2e78">Talartiden är ute, Kenneth Kvist.</textBlock>
  </contentBlock>
  <contentBlock page="0" id="i-0da9166e3e5ac13f">
    <textBlock id="i-74a2450f8c07e4dc">Anf.  22  MATS ODELL (kd) replik:</textBlock>
    <textBlock id="i-3f770dff418ee675">Fru talman! Jag tror att Kenneth Kvist behöver fräscha upp sin moderna ekonomiska historia något.</textBlock>
    <textBlock id="i-f42d173ca08d5831">Det är okej att läsa Platon, Marx och Lenin, men titta på den moderna ekonomiska historien! Villkoren har förändrats väldigt mycket. Vi har en helt ny situation med en global penning- och finansmarknad. Det är hanteringen av denna som vi talar om i dag. Om vi går bakåt i historien var sambanden helt annorlunda.</textBlock>
    <textBlock id="i-9287ffc5e19fabfa">Det är i dagens läge som det är viktigt att vi i Sverige har ett regelverk som motsvarar det som finns i resten av vår omvärld. Det är viktigt att vi inte driver fram en högre inflation i Sverige än den som finns i vår omvärld. Detta skulle drabba Kenneth Kvists väljare. Det skulle drabba de resurssvaga i samhället.</textBlock>
    <textBlock id="i-a7e57410226b3634">Genom denna autonomi, att vi får ett förutsägbart och stabilt penningvärde, garanteras flera satsningar, flera investeringar och flera jobb i vårt land. Det är detta som är poängen.</textBlock>
    <textBlock id="i-851c6bd250e47f6f">Jag tror inte att Kenneth Kvist kommer någonstans med den här populistiska argumentationen. Titta på verkligheten! Vad är i dag en demokratiskt förankrad styrränta utifrån Kenneth Kvists politiska perspektiv? Hur mycket skiljer det sig från detta? Hur mycket har Kenneth Kvist som ledamot i Riksbanksfullmäktige kunnat rida spärr mot de spekulationer som han talade om tidigare?</textBlock>
    <textBlock id="i-c791d446d76cbf87">Verkligheten ser annorlunda ut, Kenneth Kvist.</textBlock>
    <textBlock id="i-efe08be4afa675ca">En självständig riksbank kommer att vara en viktig förutsättning för att vi i Sverige skall få upp sysselsättningen och få resurser för att ta hand om de svaga och utsatta grupperna i vårt samhälle.</textBlock>
  </contentBlock>
  <contentBlock page="0" id="i-09443a4a9dd8305d">
    <textBlock id="i-f7688a7b266b5ee2">Anf.  23  TALMANNEN:</textBlock>
    <textBlock id="i-5e452a56fde60a93">Kenneth Kvist har två minuters replik.</textBlock>
  </contentBlock>
  <contentBlock page="0" id="i-f57dfa42c48e41fa">
    <textBlock id="i-206311a330a4e7c7">Anf.  24  KENNETH KVIST (v) replik:</textBlock>
    <textBlock id="i-a16962337014e257">Fru talman! Det är dock inte jag som har bestämt den knappa tiden för intellektuell kommunikation i kammaren.</textBlock>
    <textBlock id="i-206df826da99dffd">Titta på verkligheten! säger Mats Odell. Det är det jag gör. När har Riksbanken och dess nuvarande ledning gjort sig skyldig till allt detta som Mats Odell säger? Det är väl inte den nuvarande ledningen eller ledningsformen som har gjort att ekonomin ibland har varit instabil? Det är väl inte så att ekonomin eller</textBlock>
    <textBlock id="i-f97183a159eec866">Riksbankens politik är misskött gentemot det moderna internationella betalningssystemet därför att vi har styrt Riksbanken på ett mer demokratiskt sätt nu, än vad vi kommer att göra efter nyår om de som kanske blir i majoritet här i kammaren får råda?</textBlock>
    <textBlock id="i-2c3b1a0f1b87a1f0">Mats Odell har inte en enda gång kunnat visa att</textBlock>
    <textBlock id="i-2b24a5ac79656f50">Riksbanken är källan till inflation och att Riksbanken och dess nuvarande ledning har orsakat några som helst ekonomiska problem. Det verkar som om vi skulle lösa något strukturellt ekonomiskt problem bara genom att ta bort makt från riksdag och politiker och överföra den till bankdirektörer. Det har inte</textBlock>
    <textBlock id="i-c7b39bb15c7aa776">Mats Odell kunnat visa. Det kan han inte visa. Det har inte med verkligheten att göra. I övrigt slåss han ju bara med dimbilder av andras föreställningar.</textBlock>
  </contentBlock>
  <contentBlock page="0" id="i-c595e14bc9c8377b">
    <textBlock id="i-32f34edf57fce362">Anf.  25  TALMANNEN:</textBlock>
    <textBlock id="i-5d5e17e7387783c8">Alla vet ju att riksdagens talartid gäller lika för alla ledamöter.</textBlock>
  </contentBlock>
  <contentBlock page="0" id="i-95a1ee32b635b351">
    <textBlock id="i-24c4e68d906a1457">Anf.  26  MATS ODELL (kd) replik:</textBlock>
    <textBlock id="i-4b2d0a5e49a2c303">Fru talman! Jag kan inte annat än instämma i</textBlock>
    <textBlock id="i-502f7bd9f02ec3ac">Kenneth Kvists inlägg. Jag har faktiskt aldrig sagt att</textBlock>
    <textBlock id="i-b4c0dbf44bf790e2">Riksbanken är orsak till forna tiders inflation. Det är precis tvärtom. Jag har sagt att i den nya tiden kommer Riksbanken att ha mycket större betydelse. Tidigare, med en reglerad kreditmarknad, fanns icke dessa samband. Kenneth Kvist försöker slå in öppna dörrar här.</textBlock>
    <textBlock id="i-d13743965b4fed4b">Det jag säger är att nu vill Kenneth Kvist behålla en dörr öppen för att på politisk väg, med en förment omfördelningspolitik, göra det möjligt för en politiskt styrd riksbank att höja inflationen i Sverige. Det är detta som jag säger leder fel. Det kommer att drabba de svaga och mest utsatta grupperna i vårt samhälle.</textBlock>
    <textBlock id="i-ab6f969409c53326">Den här politiken, att skapa en självständig riksbank där riksdagen styr penningpolitiken genom att stifta en lag, är den bästa garanten för en positiv välfärdsutveckling i vårt land i en föränderlig värld med globala villkor för Sverige att hålla sig till.</textBlock>
  </contentBlock>
  <contentBlock page="0" id="i-cbae0f0508f46383">
    <textBlock id="i-212e6ee2c0fa7bca">Anf.  27  MARIANNE ANDERSSON (c):</textBlock>
    <textBlock id="i-1c1048941bc90639">Fru talman! Ofta blir det en verklig debatt om stora frågor först i anslutning till beslut. Så har det blivit nu också. Till stor del beror det säkert på att frågan är komplicerad och att de flesta har svårt att sätta sig in i den. Eller också anser de flesta att det är bra att Riksbanken nu blir mer självständig. Det är nog inte så att de som är intresserade inte varit medvetna om beslutet. Med tanke på att frågan onekligen har ett visst samband med EU-medlemskapet och med EMU är nog de flesta som är engagerade i de här frågorna mycket medvetna om detta beslut. Därför kan man fundera på varför debatten inte varit längre och tyngre än vad den har varit.</textBlock>
    <textBlock id="i-ae0ea826b8d8727f">Det är ju ingen hemlighet att vi i Centerpartiet hade olika uppfattningar om EU-medlemskapet. Därför har vi också haft en mycket omfattande debatt om alla frågor som har med medlemskapet att göra både före och efter folkomröstningen och även om den fråga som vi behandlar här i dag. Vi var med i den fempartiuppgörelse som föregick det första beslutet.</textBlock>
    <textBlock id="i-472ba028959c9470">Partiet stod alltså bakom det första riksdagsbeslutet i våras. Stämman i somras bekräftade det beslutet och ställde sig med stor majoritet bakom att beslutet skall fullföljas.</textBlock>
    <textBlock id="i-751a76928718fe3b">Jag citerar från stämmobeslutet: I samband med att svenska folket i folkomröstning tog ställning till medlemskap i EU förelåg en förpliktelse från svensk sida att vid ja i folkomröstningen anpassa vår lagstiftning om Riksbanken till den andra etappen av EMU.</textBlock>
    <textBlock id="i-7c3b9bbf2e8e1ff5">Vidare står det: Det finns ekonomisk-politiskt klara fördelar med en mer oberoende riksbank än vad vi har haft hittills. Det ger en större trovärdighet att</textBlock>
    <textBlock id="i-a283c1f71fd18715">Riksbanken inte agerar med instruktioner från vare sig regering eller riksdag. Inflationsmålet har redan fått ökat förtroende, vilket är positivt för ränteutvecklingen i Sverige. Eftersom riksdagen fastställt vilket mål penningpolitiken skall ha är det naturligtvis fullt möjligt för riksdagen att i framtiden ändra prisstabilitetsmålet. Dessutom kommer riksdagen att ha en fortsatt god och i vissa avseenden förbättrad insyn i</textBlock>
    <textBlock id="i-a1bf237b01a09e46">Riksbankens verksamhet.</textBlock>
    <textBlock id="i-20e4fc74eb3596af">Riksdagen har alltså i fortsättningen all möjlighet att fastställa målen för penningpolitiken. Det är genomförandet för att uppnå detta mål som överlåts till</textBlock>
    <textBlock id="i-f4adfb1b9146f9df">Riksbanken på ett mer tydligt sätt än tidigare. Låt oss hålla isär detta. Vi kan ju alltid leka med tanken att det blir ett helt annat prisstabilitetsmål som gäller i framtiden. Då har ju Riksbanken att hålla sig till det, även om jag kanske inte tycker att det skall vara så.</textBlock>
    <textBlock id="i-513c5c73f8cda76f">Märk väl att utgångspunkten för Centerpartiets beslut i det här avseendet är att vi skall behålla vår valfrihet när det gäller huruvida vi skall gå med i</textBlock>
    <textBlock id="i-b07e4d4a6cbddf4a">EMU eller ej. Vår ståndpunkt är att vi inte skall gå med utan skall stå utanför EMU och att eventuellt beslut i frågan skall föregås av folkomröstning. För ett land som vill behålla friheten att välja att stå utanför EMU är förtroendet för landets penningpolitik än mer viktigt, likaså att landet i andra avseenden inte avviker alltför mycket från andra länder. För att uppnå och bibehålla det förtroendet är en stark, oberoende och konsekvent riksbank ett mycket viktigt instrument, som vi ser det.</textBlock>
    <textBlock id="i-5685d22c595c2092">I verkligheten är detta ju ett fullföljande av hur banken fungerar i dag, vilket också tydligt framgår av den nuvarande ordföranden i riksbanksfullmäktige</textBlock>
    <textBlock id="i-9871b3221ad719d8">Kjell-Olof Feldts artikel i DN i dag. Det finns anledning att tro att banken skulle kunna fungera på motsvarande sätt även i fortsättningen, men blotta risken att utsättas för kortsiktiga påtryckningar underminerar landets trovärdighet när det gäller att värna penningvärdet och att kunna följa och uppnå de uppsatta målen.</textBlock>
    <textBlock id="i-96bbcf3097821a05">Kjell-Olof Feldts kritik mot förslaget handlar endast om direktionens oavsättlighet och bristen på kriterier för detta. Utgångspunkten för hans kritik skiljer sig nästan fullständigt från övriga kritikers. De senare vill ha kvar någon möjlighet för riksdag och regering att öka inflationen, även om man har ett uppsatt mål, och på det viset föra en kortsiktigt mer expansiv politik. Feldt uttrycker en del farhågor för att de oavsättliga tjänstemännen skall vara för expansiva.</textBlock>
    <textBlock id="i-6820d5a68be76189">Jag tycker att det är viktigt att slå fast att detta beslut fattas oberoende av om Sverige går vidare in i tredje fasen av EMU.</textBlock>
    <textBlock id="i-14ef3fee72b17fb8">Det finns en missuppfattning att högre inflation skulle leda till sänkt arbetslöshet. Så är det inte. Möjligen kan det ha en viss effekt på mycket kort sikt, men effekterna på längre sikt blir förödande för både ekonomi och jobb. Det är, om uttrycket tillåts, ungefär som att kissa på sig: Det värmer medan det pågår, men sedan blir det desto kallare. Erfarenheterna från de senaste decenniernas inflations- och devalveringsekonomi är mycket tunga, vilket vi bittert har fått erfara under 90-talet.</textBlock>
    <textBlock id="i-d44920615f3e3408">Jag skall inte gå in på och beskriva den nya organisationen, för den har beskrivits tidigare i debatten.</textBlock>
    <textBlock id="i-b3efcb2cc6045dfb">Jag vill bara kort avsluta med att säga att vi tycker att beslutet är i linje med att alltfler länder har en självständig riksbank. Det är också i linje med den svenska modellen med självständiga myndigheter.</textBlock>
    <textBlock id="i-89ad6863b234b607">Med det, fru talman, yrkar jag bifall till hemställan i betänkandena KU2 och KU8.</textBlock>
  </contentBlock>
  <contentBlock page="0" id="i-56898cfcf6189f0b">
    <textBlock id="i-55a33e6ecc770017">Anf.  28  KENNETH KVIST (v) replik:</textBlock>
    <textBlock id="i-2d3852ed85453ba3">Fru talman! Vi behöver större trovärdighet, säger</textBlock>
    <textBlock id="i-c3d2e6be32ddd66f">Marianne Andersson. Blotta risken att utsättas för kortsiktiga påtryckningar menar hon är farlig. Men varje timme utsätts Riksbanken för kortsiktiga påtryckningar. Finansmarknaden, med sina olika spekulationer och manipulationer för att komma i rätt läge och tjäna extra på sina affärer, för hela tiden ett spel som Riksbanken hela tiden är påtryckt av och måste parera. Så ser verkligheten ut.</textBlock>
    <textBlock id="i-4396d434c7b828e1">Men det finns andra som kanske vill ha ett ord med i laget och påverka denna viktiga grund för den ekonomiska politiken. Arbetslösa och fackföreningsmedlemmar, via sina valda politiker, kanske vill göra det - inte därför att de, som man med en druckens envishet upprepar, vill ha högre inflation, utan därför att det skall finnas en direkt demokratisk och politisk kanal eftersom detta är politik som skall styras av politik och demokrati och ingenting annat.</textBlock>
    <textBlock id="i-ce201a72eb499d87">Man vill alltså ta bort folkets och politikernas möjlighet att påverka politiken på det här området.</textBlock>
    <textBlock id="i-f0af0d32ded716fb">Däremot diskuterar man inte problemet med den mäktiga internationella och nationella finansmarknadens möjlighet att påverka och utöva påtryckningar på Riksbanken stundligen, sekundligen och minutligen.</textBlock>
  </contentBlock>
  <contentBlock page="0" id="i-1f3e591c2bdc5a50">
    <textBlock id="i-e707cb39b4a90113">Anf.  29  MARIANNE ANDERSSON (c) replik:</textBlock>
    <textBlock id="i-76c241c27a1873b8">Fru talman! Det är faktiskt så, Kenneth Kvist, att</textBlock>
    <textBlock id="i-ca61cbfa297c399c">Riksbanken har att följa och uppnå de mål som riksdagen har fastställt när det gäller prisstabilitet. Det gäller självklart gentemot övriga intressenter också.</textBlock>
    <textBlock id="i-08f1e932f6952a3b">Jag tycker att Kenneth Kvist blandar ihop mål och medel på ett ganska hejdlöst sätt. Det har vi märkt under hela den här debatten. Riksdagen har inte avhänt sig möjligheten att fastställa vilka mål för prisstabiliteten och penningpolitiken som vi skall ha i det här landet. Det är genomförandet som Riksbanken skall stå för på ett självständigt och oberoende sätt.</textBlock>
  </contentBlock>
  <contentBlock page="0" id="i-3e880d1fb393d615">
    <textBlock id="i-74894d825e2d4959">Anf.  30  KENNETH KVIST (v) replik:</textBlock>
    <textBlock id="i-7500bd97d04a3de2">Fru talman! I en föränderlig värld, med de hastiga förändringar som finns, är det naturligtvis mycket konstigt att begränsa riksdagens möjligheter att vara med och styra en del av politiken - inte indirekt via ledamöter i riksbanksfullmäktige, utan i stället genom lagstiftning. Om det t.ex. behövs snabba förändringar i verksamheten inom Riksbanken tar ju lagstiftning alldeles för lång tid, i en värld där manipulationerna på finansmarknaden växlar så snabbt och spelar med sådana värden att det ibland handlar om sekunder för att fatta kloka och riktiga beslut.</textBlock>
    <textBlock id="i-b825f1a8948a60c7">Vi måste ha ett mer flexibelt system - inte för att allmänt vara anhängare av hög inflation, utan därför att vi här skall ha en politik som ligger under den politiska makten.</textBlock>
  </contentBlock>
  <contentBlock page="0" id="i-bae9d132a181bc28">
    <textBlock id="i-06188887a89e2fe9">Anf.  31  MARIANNE ANDERSSON (c) replik:</textBlock>
    <textBlock id="i-7d233f18989b5a50">Fru talman! I den nya organisationen är det elva riksbanksfullmäktige som kommer att välja direktionen, vilken sedan skall handha penningpolitiken.</textBlock>
    <textBlock id="i-3ad8ff7b2f1df23c">Riksbanksfullmäktige kommer att spegla den politiska sammansättning och de maktförhållanden som finns i landet. De som väljs av dem kommer naturligtvis, det förutsätter jag, att ha en viss spridning i uppfattningen om hur det här skall gå till. Det kommer att vara en process inom Riksbanken när det gäller hur man skall genomföra detta.</textBlock>
    <textBlock id="i-5fa58917b59a2810">Detta tycker jag ändå borgar för att man är lyhörd för olika stämningar ute i samhället. Det är ju inte så att människorna i denna direktion sitter i en glasbur och inte är medvetna om vad som händer ute i samhället. Samtidigt har de också målet att följa.</textBlock>
    <textBlock id="i-042e03e090e931d9">Det är mycket frestande när saker och ting händer fort - det kan jag verkligen hålla med Kenneth Kvist om - att i en viss situation lova någonting som verkar bra för stunden men som i det långa loppet får en förödande inverkan på landet. Det är just detta som vi genom det här beslutet minimerar risken för.</textBlock>
    <textBlock id="i-65bc7d4fc8eb70ee">Det är lätt att lova saker och ting inför ett val. I</textBlock>
    <textBlock id="i-720e60fbea6cd611">dagens tidningar kunde vi läsa ett mycket intressant exempel som gällde Vänsterpartiet, vars löften till änkorna nu är som bortsopade. Det är ett sådant exempel, och det finns många fler.</textBlock>
  </contentBlock>
  <contentBlock page="0" id="i-caa15eeaea3ab507">
    <textBlock id="i-a1909d1b9740d0d5">Anf.  32  PER LAGER (mp) replik:</textBlock>
    <textBlock id="i-961eab51f16aad44">Fru talman! Jag skulle vilja fråga Marianne Andersson om hon verkligen tror att riksdagen i framtiden kommer att kunna fastställa några ekonomiskpolitiska mål när det gäller prisstabiliteten vid sidan om dem som bestäms nere i EU. Är det verkligen en möjlighet? Kommer man att kunna göra det?</textBlock>
    <textBlock id="i-fc40e004c6c3b6a6">Marianne Anderssons misstroende mot politikerna, dvs. att politiker och förtroendevalda skulle vara mer utsatta för påverkan och också påverkbara när det gäller kortsiktiga beslut och alltså ha lättare att fatta sämre beslut, tycker jag är illavarslande.</textBlock>
    <textBlock id="i-0c2b5cfdc33c238c">Jag anser nämligen att de förtroendevalda skall vara just de personer i samhället som fattar långsiktiga och bra beslut.</textBlock>
    <textBlock id="i-4ba1620b2fb4eab3">När det gäller inflationen är det inte så att den skall stegras så fort man får ett politiskt inflytande.</textBlock>
    <textBlock id="i-332db009ec86a08e">Inflationen skall däremot som mål jämställas med andra ekonomiska mål i samhället, ungefär som den amerikanska riksbanken, Federal Reserve, gör. Där har man just jämställt de ekonomiska målen. På det sättet kan man hantera samhällets problem på ett bättre sätt.</textBlock>
    <textBlock id="i-5e261eec54018fc0">Det finns ett tillfälle då man verkligen kan tänka sig att släppa i väg inflationen. Det är vid en stor miljökatastrof, om det på något sätt finns en koppling.</textBlock>
    <textBlock id="i-56a853ba7fc0e033">Då måste man snabbt kunna gripa in. Då är det faktiskt mer värt att rädda miljön än att rädda inflationsmålet.</textBlock>
  </contentBlock>
  <contentBlock page="0" id="i-60a5b3024cbd8226">
    <textBlock id="i-b892a039e4b9a836">Anf.  33  MARIANNE ANDERSSON (c) replik:</textBlock>
    <textBlock id="i-6e2cc2efb71514d9">Fru talman! Jag tog exemplet att man teoretiskt sett kan ändra prisstabilitetsmålet. Det är klart att man kan göra det. Jag tycker inte att det är något önskvärt, märk väl, jag tog upp det som en möjlighet i diskussionen.</textBlock>
    <textBlock id="i-446b29feef1c48dd">Jag håller med Per Lager om att det naturligtvis är oerhört svårt för ett litet land som Sverige att ha ett annat mål när det gäller detta än man har i t.ex. EU.</textBlock>
    <textBlock id="i-69af41033e4eea76">Men den situationen kan ju uppstå att man t.o.m. i EU</textBlock>
    <textBlock id="i-e667784df86267c6">fattar ett annat beslut. Då kan vi naturligtvis ha det, men i praktiken är detta mycket svårt för oss. Det är det oavsett om vi är med i EMU eller står utanför. Det är oerhört viktigt för oss att ha en trovärdig penningpolitik, även om vi står utanför EMU, för att vi skall kunna ha denna möjlighet.</textBlock>
    <textBlock id="i-31437e35feb3c365">Jag tror också att politiker har förmågan att fatta långsiktiga beslut. Men det finns svårigheter. De politiska partierna blir i vissa situationer utsatta för ett oerhört massmedialt tryck, som till slut kan driva fram ett kortsiktigt beslut som inte är särskilt bra för landet. Vi bör minimera den risken. Annars har jag det allra största förtroende för att det är politikerna och det demokratiska systemet som styr landet. Det är vi som fattar besluten om prisstabilitet, om målsättningen för Riksbanken, och de har att genomföra detta.</textBlock>
  </contentBlock>
  <contentBlock page="0" id="i-1a070ac7608590af">
    <textBlock id="i-7baa82cecbf04641">Anf.  34  PER LAGER (mp) replik:</textBlock>
    <textBlock id="i-2e586ce04192c012">Fru talman! Ser inte Marianne Andersson faran i att vi avhänder oss det politiska inflytandet under vägen och låter denna expertgrupp vara den som avgör vad som är viktigast för stunden, oavsett om det händer en stor miljökatastrof eller det plötsligt blir en massarbetslöshet som vi inte kan ana grunderna till? Då beslutar expertgruppen, och den har kanske just inflationsmålet och prisstabiliteten som det avgörande. Den kan inte ta hänsyn till den verklighet som råder utanför, dvs. de realiteter som människor verkligen bekymrar sig över och som vi måste klara av.</textBlock>
    <textBlock id="i-f38a8a11c9dbff79">Det är min fråga.</textBlock>
  </contentBlock>
  <contentBlock page="0" id="i-84de0c9ad2709e6b">
    <textBlock id="i-64554cb760651777">Anf.  35  MARIANNE ANDERSSON (c) replik:</textBlock>
    <textBlock id="i-a393934bda825ef7">Fru talman! Direktionen väljs ju av riksbanksfullmäktige, som är demokratiskt sammansatt. Direktionen väljs alltså på ett demokratiskt sätt och har säkerligen, det förutsätter jag, en spänning mellan sig när det gäller synen på hur de här målen skall kunna uppnås. Det tycker jag är en försäkran om att detta kommer att fungera.</textBlock>
    <textBlock id="i-c744e32a9ef6cc75">Dessutom kommer riksdagen faktiskt fortfarande att ha stor insyn i hur Riksbanken arbetar. Information kommer att ges till finansutskottet vid flera tillfällen varje år. Dialogen och diskussionen mellan</textBlock>
    <textBlock id="i-62f3003c083698c9">Riksbanken och riksdagen upphör inte på något sätt i och med det här beslutet. Det tycker jag är viktigt att slå fast.</textBlock>
  </contentBlock>
  <contentBlock page="0" id="i-c10a5575a1218933">
    <textBlock id="i-ceb218fc29332f34">Anf.  36  HELENA BARGHOLTZ (fp):</textBlock>
    <textBlock id="i-e7ce7059d4e10699">Fru talman! Att som jag, som är ny riksdagsledamot, få inleda sin verksamhet med att diskutera och fatta beslut i flera viktiga grundlagsfrågor känns faktiskt både stort och mäktigt. Förra veckan handlade grundlagsändringarna om barnpornografi och statkyrka. I dag gäller det, som vi har hört, Riksbanken.</textBlock>
    <textBlock id="i-2dcaf516c3f646b0">Det kommer mycket kritik från vänster mot riksbanksreformen. Kritiken går i huvudsak ut på de demokratiska problemen och på att arbetslöshetens problem skulle sättas i andra hand. De här påståendena är oriktiga.</textBlock>
    <textBlock id="i-727e4f108112aee6">En mer självständig riksbank ökar möjligheterna till en långsiktigt bättre ekonomisk utveckling i Sverige. Reformen begränsar möjligheterna för regering, opposition, särintressen och medier att ingripa och påverka den dagliga skötseln av penningpolitiken. Jag har hört Kenneth Kvist tala om vilka enorma påtryckningar som Riksbanken är utsatt för.</textBlock>
    <textBlock id="i-6e5abcdf8aa86e1d">Förslaget är också mycket väl förenligt med ett mycket demokratiskt styrelseskick. Jag kan inte alls förstå den kritik som har riktats från Vänstern och från Miljöpartiet om att detta skulle vara en odemokratisk reform. I dag har ungefär 20 av världens äldsta och mest etablerade demokratier självständiga riksbanker. Det gäller t.ex. USA, Kanada, Australien,</textBlock>
    <textBlock id="i-b9e3c9189eb3ab94">Nya Zeeland och parlamentarismens vagga Storbritannien. Länder som är diktaturer eller som har en svag demokrati har ingen självständig riksbank.</textBlock>
    <textBlock id="i-7f4defbe812bb4c0">Att även demokratiska länder utanför EU har en självständig riksbank dementerar en vanlig svensk missuppfattning, nämligen att EU:s Maastrichtavtal skulle vara det grundläggande motivet för reformen och hade det inte varit för EMU skulle Sverige ha hållit fast vid den gamla ordningen. Men så är det inte.</textBlock>
    <textBlock id="i-bd2d4b844a209b69">Det faktum att Sverige tills vidare står utanför</textBlock>
    <textBlock id="i-e9c3df7d016862bf">EMU gör det i själva verket särskilt angeläget att vi har en självständig riksbank i Sverige. Utanförskapet gör det svårare för Riksbanken att vara trovärdig när det gäller inflationsbekämpningen. Det gäller bl.a.</textBlock>
    <textBlock id="i-706b033d15c9a37f">med tanke på Sveriges upprepade devalveringar under de senaste 25 åren. Beslut om en självständig riksbank kan i stället ses som en reform som gör det lättare för länder att hantera den nya finansiella verkligheten med globala ränte- och valutamarknader.</textBlock>
    <textBlock id="i-62a17c9dfed2b5d4">Och, som framhållits av flera talare tidigare, Sverige är snart ett unikum som inte har en egen självständig riksbank.</textBlock>
    <textBlock id="i-b979f892f7f504e0">Tanken med en självständig riksbank är att den skall fungera som en bevakare av det långsiktiga perspektivet i den ekonomiska politiken. Att en institution i samhället tilldelas den uttryckliga rollen gynnar medborgare, företagare och företag. De får då skydd mot försök till kortsiktig ekonomisk expansion till priset av permanent högre inflation, stigande räntor, finansiell osäkerhet och risk för tvära kast mellan överhettning och åtstramning i ekonomin.</textBlock>
    <textBlock id="i-71c86162a366b190">För att på ett bra och effektivt sätt bevaka det långsiktiga perspektivet måste Riksbanken vara självständig mot regering, opposition och dagspolitikens svängningar, som ofta har kortsiktigt motiverade krav och önskemål. Det är genom en självständig riksbank som man kan bevaka det långsiktiga perspektivet.</textBlock>
    <textBlock id="i-4362aa15209590df">Men riksdagen kan inte, och det är väldigt viktigt, ge</textBlock>
    <textBlock id="i-fafe2cc347d57be1">Riksbanken en ökad självständighet utan att man också ger den ett tydligt och lättolkat mål att styra mot och kontrolleras efter. Därför ger riksdagen samtidigt i uppdrag åt Riksbanken att upprätthålla ett fast penningvärde. Det har av Riksbanken tolkats som</textBlock>
    <textBlock id="i-914dfd21a904defa">2 % inflation plus eller minus en procentenhet. I den här tolkningen instämde en massiv majoritet av riksdagen redan för fem år sedan. Rollfördelningen blir tydlig. Regeringen sköter å ena sidan finanspolitiken, sysselsättning m.m., Riksbanken sköter å andra sidan en självständig penningpolitik. Det är bra med en tydlig rollfördelning.</textBlock>
    <textBlock id="i-57b91d760d61eaa1">Riksbankens uppgift att bekämpa inflationen innebär inte att vårt land skulle dömas till lägre långsiktig sysselsättning eller att den långsiktiga tillväxten skulle bli lägre. Det förhåller sig tvärtom. När man tittar på OECD-länderna kan man se ett tydligt samband som säger att länder med mer självständig centralbank uppvisar lägre inflation. Det finns inget samband som säger att länder med självständig centralbank skulle ha en permanent högre arbetslöshet, snarare är det tvärtom. Hög inflation försämrar ekonomins funktionssätt bl.a. när det gäller arbetsmarknaden och lönebildningen. Länder med självständig centralbank har inte större konjunktursvängningar i</textBlock>
    <textBlock id="i-885781c1ffd148ab">BNP och sysselsättning.</textBlock>
    <textBlock id="i-1504417170e3a945">Fru talman! Låt mig göra ett par viktiga påpekanden för att den nya ordningen för Riksbanken skall fungera riktigt bra.</textBlock>
    <textBlock id="i-84c05e64485101f2">För det första blir det mycket viktigare än förr att både i och utanför riksdagen på ett mer professionellt sätt fråga ut Riksbankens företrädare, analysera bankens göranden och låtanden och på olika sätt utöva den jätteviktiga kontrollmakten. I dag överlåts uppgiften att följa Riksbanken alldeles för mycket på marknadens analytiker, som naturligt nog främst koncentrerar sig på den mer begränsade uppgiften att försöka förutse nästa ränteändring.</textBlock>
    <textBlock id="i-b20a2cfc19198d09">För det andra och för att detta skall fungera: Finansutskottet får med den nya ordningen med en självständig riksbank en central roll att spela som motvikt mot Riksbanken. Utskottet bör passa på att reformera sina tungrodda partipolitiskt upplagda utfrågningar så att formen verkligen tillåter att t.ex.</textBlock>
    <textBlock id="i-e2b949d429eed8e5">riksbankschefen kan utfrågas på ett relevant, inträngande och utförligt sätt. Utfrågningarna får inte bli ritualer. Därför bör formen vidareutvecklas, så att utfrågningarna blir ett effektivt instrument för riksdagens kontrollmakt. Här har politikerna en stor möjlighet att visa sitt inflytande.</textBlock>
    <textBlock id="i-70a8f7c0c3cc01d6">Kunskapsmässigt kommer, i fråga om penningpolitiken, också erfarna omdömesgilla utskottsledamöter alltid att befinna sig i underläge gentemot företrädarna för Riksbanken. Därför bör finansutskottet noga överväga hur ledamöterna kan utbildas och lära sig hur de på ett effektivt och genomträngande sätt kan utöva sin kontrollmakt vid utfrågningarna.</textBlock>
    <textBlock id="i-ef22477e6537cbc7">Jag har svårt att få en uppfattning om vad Kenneth</textBlock>
    <textBlock id="i-e91e078c548271a0">Kvist egentligen tycker om Riksbankens sätt att fungera i dagens läge. Å ena sidan säger Kenneth Kvist att det fungerar bra utan anmärkningar. Å andra sidan beskriver Kenneth Kvist målande hur Riksbanken utsätts för påtryckningar från en rad olika håll - valutaspekulanter, lobbyorganisationer och suspekt folk.</textBlock>
    <textBlock id="i-6db9c4a36cd533b0">Det låter inte bra för mig. Jag är övertygad om att en självständig riksbank måste kunna motverka detta och arbeta på ett mer effektivt och självständigt sätt.</textBlock>
    <textBlock id="i-738c32c51dc8b886">Fru talman! Med detta vill jag för Folkpartiets del yrka bifall till konstitutionsutskottets hemställan i de båda aktuella betänkandena.</textBlock>
  </contentBlock>
  <contentBlock page="0" id="i-a06e4fa5aff6742b">
    <textBlock id="i-f3fb31662a7ea346">Anf.  37  KENNETH KVIST (v) replik:</textBlock>
    <textBlock id="i-e672baa0bb01defe">Fru talman! Helena Bargholtz kanske missuppfattade vad jag sade om påtryckningar.</textBlock>
    <textBlock id="i-8352df546b3826fd">Riksbanken utsätts för påtryckningar från marknaderna. Det är inte så att personer försöker utöva lobbying eller personligen påverka. Just att spekulanter med hjälp av olika metoder försöker att förändra värden på värdepapper, valutor osv. upp och ned utsätter hela tiden Riksbanken för ett tryck. Riksbanken försöker dagligen och stundligen parera detta för att hålla en stabilitet i ekonomin. Där har vi påtryckningen.</textBlock>
    <textBlock id="i-c6223c7f18e4ee17">Vi har i dag en utomordentligt självständig riksbank. Jag tror inte att vare sig riksbanksfullmäktige eller den nuvarande riksbankschefen är osjälvständiga.</textBlock>
    <textBlock id="i-7386b6fef9fe3529">Men det finns en politisk kanal in i systemet.</textBlock>
    <textBlock id="i-cfe8f8483505be43">Riksdagen har en direktkanal in i systemet via de valda representanterna. Det finns en politisk avsättbarhet om det skulle begås politiska fel som inte har förankring i demokratin. Det är detta som tas bort.</textBlock>
    <textBlock id="i-a9270a178a82de11">Det är ingen teknikalitet.</textBlock>
    <textBlock id="i-30739e6c236cb88c">Fru talman! Jag vill notera att alla anhängare av denna antidemokratiska reform hela tiden har en uppfattning om att politik utmärks av kortsiktighet och att man ramlar för tillfälliga opinioner medan expertväldet ser till långsiktigheten. Detta är en beklagansvärd syn på politik, och det är i synnerhet beklagansvärt att höra något sådant i Sveriges riksdag.</textBlock>
  </contentBlock>
  <contentBlock page="0" id="i-a85b3d3855e20be4">
    <textBlock id="i-9ee0adcdfba846a9">Anf.  38  HELENA BARGHOLTZ (fp) replik:</textBlock>
    <textBlock id="i-e3b452ed59b48d84">Fru talman! Jag förstår att Kenneth Kvist och jag har olika uppfattningar om hur hotfull marknaden är.</textBlock>
    <textBlock id="i-db37359b3cbffd1c">Jag tycker fortfarande att detta är en bra och demokratisk reform. Jag är inte alls orolig för att det inte skall fungera. Kenneth Kvist talar om antidemokratiska tendenser. Det är konstigt att säga så när så många länder har fungerande demokratier trots - eller tack vare - självständiga riksbanker.</textBlock>
    <textBlock id="i-9f65be3450afbe3a">Jag pekade i mitt anförande på att länder med diktaturer inte har självständiga riksbanker. Det talar mycket för att en självständig riksbank är ett mycket viktigt inslag i en fungerande demokrati.</textBlock>
  </contentBlock>
  <contentBlock page="0" id="i-bdb4e96fd6de4f9c">
    <textBlock id="i-c343d2ecd5bb9d0c">Anf.  39  KENNETH KVIST (v) replik:</textBlock>
    <textBlock id="i-647444d763a79769">Fru talman! Jag började tidigare i dag med den grekiska filosofen Platon. Nu får jag säga en gammal latinsk sentens: O tempora, o mores!  O tider, o seder!</textBlock>
    <textBlock id="i-dd100abad6fd8224">Folkpartiets representant säger att det är tack vare en självständig riksbank som det finns demokrati i vissa länder. När det inte är så är det diktatur. Vad</textBlock>
    <textBlock id="i-242bc6e169aad20b">Sverige i dag skulle övergå från i och med detta beslut, med denna logik, är ett stadium av politisk diktatur till demokrati.</textBlock>
    <textBlock id="i-422eed091a7d3f47">Nu får man väl ändå besinna sig litet i argumentationen. Det handlar om att överföra makt och inflytande från riksdagen till en direktion, en expertpanel, som skall föra politiken. Detta är ett negativt steg för demokratin. Förvisso kommer vi att få leva också med den ordningen. Förvisso kommer inte all politik därför att avgöras och all demokrati därför att försvinna, men det är ett illavarslande tecken och en illavarslande syn på politik och politiker och därmed demokrati som förespråkarna av denna reform redovisar gång efter annan från riksdagens talarstol. Detta är sorgligt!</textBlock>
  </contentBlock>
  <contentBlock page="0" id="i-59d352c4e799f82f">
    <textBlock id="i-dcd4ddbfeda4febb">Anf.  40  HELENA BARGHOLTZ (fp) replik:</textBlock>
    <textBlock id="i-e67b96e366bc67e6">Fru talman! Jag befarar att Kenneth Kvist avsiktligt misstolkade det jag sade om demokratin. Jag kopplade till att drygt 20 länder som är etablerade demokratier har självständiga riksbanker. Det finns en klar koppling.</textBlock>
    <textBlock id="i-44cb6d405fa93738">Jag tror inte alls att det politiska inflytandet skall behöva minska med denna modell för en riksbank.</textBlock>
    <textBlock id="i-8d64eaed60261356">Jag pekade i mitt anförande på hur viktigt det är att se till att finansutskottet får spela en central roll i den nya ordningen som motvikt till den självständiga</textBlock>
    <textBlock id="i-3d329c5c9ef1fdc2">Riksbanken. Det är där man skall arbeta från politiskt håll. Det skall vara effektiva, bra och genomträngande utfrågningar av vad som sker i Riksbanken.</textBlock>
    <textBlock id="i-f6c3977a2c2b7138">Jag har inga farhågor för vårt demokratiska system när vi inför en självständig riksbank.</textBlock>
  </contentBlock>
  <contentBlock page="0" id="i-52ab5cf24c91f200">
    <textBlock id="i-f23af9bdfcd702ab">Anf.  41  MATS EINARSSON (v):</textBlock>
    <textBlock id="i-a865c2f5d16c90b1">Fru talman! Den fråga som kammaren nu debatterar, frågan om den svenska riksdagens ställning, kommer så småningom att leda fram till ett beslut vars omedelbara konsekvenser måhända inte är så omvälvande men som har en principiell innebörd som är desto allvarligare.</textBlock>
    <textBlock id="i-86f281d119acbc59">Banden mellan den svenska riksdagen och riksdagens egen bank, Riksbanken, skall nu i allt väsentligt skäras av. Den rest av demokratisk kontroll över landets främsta penningpolitiska maktinstrument som ännu finns kvar skall enligt förslaget avskaffas. Riksbanken skall numera vara självständig, dvs. ställd utom folkets åtminstone reella kontroll. Och inom</textBlock>
    <textBlock id="i-b4b9d8090593d176">Riksbanken skall riksbankschefen och den nya s.k.</textBlock>
    <textBlock id="i-2a1028aa5c3cdd3d">direktionen göras mer eller mindre oavsättliga, oåtkomliga och ostyrbara.</textBlock>
    <textBlock id="i-090a8d44bb8b83d3">Varför sker detta?</textBlock>
    <textBlock id="i-c7f10e6a61712413">Ett genomgående tema i den nyliberala ekonomiska doktrin som i varierande grad har styrt politiken i merparten av jordens länder under 80- och 90-</textBlock>
    <textBlock id="i-5d52deab093fa76b">talet är att demokratin uppfattas som ett problem, ett störande inslag. I stället för att se politiken som ett samspel mellan, eller kanske oftare som en strid mellan och uttryck för, skilda klassmässiga intressen och ideologiska ståndpunkter har man velat framställa politiken, i synnerhet den ekonomiska politiken, som verkställandet av vissa objektivt och vetenskapligt grundade åtgärder.</textBlock>
    <textBlock id="i-4698f3cd31a40a16">Dessa sanningar har förmedlats av nationalekonomerna, vår tids överstepräster. De har talat om för politikerna vad numera "alla" är överens om, och de har pekat ut vad som "måste" göras och i vilken riktning den "enda" vägens politik går. Vi känner igen valserna.</textBlock>
    <textBlock id="i-005e5ffabd2f7f3d">· Den offentliga sektorn är för stor och  måste skäras ned;</textBlock>
    <textBlock id="i-11996db4e58cf1c6">· Socialförsäkringarna ger för stor trygghet vid arbetslöshet och sjukdom och måste reformeras;</textBlock>
    <textBlock id="i-25af3926351a53b3">· Klassklyftorna, förlåt, lönespridningen är för liten, och ojämlikheten måste öka, i alla fall på kort sikt, för att vi alla skall få det bättre i framtiden;</textBlock>
    <textBlock id="i-d6e54f405fc58be6">· De lagar och regler som införts för att i någon mån skydda de svaga från de starkas exploatering på den påstått fria marknaden måste liberaliseras och försvagas;</textBlock>
    <textBlock id="i-73b4bad3d8b56b04">· Marginalskatterna är för höga;</textBlock>
    <textBlock id="i-665381b97e224244">· Skatterna är över huvud taget för höga, möjligen bortsett från de skatter som de lågavlönade betalar.</textBlock>
  </contentBlock>
  <contentBlock page="0" id="i-984d494992682701">
    <textBlock id="i-175d61b1a8767445">Invändningen att alla dessa politiska rekommendationer råkar sammanfalla med de högavlönades och storkapitalets kortsiktiga ekonomiska intressen är ointressant, eftersom denna politik är nödvändig, ofrånkomlig och vetenskapligt grundad.</textBlock>
    <textBlock id="i-12e4d763c90e9527">Och som norm över alla normer i normpolitikens evangelium står prisstabiliteten. Inflationen skall bekämpas och utplånas - till varje pris. Inget annat mål, t.ex. låg arbetslöshet, får stå i vägen för denna överordnade målsättning.</textBlock>
    <textBlock id="i-c8502b7c81f8d3f7">Nåväl; vad har dessa uppfattningar med demokratin att göra, och på vilket sätt hänger de samman med det förestående beslutet om Riksbankens ställning?</textBlock>
    <textBlock id="i-0a9880a3f3ff9e76">Jo, det är nämligen så att valda politiker har en ur nationalekonomisk synpunkt irrationell tendens att låta sig påverkas av folkviljan, ja, t.o.m. i viss utsträckning fungera som folkets företrädare i de beslutande församlingarna. Och folket inser sällan vad som är nödvändigt enligt den senaste nationalekonomiska sanningen utan kräver reformer, arbetstillfällen, rättvisare fördelning, en stor och väl fungerande offentlig sektor, osv. Men detta kan inte tillåtas, därför att en sådan politik kan i vissa fall leda till en något högre inflation och dessutom till en omfördelning av makt från kapitalägare till arbetarklass.</textBlock>
    <textBlock id="i-69ffaa1594c3cb16">Därför, menar man, måste politikerna likt Odysseus surras vid masten för att kunna stå emot sirenernas locktoner. De penningpolitiska besluten bör helst fattas av oavsättbara bankdirektörer som inte tvekar att höja räntan om arbetslösheten hotar att bli för låg och därmed risken för inflation eventuellt ökar.</textBlock>
    <textBlock id="i-2eda426b42b4e943">Kort sagt uppfattas demokratin som ett problem, ett störande inslag. De politiska beslutsstrukturerna utformas så att den enda vägens nyliberala politik inte hotas.</textBlock>
    <textBlock id="i-c08b195bdb2b9d45">För Riksbankens vidkommande inskränks nu demokratin genom att den uttryckligen förbjuds att ta några som helst instruktioner från de folkvalda eller från regeringen. Svenska folkets valda företrädare skall icke få besluta om eller ens påverka penningpolitiken. Ej heller regeringens ledamöter skall få göra det. Efter detta beslut blir det förbjudet för riksbankschefen att ta några som helst intryck av statsministern, när denne t.ex. argumenterar för samordnade europeiska räntesänkningar för att stimulera tillväxten.</textBlock>
    <textBlock id="i-1644f570b3a12a2f">De som skall fatta de penningpolitiska besluten är</textBlock>
    <textBlock id="i-fb8bcce265a98263">Riksbankens direktion, och de skall göra det med ett, säger ett, mål för ögonen, nämligen prisstabilitet. De är inte ansvariga inför någon. Deras beslut kan inte korrigeras. De kan inte avsättas med mindre än att de i rent medicinsk mening förlorat förståndet.</textBlock>
    <textBlock id="i-7980008f9290a198">Den som så önskar kan naturligtvis hävda att detta är en klok och ändamålsenlig tingens ordning, men jag har mycket svårt att se att någon på allvar kan hävda att det är en demokratisk ordning.</textBlock>
    <textBlock id="i-c95cad13ff0df608">Målar jag den lede fan på väggen? Vi kan hoppas det, men jag tror tyvärr inte det, även om demokratin på lång sikt är betydligt livskraftigare än de nationalekonomiska dogmer som EU ännu styr efter. Även i den debatt som når bredare lager än de mer specialiserade nationalekonomiska tidskrifterna har det förekommit krav på ytterligare inskränkningar i demokratin. En f.d. ledamot av denna kammare, Bo Södersten, har i Dagens Nyheter och på ett intressant seminarium som Demokratiutredningen arrangerade pläderat för ytterligare begränsningar av demokratin.</textBlock>
    <textBlock id="i-af35b660e57e52c1">Han menade att när nu penningpolitiken kan lyftas bort från politikerna och läggas i experternas händer, varför inte gå vidare till andra områden, som t.ex.</textBlock>
    <textBlock id="i-91635d0348ca977f">skattepolitiken eller varför inte sjukvårdspolitiken?</textBlock>
    <textBlock id="i-52c4f8f7cd9473e5">Möjligen var Södersten i detta inlägg alltför öppenhjärtig.</textBlock>
    <textBlock id="i-1196b271d6f8b98d">Tillbaka till den nu förestående grundlagsändringen: Är det så att vi genom Sveriges medlemskap i EU</textBlock>
    <textBlock id="i-eaedcdea2fadbc32">är tvingade att göra denna förändring, och är vi tvingade att göra den nu? Svaret på båda frågorna är nej.</textBlock>
    <textBlock id="i-b284e63f05c1b6fe">Förändringen av Riksbankens och riksbankschefens ställning är en del av skapandet av den europeiska monetära unionen. Sveriges riksdag har dock förbehållit sig rätten att besluta om Sverige skall gå in i</textBlock>
    <textBlock id="i-befc29d89513bdfd">EMU och dess tredje steg med en gemensam valuta och en gemensam centralbank. Detta förhållningssätt har de facto godtagits av kommissionen och övriga</textBlock>
    <textBlock id="i-6ce3a4ec9ae1adcb">EU-medlemmar.</textBlock>
    <textBlock id="i-cba3f11481ae796f">Nu föreslås en grundlagsändring som föranleds av ett ännu icke fattat beslut om inträde i EMU. Regeringens ståndpunkt är, som jag har förstått den, att</textBlock>
    <textBlock id="i-722cbce9bfee23f5">Sverige är bundet av EMU:s fas 1 och 2, där förändringarna av Riksbankens ställning ingår, men icke av fas 3.</textBlock>
    <textBlock id="i-5057b5141ac0b8ab">Den här frågan har diskuterats i riksdagen tidigare, nämligen inför inträdet i EU. Då ansåg regeringen följande i sin proposition, och riksdagen instämde:</textBlock>
    <textBlock id="i-013248db64de49d7">"Det finns på området monetär politik inte några bestämmelser som måste ändras för att Sverige skall kunna bli medlem i EU, eftersom EU vid tidpunkten för ett svenskt medlemskap fortfarande är i den andra fasen av EMU. Om Sverige beslutar sig för att delta i tredje fasen innebär detta emellertid att Sverige förpliktar sig att ändra den nationella lagstiftningen så att Riksbanken får en oberoende ställning."</textBlock>
    <textBlock id="i-5158d3985fcff92f">Alltså: Innan vi gick in i EU var det inte så att vi måste ändra Riksbankens ställning före ett EMU-</textBlock>
    <textBlock id="i-91ad6e54b16464ae">inträde. Efter att vi gått in i EU är det helt plötsligt så att vi nu måste ändra Riksbankens ställning oavsett vårt senare ställningstagande till EMU.</textBlock>
    <textBlock id="i-61079cfee93b58c6">Fru talman! Jag menar att regeringen och riksdagen i det första fallet gjorde en riktig bedömning. I</textBlock>
    <textBlock id="i-a4e0a2d961c0bb1e">och med att vi förbehållit oss rätten att självständigt och oberoende av Maastricht besluta om eventuellt inträde i EMU måste vi rimligen också vara fria att självständigt ta ställning till de sekundära grundlagsändringar som detta eventuella beslut om EMU</textBlock>
    <textBlock id="i-3bd669b32d11a7cf">skulle kräva.</textBlock>
    <textBlock id="i-82b3c0d791683e17">Till detta kommer det märkliga förhållandet att den nu föreslagna grundlagsändringen sannolikt inte är tillräcklig om vi senare skulle besluta att gå in i</textBlock>
    <textBlock id="i-166150fde692dd7d">EMU. Såväl kommissionen som det europeiska monetära institutet pekar bl.a. på att regeringen beslutar om växelkurspolitiken och att Riksbanken alltjämt kommer att ha monopol på sedelutgivningen. Dessutom pekar kommissionen i en oroande formulering på den svenska offentlighetslagstiftningen och sekretesslagen, vilka "fordrar anpassning med hänsyn till</textBlock>
    <textBlock id="i-9f9dc469dbd490e0">ECBS sekretessordning".</textBlock>
    <textBlock id="i-c5138eacf7781de1">Det kan alltså bli så att om riksdagen efter en folkomröstning beslutar att Sverige skall gå in i EMU</textBlock>
    <textBlock id="i-1fdd736739d73576">kan vi bli tvungna att göra ytterligare ändringar i lagstiftningen.</textBlock>
    <textBlock id="i-756964b12926b6a7">Fru talman! Jag vill sammanfatta och avsluta på följande sätt.</textBlock>
    <textBlock id="i-4376193fddae4aa9">Den av utskottsmajoriteten föreslagna förändringen av Riksbankens ställning är</textBlock>
    <textBlock id="i-457eb7eed7c68312">· opåkallad i förhållande till Sveriges nuvarande relation till EU och EMU,</textBlock>
    <textBlock id="i-6583e078e900eac4">· sakligt omotiverad, för att inte säga kontraproduktiv, samt</textBlock>
    <textBlock id="i-a3af321b6d5939eb">· förkastlig ur demokratisk och konstitutionell synpunkt.</textBlock>
  </contentBlock>
  <contentBlock page="0" id="i-e756964e5f515bc3">
    <textBlock id="i-2c6e4fc1ee32bbb2">Förslaget till grundlagsändring bör därför avslås, och jag instämmer därmed i Kenneth Kvists tidigare yrkande. Därutöver vill jag yrka bifall till reservation nr 2 under mom. 3 i KU8 angående Birgitta Hambraeus motion.</textBlock>
  </contentBlock>
  <contentBlock page="0" id="i-3e6f3a40a4e5018d">
    <textBlock id="i-592732dc6f08ed3b">I detta anförande instämde Kenneth Kvist, Johan</textBlock>
    <textBlock id="i-5ba85d8f745b3edd">Lönnroth, Yvonne Oscarsson, Claes Stockhaus, Camilla Sköld, Siv Holma, Carlinge Wisberg och Kjell-</textBlock>
    <textBlock id="i-58e6f1fc8a18baff">Erik Karlsson (alla v).</textBlock>
  </contentBlock>
  <contentBlock page="0" id="i-97bf94b53b3eae42">
    <textBlock id="i-4dcabfbb22a93ab1">Anf.  42  PÄR AXEL SAHLBERG (s) replik:</textBlock>
    <textBlock id="i-793ae8c0af2c90da">Fru talman! Frågan är om de tre grundläggande frågor som nu har utmönstrats i Vänsterns argumentering någon gång skall få svar. Mats Einarsson är inte så försiktig som Kenneth Kvist i inflationsfrågan.</textBlock>
    <textBlock id="i-a51883bb0b3ee94d">Han talar tydligare i termer av att det är orimligt att överordna inflationsfrågan andra mål. Släpp upp inflationen! Det är budskapet.</textBlock>
    <textBlock id="i-3ddbe6fa61be94d1">Det gäller också demokratifrågan. Jag har ställt frågan, men jag får bara demagogiska motargument.</textBlock>
    <textBlock id="i-1e664e8a5d16b0c3">Förstår man inte demokratins vidd och rätt? Till vad skall i detta sammanhang demokratin användas, utöver till öppenhet, offentlighet, redovisning till riksdagen, möjlighet till utskottsförhör, kontroll genom riksbanksfullmäktige osv.? Till vad avser Vänstern att i detta sammanhang använda demokratin?</textBlock>
    <textBlock id="i-537850dcfb4b60bf">Den tredje frågan är följande. Varför hör vi inte någon av de kraftfulla motståndarna mot detta nya förslag säga någonting om det nya läge som vi är på väg in i efter årsskiftet? Vi får en stor valutaunion som gränsar till oss öster och söder om oss, och Sverige skall förhålla sig i detta nya läge. Det kommer inte ett argument, utan bara svepskälet att detta är ett smyginförande av EMU.</textBlock>
    <textBlock id="i-e8fbb20d360bfbce">Vi måste utgå från den verklighet vi finns i. Det hade hedrat Mats Einarsson om han hade sagt någonting om dessa mycket kritiskt avgörande frågor, som rör vårt beslut om att stärka Riksbankens ställning i detta avseende för att bevara trovärdigheten för den politik som vi förde under föregående mandatperiod och som vi nu tillsammans är på väg att föra under denna mandatperiod.</textBlock>
  </contentBlock>
  <contentBlock page="0" id="i-92db440f29964359">
    <textBlock id="i-a44c398eff87e92c">Anf.  43  MATS EINARSSON (v) replik:</textBlock>
    <textBlock id="i-64b13bf7a81852ed">Fru talman! Tack för tillfället att kommentera inflationsargumentet. Jag hann inte det i mitt inlägg.</textBlock>
    <textBlock id="i-431924038e9aa245">Vår poäng är alltså inte att inflation är bra. Det är en missuppfattning dikterad av retoriska behov snarare än av resultat av innantilläsning. Vår poäng är att låg inflation inte bör vara ett mål som är överordnat t.ex.</textBlock>
    <textBlock id="i-07ccd0e6e0b35bb0">målet låg arbetslöshet.</textBlock>
    <textBlock id="i-36e93b0113f56508">Nu säger man att det inte finns någon motsättning mellan dessa. Vi kan ha både låg inflation och låg arbetslöshet. Det är utmärkt! Då är det inga problem med att sätta upp låg arbetslöshet som det överordnade målet. Vi kan ändå ha låg inflation.</textBlock>
    <textBlock id="i-379dd7dfd1523cc1">Vad skall vi välja när en konflikt uppkommer eller när Riksbanken anser att en konflikt har uppkommit? Det är poängen. Enligt den nu föreslagna lagstiftningen skall Riksbanken välja inflationsmålet och släppa upp arbetslösheten. Vi menar att det är felaktigt. Arbetslöshetsmålet - låg arbetslöshet - bör vara det överordnade målet. Därav följer icke att vi anser att hög inflation är någonting bra eller någonting eftersträvansvärt. Vi tror också att det går att hålla en låg inflation även med ett arbetslöshetsmål som överordnat mål.</textBlock>
  </contentBlock>
  <contentBlock page="0" id="i-a99af584718a9d4a">
    <textBlock id="i-88208a3dba01b56f">Anf.  44  PÄR AXEL SAHLBERG (s) replik:</textBlock>
    <textBlock id="i-1756aba6040a5b2b">Fru talman! Jag fick svar på en av mina tre frågor.</textBlock>
    <textBlock id="i-c60bba899068aaeb">Det var i och för sig ganska intressant och klargörande. Sysselsättningsmålet skall överordnas. Men då är det inte demokratifrågan som man skall diskutera, utan vår lagstiftning. Den har vi inte avhänt oss på något sätt. Det är riksdagen som beslutar om de penningpolitiska mål som skall styra. Det är vi som fastställer att inflationsbekämpningen på detta sätt skall vara överordnad, samtidigt som man självfallet också skall beakta den totala ekonomiska situationen.</textBlock>
    <textBlock id="i-362d32a86eb90b71">Varför då gå till torgs och argumentera att det är ett antidemokratiskt förslag? Det är ju vår lagstiftning. Det är ett kretsloppsargument som blir fullständigt orimligt. Jag tycker att debatten i denna kammare skall spegla den debatt som finns hos svenska folket, men den måste ta sin utgångspunkt i den verklighet vi lever i. Då kan inte det demagogiska innehållet få fylla en hel förmiddag i denna kammare.</textBlock>
  </contentBlock>
  <contentBlock page="0" id="i-5e190b004123db32">
    <textBlock id="i-a13c67045158ddb0">Anf.  45  MATS EINARSSON (v) replik:</textBlock>
    <textBlock id="i-e081747e78db96dd">Fru talman! Vi har aldrig hävdat att det är antidemokratiskt att föreslå och besluta om ett inflationsmål. Riksdagen är fri att besluta om sådana mål och många andra mål också. Vi har i olika sammanhang hävdat att vi är tveksamma till om det är klokt att fatta den typen av beslut, men det är en annan sak. Vi har också en reservation på just den punkten.</textBlock>
    <textBlock id="i-ff4efa4fdda5cd06">Det vi har hävdat är att det är odemokratiskt - en inskränkning av demokratin - att utforma regleringen av Riksbankens ställning på det sätt som nu föreslås.</textBlock>
    <textBlock id="i-33f0d166bcd8cce0">Man kan mycket väl ha den gamla ordningen med en mer fristående riksbank och ändå i denna kammare debattera och besluta om vilka mål man skall sätta upp för Riksbankens arbete. Det är två i och för sig olika frågor som båda är intressanta, men det gäller att skilja på de ämnen vi diskuterar.</textBlock>
    <textBlock id="i-9f52d7eeec1d59b8">Jag skulle vilja säga en sak om EMU och det nya valutaområdet. Jag skulle vilja hävda att just det förhållande att man nu försöker sätta EMU i sjön gör det extra viktigt att vi behåller den demokratiska politiska kontrollen över den ekonomiska politiken i vårt land.</textBlock>
  </contentBlock>
  <contentBlock page="0" id="i-50c94bfef354a17d">
    <textBlock id="i-70a456b57986daf5">Anf.  46  BJÖRN VON DER ESCH (kd):</textBlock>
    <textBlock id="i-db36c48cff77418c">Fru talman! För en tredjedel av denna kammares ledamöter är det i dag första gången som man här i riksdagen konfronteras med den fråga som blivit den mest avgörande i riksdagens moderna historia. Riksbankens ställning handlar nämligen ytterst om fundamentala förändringar av vår nations självbestämmande.</textBlock>
    <textBlock id="i-6d147453d08cea6d">Om bara några timmar blir 113 av riksdagens nyvalda ledamöter tvungna att fatta ett avgörande beslut i denna mycket komplicerade fråga. Man måste göra det utan att ha haft rimliga möjligheter att sätta sig in i problemen och bilda sig en egen uppfattning. Man kan bara säga till sina väljare att man har röstat som man har blivit tillsagd.</textBlock>
    <textBlock id="i-26cf9e587f7f0298">Varje ledamot har förärats boken Sveriges grundlagar. Där står högtidligt i inledningen att syftet med grundlagsproceduren är att det skall föreligga en bred anslutning till ändringsförslagen och att det därför är "nödvändigt att ge utrymme för eftertanke".</textBlock>
    <textBlock id="i-bf98bd5ea5671a4b">För en tredjedel av ledamöterna blir den uppmaningen inte ens ett dåligt skämt - snarare en ren förolämpning.</textBlock>
    <textBlock id="i-3af712e239646ffb">Ständigt framhålls vikten av att öka folkets förtroende för riksdagen. Hur kan man hoppas på något sådant när en tredjedel av de folkvalda har tvingats agera transportkompani? Hade viljan funnits hade det varit fullt möjligt med flera veckors nödvändigt utrymme för eftertanke mellan debatt och beslut.</textBlock>
    <textBlock id="i-c1fda71b5f8b9461">Därefter går jag över till grundlagens innehåll.</textBlock>
    <textBlock id="i-45dd5c9164118032">Låt mig börja med att än en gång citera ur den förnämliga boken Sveriges grundlagar:</textBlock>
    <textBlock id="i-60fc2a31585f7e7c">"Det är angeläget att författningen är så avfattad att den i sina huvuddrag kan begripas av varje allmänintresserad medborgare."</textBlock>
    <textBlock id="i-0b714bf23f3bffb9">Den ändring som vi nu skall rösta om lyder i sin andra mening:</textBlock>
    <textBlock id="i-401ba0c8a5c85cf8">"Ingen myndighet får bestämma hur Riksbanken skall besluta i frågor som rör penningpolitiken." Det är en glasklar formulering men totalt missvisande.</textBlock>
    <textBlock id="i-31a98193ed74136f">Sveriges riksbank liksom övriga centralbanker i</textBlock>
    <textBlock id="i-761bc0c6f816970a">EU är nämligen sedan i somras totalt bundna av en särskild stadga, nämligen ECBS-stadgan. Formellt omfattas vi än så länge inte av stadgans gemensamma penningpolitik, men i praktiken kan Riksbanken numera endast verkställa de penningpolitiska beslut som godkänts eller beordrats av Europeiska centralbanken.</textBlock>
    <textBlock id="i-270a3984cf6eb4e8">Som skäl för att Sverige hittills har kunnat stå utanför</textBlock>
    <textBlock id="i-317a646102eea4a9">EMU åberopas att vi inte har deltagit i växelkursmekanismen ERM. Den mekanismen existerar inte efter den 1 januari, och vi skulle då kunna tvingas in i valutaunionen.</textBlock>
    <textBlock id="i-4fd60e0d851189dc">Jag har förstått av debatten i dag att det råder stor oklarhet om huruvida vi kan tvingas eller inte. Låt mig läsa ur Maastrichtfördragets artikel 109:</textBlock>
    <textBlock id="i-654473342713b7d5">Minst en gång vartannat år eller på begäran av en medlemsstat skall rådet med kvalificerad majoritet på förslag av kommissionen besluta vilka medlemsstater med undantag som uppfyller de nödvändiga villkoren och upphäva de berörda medlemsstaternas undantag om de uppfyller villkoren.</textBlock>
    <textBlock id="i-83ebc85bcfab0f2e">Kan det sägas tydligare?</textBlock>
    <textBlock id="i-c165113a2d8c0e01">För att slippa tvinga oss in i EMU har man därför konstruerat ett nytt formellt hinder som man kallar</textBlock>
    <textBlock id="i-8c0ceb97864e0320">ERM2, trots att det i verkligheten inte alls är någon växelkursmekanism utan något helt annat. Men den får duga som ursäkt så länge ingen orkar ta reda på vad det är.</textBlock>
    <textBlock id="i-acc7f7bb43b9742d">Regeringen avgör själv när vi skall gå med i</textBlock>
    <textBlock id="i-b6512b4c597ca2d2">ERM2. Sedan behövs det bara ett majoritetsbeslut i</textBlock>
    <textBlock id="i-f6462854bfab4450">EU för att få in oss i EMU. Förberedelserna är redan genomförda. Den 1 september i år undertecknades i all tysthet mellan Europeiska centralbanken och</textBlock>
    <textBlock id="i-e09f6663e12020f1">Riksbanken ett avtal om hur det man kallar ERM2</textBlock>
    <textBlock id="i-81b92dcedae568a6">skall tillämpas.</textBlock>
    <textBlock id="i-5f59150289ad8dec">Med andra ord: Den grundlagsändring som ger läsaren en glasklar bild av en självständig riksbank innebär i själva verket raka motsatsen.</textBlock>
    <textBlock id="i-d796a826af82eb7d">Vårt eget lagråd påpekar att eftersom det är bestämmelserna i Maastrichtfördraget och den stadga som jag talade om som reglerar Riksbankens verksamhet och båda dessa utgör en integrerad del av svensk rätt, behöver grundlagen inte ändras över huvud taget. Vad som än står i vår grundlag så är det</textBlock>
    <textBlock id="i-0351a04c73b389b2">EG-rätten som gäller.</textBlock>
    <textBlock id="i-55113f6b6503ad9b">Europeiska centralbanken däremot har krävt att det skall klargöras i vår grundlag att ECB har auktoritet över Riksbanken när den gemensamma valutan införts. Fram till dess är vi som framgått också tvingade att följa EG-rätten.</textBlock>
    <textBlock id="i-2b1206dfdc324192">Det är inte endast demokratins spelregler för grundlagsändringar som har förlorat sitt reella innehåll. Också respekten för medborgarnas självklara rätt att i grundlagarna kunna utläsa vad som verkligen gäller har gått förlorad. Hur har denna härdsmälta i demokratin kunnat drabba vår riksdag?</textBlock>
    <textBlock id="i-ec59135c0c51a4f4">Upprinnelsen härleder sig till förhandlingarna om</textBlock>
    <textBlock id="i-5592a00cdd8e0004">EU-medlemskapet. Sverige förklarade då att vi villkorslöst godkände Maastrichtfördraget i dess helhet och därför endast behövde förhandla om de andra delarna. Därmed hade vi rättsligt förbundit oss att fullt ut också delta i valutaunionen EMU. När det skulle bekräftas inför folket i vår svenska lagstiftning var avsikten ursprungligen att införa en särskild lagparagraf som klart visade att EG-rätten har företräde framför svensk lagstiftning - inklusive våra grundlagar.</textBlock>
    <textBlock id="i-c727f65f864ade05">När man insåg vilken oro den paragrafen - den kallades plattläggningsparagrafen - skulle förorsaka när medborgarna blev medvetna om att valutaunionen var ett rättsligt faktum bestämdes att plattläggningsparagrafen inte fick ingå i lagen. I stället försökte man återställa lugnet genom att försäkra att inga mer än vi själva bestämde över våra grundlagar.</textBlock>
    <textBlock id="i-b5612252017710f5">Därmed framtvingades ett i längden omöjligt dubbelspel. Å ena sidan avges förklaringar till svenska folket att det är väljarna och inga andra som i folkomröstning eller allmänna val skall avgöra ett deltagande i EMU. Å andra sidan ger vi ständiga försäkringar till EU att vi gör allt som står i vår makt för att leva upp till ingångna avtal. Vinnare i slutändan blir givetvis EU som har rätten på sin sida.</textBlock>
    <textBlock id="i-9e77c6921d9c2340">För att inför folket upprätthålla bilden av riksdagens oinskränkta rätt att ensam bestämma över våra grundlagar, tvingas vi ge lagarna en utformning som medvetet döljer verkligheten. Vi har tvingats gå så långt att riksdagen nu uppgraderar en suspekt ekonomisk teori med grundlagsskydd, samtidigt som demokratiaspekten nedgraderats till en försumbar skönhetsfläck.</textBlock>
    <textBlock id="i-f17c66ab5d4821e4">Inget land i världen som avhänts rätten att självt besluta över sin ekonomi har kunnat bevara sin självständighet. Det tog en generation att övertyga svenska folket om att vår miljö är en hotad nationell tillgång värd att försvara. Skall det behövas ytterligare en generation för att inse att nationellt självbestämmande också har ett pris?</textBlock>
    <textBlock id="i-b8e6bc15c4d1d65a">Fru talman! Statsministern påpekar ofta med all rätt att den som är satt i skuld inte är fri. Riksdagen borde besinna att den som är satt under förmyndare inte heller är fri.</textBlock>
    <textBlock id="i-7321464b908b212c">Därefter övergår jag till att tala om riksbankslagen.</textBlock>
    <textBlock id="i-7bc3406fc3cb7cbb">Precis som i fråga om grundlagsändringen är den nu aktuella lagändringen vad avser penningpolitikens utformning de facto redan beslutad och genomförd i överensstämmelse med ECBS-stadgan. Det beslut som riksdagen nu skall fatta har som enda syfte att ge politisk legitimitet åt den politik som bedrivs sedan länge.</textBlock>
    <textBlock id="i-00e8b065f59ec3f2">Även om riksdagen saknar möjlighet att utöva inflytande på gällande penningpolitik kan det finnas anledning att redovisa skälet till att penningpolitiken gjorts oåtkomlig för politikerna.</textBlock>
    <textBlock id="i-255075762368ce2d">Det har etablerats en uppfattning att endast riksbankschefer har de rätta lösningarna på samhällsekonomiska problem, medan motsatsen gäller för politiker. Alltså bör politiker utestängas från allt inflytande över penningpolitiken.</textBlock>
    <textBlock id="i-c680b7feb79d5be5">Som förebilder hänvisas till centralbankerna i</textBlock>
    <textBlock id="i-f6f0ce65bf761eb7">Tyskland och USA. Förvisso har dessa centralbanker en långtgående självständighet, men, och det är det avgörande, politikerna har där fortfarande möjligheter att påverka antingen genom ändring i vanlig lag, som man gör i Tyskland, eller genom inflytande på persontillsättning.</textBlock>
    <textBlock id="i-e4baf8a4bd57a936">I det system som Sverige nu är bundet av saknas i praktiken dessa möjligheter, eftersom total enighet mellan samtliga medlemsstater krävs för varje förändring av denna stadga. Centralbanksledningarna i t.ex.</textBlock>
    <textBlock id="i-d36d0366939c5f9f">USA och Tyskland är i sista hand beroende av sina politiker, och politikerna känner därför också ett yttersta ansvar för penningpolitiken inför sina väljare</textBlock>
    <textBlock id="i-ab2e5ac2d02b7447">- ett förhållande som i praktiken sätter en gräns för hur självständigt centralbankerna kan agera. Den gränsen saknas i det europeiska centralbankssystemet i och med att politikerna har avsagt sig allt penningpolitiskt ansvar inför väljarna.</textBlock>
    <textBlock id="i-4852b22864e55af3">Denna för vår demokrati och vårt nationella oberoende helt avgörande frågeställning har negligerats, medan man i stället ägnar sig åt oändliga utläggningar om den nya riksbanksfullmäktige vars enda uppgift blir att utse en direktion som inte får fatta något penningpolitiskt beslut som inte godkänts eller beordrats av Europeiska centralbanken i Frankfurt.</textBlock>
    <textBlock id="i-10dc61d5409c9c2b">Europeiska centralbankens rigida inflationspolitik utsätts för allt starkare kritik. Oviljan att beakta den oacceptabelt höga arbetslösheten har fått många att betvivla Europeiska centralbankens visdom.</textBlock>
    <textBlock id="i-815b89ca4e9f6930">Alltfler menar att en stark ekonomi inte får vara ett mål i sig. En stark ekonomi är endast ett medel av flera för att förverkliga målet - ett bättre samhälle för alla. Annorlunda uttryckt: Det som är bra för Volvo är inte nödvändigtvis bra för Sverige.</textBlock>
    <textBlock id="i-ad0235b36390b5fe">Nuvarande penningpolitik lades fast i början av</textBlock>
    <textBlock id="i-ae1dcdc2ef428414">90-talet. Då var såväl räntor som inflation uppe i tvåsiffriga tal och underskotten i budgetarna snarare regel än undantag. Det var naturligtvis en ohållbar situation.</textBlock>
    <textBlock id="i-ca660492ed14f387">Med den åtstramningspolitik som bedrivits sedan dess har räntorna fallit till historiskt låga nivåer och inflationen raderats ut. Men detta har skett till priset av en rekordhög arbetslöshet och en begynnande deflation.</textBlock>
    <textBlock id="i-90e57c48cf94ff1a">Ändå tvingas vi bedriva samma åtstramningspolitik som under 90-talets inflationskonjunktur därför att</textBlock>
    <textBlock id="i-d100b3f3d429d557">Europeiska centralbanken, trots varningar, aldrig förutsett den situation som vi nu befinner oss i. Ännu så sent som i våras var vi så förblindade av vår penningpolitiks ofelbarhet att man i propositionen aningslöst har skrivit om Japan som skulle det vara exempel på ett land där denna penningpolitik har visat sin förträfflighet. Vi har hört en del antydningar om det också här i dag från talarstolen. Japan, som i dag har deflation, har 0,35 % ränta. Med all möda i världen har man att ta sig ur den recession som man hamnat i.</textBlock>
    <textBlock id="i-a0df0a35a6fb76b8">Den bistra sanningen är att den penningpolitik som vi är tvingade att föra inte kan användas för att bekämpa deflation. För att EMU:s penningpolitik skall lyckas krävs det att berörda nationella ekonomier först blir harmoniserade. Det i sin tur förutsätter att lagstiftningen i de olika länderna - den lagstiftning som gäller bl.a. arbetsmarknad, sociala villkor och, naturligtvis framför allt, skatter - också görs likformig. Så gjorde man i USA. Så gjorde man i Tyskland.</textBlock>
    <textBlock id="i-a342b42611f7e4d0">Och så måste man göra för att lyckas med en valutaunion. Med andra ord: Det krävs ett Europas förenta stater för att EMU skall kunna fungera.</textBlock>
    <textBlock id="i-1a3deaea14f5a170">Som det nu är tvingas Europeiska centralbanken från den 1 januari att bota 15 olika nationers åkommor med en och samma medicin. Det är man tvungen till bara därför att man envisas med att försöka lägga på taket innan väggarna är resta.</textBlock>
    <textBlock id="i-bf6a4ba0c862906f">Hur uppenbart detta förhållande än är för de invigda finns det ingen återvändo. Så mycket politisk prestige står på spel att man hellre tar risken att hela bygget rasar samman. Vad det handlar om är således inte ett ja eller ett nej i frågan om Riksbankens ställning - den frågan är redan avgjord - utan ett ja markerar att vi frivilligt har gått in i valutaunionen och ett nej att vi har tvingats till det.</textBlock>
  </contentBlock>
  <contentBlock page="0" id="i-e11522d19d27e408">
    <textBlock id="i-9f3898b8db169580">Anf.  47  HELENA BARGHOLTZ (fp) replik:</textBlock>
    <textBlock id="i-d031712a70ef43fd">Fru talman! Björn von der Esch inledde sitt inlägg med att tala om att nya ledamöter kanske har svårt att sätta sig in i den här stora frågan, dvs. att vi skulle vara ett slags transportkompani för våra partikamrater från förra mandatperioden. Jag vill faktiskt invända mot detta. Visst, det är klart att jag har ärvt den här frågan. Men jag tycker inte att det har varit svårt för mig att sätta mig in i den. Jag har gjort det noga och har följt debatten, och jag är övertygad om att många andra riksdagskamrater har gjort detsamma.</textBlock>
    <textBlock id="i-1ec30c70bee0aa27">Jag vill betona att dagens debatt har gjort mig ännu mer övertygad om det rätta beslutet, som en majoritet här är på väg att fatta. Men jag vill också, fru talman, gärna säga till Björn von der Esch att det intellektuella utbytet för mig är betydligt större när det gäller Björn von der Eschs inlägg jämfört med inläggen från herrar Einarsson och Kvist tidigare här i dag.</textBlock>
  </contentBlock>
  <contentBlock page="0" id="i-dc1f6097cebed12b">
    <textBlock id="i-3a2bbc435ad0d70b">Anf.  48  BJÖRN VON DER ESCH (kd) replik:</textBlock>
    <textBlock id="i-df12aa433d796dd4">Fru talman! Det är bara att lyckönska den som lyckas sätta sig in i frågan under så kort tid. Själv har jag ägnat fem år åt detta och kan ändå långt ifrån allt men det är bra om det kan gå fortare. I övrigt har jag inte så mycket att tillägga.</textBlock>
  </contentBlock>
  <contentBlock page="0" id="i-0ad390535bcdf9a0">
    <textBlock id="i-1ae027e65535b144">Anf.  49  BENGT-OLA RYTTAR (s):</textBlock>
    <textBlock id="i-127944f92fad2b51">Fru talman! För sex år och åtta dagar sedan gjorde</textBlock>
    <textBlock id="i-458a917cb32ac057">Riksbanken ett formidabelt misslyckande. Detta ledde till ungefär 50 000 konkurser och till flera hundra tusen arbetslösa människor. Vi vet inte riktigt varför det blev så. Det är nämligen inte utrett. Detta borde vi ha vetat inför det beslut som vi i dag skall fatta. Men även utan utredning kan vi konstatera att riksbanker icke är ofelbara. Riksbanker kan ha fel. Riksbanker kan göra katastrofala missgrepp.</textBlock>
    <textBlock id="i-d6eea3bcff10cea2">I The Economist konstaterades häromdagen att riksbankirer inte är några gudar. Det är faktiskt någonting nytt. Denna insikt sprider sig. Det beror naturligtvis på att ekonomismen, som varit så dominerande under en lång tid, befinner sig vid vägs ände.</textBlock>
    <textBlock id="i-528f84afdcf44045">Vi har upplevt att vi flera gånger under senare år varit väldigt nära finansiella härdsmältor. Vi har upplevt att massarbetslösheten etablerat sig och att det är mycket svårt att få ned den igen. Detta leder naturligtvis också till att centralbankstanken, som är en av aspekterna i fråga om ekonomismen, är på retur.</textBlock>
    <textBlock id="i-b60a8911c115117b">Jag återkommer till The Economist. I samma nummer konstateras att 1998 är det år som kommer att bli ihågkommet som det år då centralbanksmakten stod i zenit. Centralbanksfolket skall passa på och njuta därför att det är slut med det här nu.</textBlock>
    <textBlock id="i-a74807a15b07e01c">Fru talman! Den som följer den internationella debatten har inga svårigheter att se att det håller på att ske en förändring i attityderna till ekonomi och till centralbankspolitik. Men i det här skedet bygger vi ekonomismens/centralbankens altare. Det här är ett historiskt misstag, och jag beklagar djupt att vi håller på att besluta om det.</textBlock>
    <textBlock id="i-bf62849f449d626d">I dag är en majoritet i denna kammare beredd att byta demokrati mot vad man tror är effektivitet. Man tror att det här kommer att vara ekonomiskt gynnsamt för oss. Jag är alldeles övertygad om att det är precis tvärtom. Riksbanken kan nämligen hamna i ett skarpt läge av två skäl; relaterat till EMU. Det ena är om</textBlock>
    <textBlock id="i-56e4406a9ee83521">EMU misslyckas. Då blir det naturligtvis turbulens i de europeiska ekonomierna och svårigheter även för den svenska ekonomin. Men det paradoxala är att även om EMU lyckas - ambitionerna från EMU-</textBlock>
    <textBlock id="i-58f9afe5533ef6ef">filosoferna är ju att euron skall bli en världsvaluta -</textBlock>
    <textBlock id="i-efbf5e63e79d0682">så är en förutsättning för att euron skall bli en världsvaluta att den blir reservvaluta. Detta förutsätter omfattande portföljomplaceringar och omdisponeringar i världsekonomin. Det finns beräkningar som visar att detta vid den ringa summan 700 miljarder dollar i omdisponeringar från dollarn skulle påverka dollarkursen med 40 %. De 700 miljarderna är inte mer än vad som varje dag omsätts på finansmarknaden, så det är ingen orealistisk siffra. Då är det ett skarpt läge för Riksbanken.</textBlock>
    <textBlock id="i-91928037158c813e">Jag håller på och läser Bengt Dennis bok 500 %.</textBlock>
    <textBlock id="i-addbc378c6fae1ff">Där skriver han så här:</textBlock>
    <textBlock id="i-7e68adcb45cf022f">"I flera intervjuer under dessa dagar utvecklade jag frågan om samspelet mellan Riksbanken och regeringen. Mina svar på frågorna var alla på samma tema: ingen centralbank kan använda penningpolitiken på det sätt som nu sker i Sverige utan en stark politisk uppbackning. Så länge den finns kan Riksbanken försvara kronan."</textBlock>
    <textBlock id="i-4ece3df76ad295f2">Nu var man ute i fel ärende den gången, men det beskriver problematiken. Hamnar vi i ett skarpt läge kommer Riksbanken att stå svag, eftersom den inte får skaffa sig politisk förankring. Ett antal nobelpristagare, och även vår egen Assar Lindbäck som knappast kan beskyllas för att ha något vänsterstuk, ifrågasätter nu den penningpolitiska doktrin som rått i det här landet under en alltför lång tid.</textBlock>
    <textBlock id="i-9189051af0b41e52">Det var ungefär sakläget. Jag vill alltså betona att det inte finns någon automatik i att denna försämring av Riksbanken innebär att vi skyddar oss ekonomiskt</textBlock>
    <textBlock id="i-4eb1466e8091a96d">- snarare tvärtom.</textBlock>
    <textBlock id="i-dfa5ad0249e7c361">Nu övergår jag till demokratifrågan. Det är anslående att höra hur pass likartad diskussionen här i kammaren i dag är den som fördes före det första världskriget. Då misstrodde också eliterna folkligt inflytande. På den tiden gick det att ifrågasätta den allmänna rösträtten, eftersom den inte var etablerad.</textBlock>
    <textBlock id="i-80808a28454b7d20">Och det gjorde man. Men 1917 tvangs man att ge vika. Vari ligger då likheten? Nu kan man inte ifrågasätta den allmänna rösträtten, för det vore ett politiskt självmord. Däremot kan man förändra demokratibegreppet. Däremot kan man föra bort centrala politiska frågor från den demokratiska sfären. Det är det som är så oerhört allvarligt med detta.</textBlock>
    <textBlock id="i-4cc744e5ed0ec9a1">Helena Bargholtz säger att diktaturer inte har några självständiga riksbanker. Nej, det är nog alldeles rätt, för diktaturer är väldigt noga med att ha all politisk makt för sig själva. Men demokratier borde faktiskt vara rädda om och se var demokratin befinner sig någonstans. I demokratier kan man utkräva ett ansvar, men det kan man inte i en diktatur. Det kan man inte heller i ett euroland.</textBlock>
    <textBlock id="i-c6c59f89a498154a">Regeringen, och även de flesta partier, har lovat att EMU-beslutet i någon form skall underställas folkets prövning, endera genom att frågan tas upp i en valrörelse eller genom en folkomröstning. Det beslut som vi fattar i dag bygger på precis samma ideologi och samma metod som EMU-projektet gör. Jag tycker att det skulle ha varit rimligt att vi inte hade fattat ett sådant beslut nu. Det vore ju paradoxalt om en folkomröstning eller ett val ledde till ett nej till EMU</textBlock>
    <textBlock id="i-ab97f7f37cd9eb35">och vi ändå i vårt land genomfört den konstruktion som EMU bygger på. Det vore snöpligt.</textBlock>
    <textBlock id="i-4996a15a7756fd13">Jag måste fråga Pär Axel Sahlberg om han inte i den här debatten har litet svårt med de kongressbeslut som det socialdemokratiska partiet har fattat. 1993</textBlock>
    <textBlock id="i-2f4c7820aeadfe2b">sade man i kongressen i Göteborg att Riksbanken skall vara riksdagens bank. Möjligen skulle det gå att hävda att det finns något kvar av detta, men anknytningen blir så ytterst svag. 1997 beslöt kongressen att varje centralbank måste vara en del av det demokratiska styrelseskicket och den demokratiska kulturen.</textBlock>
    <textBlock id="i-983adefd41482858">För mig är det alldeles uppenbart att den typ av penningpolitik som kommer att bedrivas i framtiden i</textBlock>
    <textBlock id="i-f292118bfbb53628">Sverige med detta beslut kommer att få mycket svårt att få folklig förankring och legitimitet.</textBlock>
    <textBlock id="i-fa298d711f345e6b">Det är en helt annan sak i Tyskland, där befolkningen har upplevt två superinflationer, där man är alldeles överens om att låg inflation och stabila priser är det övergripande målet för politiken. Så är det inte i Sverige. Här är det rätten till arbete som avgör om folket godkänner den förda politiken eller inte. Jag hoppas verkligen att det också så förblir.</textBlock>
    <textBlock id="i-471c99f5950559cf">Tyvärr har det varit för lite av en allmän och bred debatt i denna fråga. Men den börjar vakna nu. Det är synd att behöva konstatera att det var lite grann för sent. Men vi har i alla fall fått ett antal signaler utifrån landet, bl.a. från Transports avtalsråd som sammanträdde i går och antog ett uttalande mot det beslut som vi skall fatta i dag. Stockholms arbetarkommun uppmanar sina riksdagsledamöter att rösta mot förslaget.</textBlock>
    <textBlock id="i-db0456fe9de33ab1">En sista sak till Pär Axel Sahlberg: Jag tycker att han gör det litet enkelt för sig när han säger att är man mot förslaget är man för hög inflation. Det är buskargumentering. Jag tycker att man inte skall syssla med sådant i Sveriges riksdag.</textBlock>
    <textBlock id="i-3a14ae3d74fc634f">Att jämställa inflationsmålet med andra viktiga politiska mål kan inte vara fel. Det innebär inte att man har hög inflation på önskelistan. Jag tror att vi också skall titta på resultaten i USA, där Federal</textBlock>
    <textBlock id="i-cf83cf97068f409f">Reserves har en helt annan profil på sin målsättning och där man så här långt varit väldigt framgångsrik.</textBlock>
    <textBlock id="i-d8a9e3e7bc1fc358">Fru talman! Jag yrkar avslag på detta förslag till grundlagsändring om Riksbanken.</textBlock>
    <textBlock id="i-52fa6fbec546af28">Sedan skulle jag vilja tala om och få till protokollet att min, Lena Sandlins och Anders Ygemans motion i det här ämnet, som lades fram i samband med att propositionen behandlades i våras, av någon anledning inte kommit med i de relevanta delar som den skulle ha gjort. Av någon anledning blev det ett missförstånd, som innebär att vi inte heller har lagt fram någon motion nu. Vi fick den bilden att det över huvud taget inte gick att motionera på detta förslag.</textBlock>
  </contentBlock>
  <contentBlock page="0" id="i-48b5d6ab3f269553">
    <textBlock id="i-fed088d69707d3ea">I detta anförande instämde Lena Sandlin och Anders Ygeman (båda s).</textBlock>
  </contentBlock>
  <contentBlock page="0" id="i-c26500bbbdcc7ce2">
    <textBlock id="i-13f69ae07d315980">Anf.  50  PÄR AXEL SAHLBERG (s) replik:</textBlock>
    <textBlock id="i-54a6b45f876eef8d">Fru talman! Jag hade önskat att Mats Odell tog replik på Björn von der Esch och klargjorde Kristdemokraternas ståndpunkt. Att det finns en och annan avvikare kan man acceptera, men när det gäller själva innehållet i argumenteringen måste lika höga krav kunna ställas på Bengt-Ola Ryttar som på andra.</textBlock>
    <textBlock id="i-86d7de94857eb09c">Det är en sak jag saknar i Bengt-Ola Ryttars argumentering. Om det skulle bli så som Bengt-Ola</textBlock>
    <textBlock id="i-8b108f915a9cbb4f">Ryttar önskar, att Sverige mot alla odds blir utanför</textBlock>
    <textBlock id="i-5926c84f6ad6d999">EMU, hur argumenterar Bengt-Ola Ryttar då för</textBlock>
    <textBlock id="i-794aca448d954d54">Riksbankens ställning?</textBlock>
    <textBlock id="i-1f9bac883f3a5512">En allmän uppfattning är att det då är ännu viktigare med en stabil ekonomi och att frågan om de politiska målen för ekonomin är klara och tydliga.</textBlock>
    <textBlock id="i-9b84c6b10143bb4f">Sedan säger Bengt-Ola Ryttar att det är ett buskargument att säga att man önskar hög inflation. Men,</textBlock>
    <textBlock id="i-a34fe6ac62cedb0b">Bengt-Ola, hjälp mig då! Miljöpartiet och Vänsterpartiet har misslyckats med att förklara vad det är som så hett åstundas när det gäller att i demokratisk ordning få styra och ställa med penningpolitiken, om inte just att nedprioritera inflationsmålet för att höja andra mål, vilket självfallet kan diskuteras, dock inte till priset av ett återgående till ett höginflationssamhälle.</textBlock>
    <textBlock id="i-02921dc40a114ad1">Bengt-Ola Ryttar, liksom hans kamrater, är svaret skyldig. Jag väntar en kort stund. Sedan skall jag gå och göra annat.</textBlock>
  </contentBlock>
  <contentBlock page="0" id="i-7e558319d4361012">
    <textBlock id="i-bc4f71c79bc9b68a">Anf.  51  BENGT-OLA RYTTAR (s) replik:</textBlock>
    <textBlock id="i-ccc20001e60d623b">Fru talman! Jag tror att det är bra mycket viktigare att ha en kompetent regering som kan sköta statens finanser. Då har man chansen att hålla inflationen låg.</textBlock>
    <textBlock id="i-efb2fd8562939ad1">Det har de senaste årens utveckling bevisat.</textBlock>
    <textBlock id="i-4f0083b2548c09c2">Pär Axel Sahlberg framställer det som att de som är motståndare till denna reform är för en högre inflation. Självfallet är det inte så. Men jag prioriterar rätten till arbete. Det måste vara det högsta målet.</textBlock>
    <textBlock id="i-2b85613bfe1cbfcb">Kommer det med någon procentdel i konflikt med inflationsmålet, då prioriterar jag rätten till arbete.</textBlock>
    <textBlock id="i-89e49da776e100e6">Det borde vara en självklarhet för det socialdemokratiska partiet, och jag skall kämpa för att det skall bli så.</textBlock>
  </contentBlock>
  <contentBlock page="0" id="i-3d11b8b11024179a">
    <textBlock id="i-1bb17de1b2f7b747">Anf.  52  PÄR AXEL SAHLBERG (s) replik:</textBlock>
    <textBlock id="i-f68892d163f8b10a">Fru talman! Därmed har jag fått det svaret och den klarhet som jag inte önskade, nämligen att inflationsmålet skall nedprioriteras. Jag anser att det är en felaktig politik, och det är särskilt felaktigt när vi om en månad går in i en ny valutapolitisk miljö med ett</textBlock>
    <textBlock id="i-735b4f4ad726b5a3">EMU.</textBlock>
    <textBlock id="i-8945f5256a372d35">Men det är ett ärligt svar. Miljöpartiet och Bengt-</textBlock>
    <textBlock id="i-3281e34b41945acd">Ola Ryttar har gett det, och Vänsterpartiet har gett det till hälften. Vi har inte den ståndpunkten i partiet just nu, så Bengt-Ola får fläkta på egen hand i den här frågan.</textBlock>
  </contentBlock>
  <contentBlock page="0" id="i-dcc8f2023b8b296d">
    <textBlock id="i-f76432aa6874c228">Anf.  53  BENGT-OLA RYTTAR (s) replik:</textBlock>
    <textBlock id="i-5fd05039fee5828e">Fru talman! Jag fläktar inte på egen hand, inte på något vis. Jag känner ett väldigt starkt stöd för den uppfattning som jag för fram, inte primärt i detta hus men i andra hus och i andra forum.</textBlock>
    <textBlock id="i-47b497793b22792c">För mig som socialdemokrat är det absolut ingen skam att erkänna att rätten till arbete går före detta med att inflationsmålet skall vara överordnat allting annat. Denna konstruktion innebär ju en tvångströja på politiken. Det är det som den gör.</textBlock>
  </contentBlock>
  <contentBlock page="0" id="i-578085a359e040ca">
    <textBlock id="i-717a926f1e11fa8e">Anf.  54  JERRY MARTINGER (m) replik:</textBlock>
    <textBlock id="i-6d514c64e6075bee">Fru talman! Bengt-Ola Ryttar säger att det skulle vara snöpligt om vi här i dag fattar de beslut som har föreslagits beträffande Riksbankens ställning, om vi sedan inte går med i valutaunionen. Då vill jag säga att det inte förhåller sig på det sättet att Sverige på något vis blir mer bundet att ansluta sig till EMU:s tredje etapp, om vi i dag fattar de beslut som föreslås.</textBlock>
    <textBlock id="i-8e2662776b827af1">Tvärtom, genom att fatta beslut om en självständig riksbank innan diskussionen om anslutning till tredje etappen ställs på sin spets skapar vi en större handlingsfrihet inför den diskussionen. Så stor handlingsfrihet som möjligt måste väl ändå vara att föredra, fru talman och Bengt-Ola Ryttar.</textBlock>
    <textBlock id="i-46ae1519a98d3a99">Skulle vi i dag avstå från att ändra grundlagen och låta den vara kvar i sitt nuvarande skick, men regering och riksdag senare kommer till slutsatsen att</textBlock>
    <textBlock id="i-6296ee39db8e126e">Sverige bör delta i EMU:s tredje etapp, då ställs vi inför valet att antingen skjuta upp deltagandet till år</textBlock>
    <textBlock id="i-b7731f77122d9ec4">2002, eftersom det är då som grundlagen kan ändras nästa gång, eller gå in i den tredje etappen med den grundlag som vi har i dag. Det är naturligtvis ingenting av detta som är bra.</textBlock>
    <textBlock id="i-11f3a1fc610863e2">Om grundlagen däremot ändras genom ett beslut här i dag, ja, då är vi helt fria att senare göra som vi vill med anslutning till EMU:s etapp nr 3. Skulle det visa sig att regeringen, riksdagen och folkopinionen då inte vill ha någon anslutning till valutaunionen kan</textBlock>
    <textBlock id="i-517ac92954209937">Sverige utan vidare avstå från att delta och låta grundlagen förbli i sitt i dag reviderade och för svensk ekonomi mycket bättre skick.</textBlock>
  </contentBlock>
  <contentBlock page="0" id="i-62ef78053800fd60">
    <textBlock id="i-20b9888c9d4746b3">Anf.  55  BENGT-OLA RYTTAR (s) replik:</textBlock>
    <textBlock id="i-4dbb58dcf3d14de0">Fru talman! Jag har inte fört fram några konspirationsteorier om att detta så att säga är en rutschbana in i EMU. Kanske det är så, men jag har inte framfört den teorin.</textBlock>
    <textBlock id="i-423c9938431d2f2f">Till skillnad från Jerry Martinger har jag inte heller någon brådska när det gäller att gå in i EMU, eftersom jag tror att det är ett ineffektivt och odemokratiskt system som aldrig någonsin kommer att få legitimitet hos det svenska folket. Ju längre bort</textBlock>
    <textBlock id="i-0211694e46635ff9">EMU kommer, desto bättre är det.</textBlock>
  </contentBlock>
  <contentBlock page="0" id="i-ff395e646a2685aa">
    <textBlock id="i-1a499e6714802b67">Anf.  56  JERRY MARTINGER (m) replik:</textBlock>
    <textBlock id="i-5ed49f7bcf34655e">Fru talman! Det är riktigt att Bengt-Ola Ryttar inte har sagt i dag att ett beslut i enlighet med de liggande förslagen automatiskt kommer att innebära att vi hamnar i EMU. Men det som jag replikerade på var det som Bengt-Ola Ryttar sade om att det på något sätt skulle vara snöpligt att fatta beslut om de förändringar som i dag föreslås, om vi sedan inte går med i EMU:s tredje etapp. Det är det inte alls, utan det skapar bara en större handlingsfrihet för oss om vi fattar det beslutet i dag. Då har vi grunden klar. Sedan kan vi göra precis som vi vill.</textBlock>
  </contentBlock>
  <contentBlock page="0" id="i-00959d6072f52df5">
    <textBlock id="i-06133086ef200664">Anf.  57  BENGT-OLA RYTTAR (s) replik:</textBlock>
    <textBlock id="i-7f6a86e4e1714722">Fru talman! Det snöpliga ligger i den reträtt som då vore skäl att göra från det här beslutet, om det blir ett nej till EMU-medlemskap.</textBlock>
    <textBlock id="i-0d4cb681ca6a5b15">Jag vill också påpeka för Jerry Martinger att det beslut som vi nu fattar uppfyller inte EU:s krav för att vi skall släppas in i EMU, om det nu skulle bli på det sättet.</textBlock>
  </contentBlock>
  <contentBlock page="0" id="i-dfe29b1a910895c9">
    <textBlock id="i-b0198e8cf2c7fe83">Anf.  58  HELENA BARGHOLTZ (fp) replik:</textBlock>
    <textBlock id="i-9610261718e7ea1f">Fru talman! Bengt-Ola Ryttar har varit inne på den mycket centrala demokratifrågan. Det är självklart att vi alla här i riksdagen värnar väldigt mycket om vår demokrati, men vi har olika uppfattning om hur den är kopplad till frågan om en självständig riksbank. Själv ser jag ingen motsättning i den frågan, vilket Bengt-Ola Ryttar gör.</textBlock>
    <textBlock id="i-e4b167a18c6fbfd3">Jag tycker också att det är väldigt viktigt att man pekar på möjligheterna att utkräva ansvar av de politiker som bevakar detta. I mitt inledningsanförande sade jag att finansutskottet har en väldigt viktig roll att spela som motvikt till den självständiga Riksbanken. Man skall anordna utfrågningar, ta noga reda på vad som händer samt inträngande och utförligt hålla sig informerad om vad som är på gång inom Riksbanken. Mycket av den demokrati som är så viktig för oss utövas också genom öppenhet och offentlighet, genom utfrågningar och genom den väldigt väsentliga kontrollmakten.</textBlock>
  </contentBlock>
  <contentBlock page="0" id="i-0dc4f6dfdba891da">
    <textBlock id="i-756c35947b1b695c">Anf.  59  BENGT-OLA RYTTAR (s) replik:</textBlock>
    <textBlock id="i-8553c44ac697c126">Fru talman! Kerstin Jacobsson har skrivit en bok som heter Så gott som demokrati. Där beskriver hon hur demokratibegreppet har glidit i väg under senare år under trycket av EU-medlemskapet. Det beklagliga är att denna glidning i demokratisynen har skett utan egentlig debatt. Visst, det är självklart att en demokratisyn kan förändras över åren, det är inget märkligt alls. Men det märkliga i det här fallet är att förändringen har skett utan att den har observerats, utan att den har formulerats klart och tydligt.</textBlock>
    <textBlock id="i-d4f435698f283dd6">När man läser statliga utredningar om problematiken kring EU-medlemskapet och vår demokrati förtvivlar man inför vårt gamla hederliga utredningsväsende som har gjort sådana bottennapp.</textBlock>
  </contentBlock>
  <contentBlock page="0" id="i-db62821cb806c20b">
    <textBlock id="i-4b23e0780109f0dd">Anf.  60  HELENA BARGHOLTZ (fp) replik:</textBlock>
    <textBlock id="i-da2ea07b0e57ceed">Fru talman! Jag vet inte alls vem denna Kerstin</textBlock>
    <textBlock id="i-8d011dde48cf27dd">Jacobsson är, så det är svårt att ta ställning till hennes kompetens.</textBlock>
    <textBlock id="i-1abcf549719ff308">Jag är inte alls orolig för att demokratin är på glid.</textBlock>
    <textBlock id="i-97a5b62a03d19945">Jag ser de olika möjligheter vi har att utöva demokratin på formellt sätt men också genom de diskussioner, den öppenhet och offentlighet som man måste ha kring allt som händer, så jag delar inte uppfattningen att vi har en demokrati på glid.</textBlock>
  </contentBlock>
  <contentBlock page="0" id="i-dae96ff055c0f46d">
    <textBlock id="i-f69931dd086bbf95">Anf.  61  BENGT-OLA RYTTAR (s) replik:</textBlock>
    <textBlock id="i-3e961e516bbd87c0">Fru talman! Den bok som Kerstin Jacobsson har skrivit är en doktorsavhandling, så hon torde vara ganska så kompetent.</textBlock>
    <textBlock id="i-b640c41dcd71fc95">När det sedan gäller detta med övervakningen av</textBlock>
    <textBlock id="i-7ac40343a031eb50">Riksbanken är det anmärkningvärt att man t.o.m. i</textBlock>
    <textBlock id="i-ecbfaaec9809b22c">EU-parlamentet har bättre möjligheter att ställa ECB</textBlock>
    <textBlock id="i-3ba39ea66049a23a">till svars än vad vi kommer att få i Sveriges riksdag.</textBlock>
    <textBlock id="i-ac0b95bc9de361ee">Regeringen föreslog att rapporten från Riksbanken skulle bli ett riksdagsärende. Det är näst intill skrattretande att vi i det här huset är så rädda för att bryta mot det s.k. instruktionsförbudet, att rapporteringen skall stanna i finansutskottet och att den inte skall kunna debatteras här i kammaren i sann demokratisk anda.</textBlock>
  </contentBlock>
  <contentBlock page="0" id="i-56898298eb08be6c">
    <textBlock id="i-da16ba2d5f8502b1">Anf.  62  JOHAN LÖNNROTH (v):</textBlock>
    <textBlock id="i-e81d06f624c84bd6">Fru talman! Det var på lätt darrande ben som jag ställde mig upp och instämde i Mats Einarssons inlägg, med tanke på att han skåpade ut ekonomkåren så som han gjorde. Jag måste väl erkänna att jag i någon mån inte kan komma ifrån att jag tillhör denna kår, som har utbildat mig under ganska många år, och jag har även undervisat i nationalekonomi.</textBlock>
    <textBlock id="i-8edf97071ee60e87">Jag påminde mig också den långa historien om hur ekonomerna har haft olika ståndpunkter i just den fråga som vi diskuterar i dag. Jag minns de läroböcker som jag själv fick använda på 60- och 70-talen, till vilka Assar Lindbeck, som nämndes här nyss, var en av författarna. Vi inskärptes att den ekonomiska politikens huvuduppgift är att se till att vi kan ha full sysselsättning och att finanspolitik och penningpolitik skall samordnas för att undvika konjunktursvängningar. Detta var en doktrin som slogs fast, och generationer av ekonomstudenter fick lära sig detta.</textBlock>
    <textBlock id="i-a6592e0891369194">Sedan var det någonting som hände på 70-talet.</textBlock>
    <textBlock id="i-97e3294714079a76">1972 översattes Milton Friedmans bok Kapitalism och frihet till svenska. Vi började också i den svenska debatten att få in de åsikter som i dag tyvärr har blivit en sanning, verkar det som, för majoriteten i denna kammare.</textBlock>
    <textBlock id="i-f77892ecc9945a25">Apropå debatten om inflation och arbetslöshet påminde jag mig presidenten Gerald Ford, som under en mycket kort tid i mitten på 70-talet var president i</textBlock>
    <textBlock id="i-dfcacb8cb0982394">USA. Han höll ett anförande inför ett jublande börssällskap i New York, där han sade: Mina vänner, trots allt berör ju arbetslösheten ändå bara 8 % av befolkningen, men inflationen den berör 100 %.</textBlock>
    <textBlock id="i-9238d82c7f8f71e0">Hela sällskapet ställde sig upp och jublade. Det var alltså den tydliga markeringen att nu kunde man se ett skifte i den ekonomiska politiken.</textBlock>
    <textBlock id="i-0e238e5803ca1113">I det doktrinära monetaristiska normtänkande som nu har blivit en lika fastslagen sanning som det som jag en gång fick lära mig på 60- och 70-talen ingår en människosyn som egentligen är det allra mest allvarliga. Kenneth Kvist har ju tidigare här varit inne på</textBlock>
    <textBlock id="i-e6dbe0b1e6ab76c3">Platon. Det handlar alltså om att man reducerar människan till en varelse som enbart jagar efter kortsiktig nytta eller kortsiktiga vinster. Man har över huvud taget inte förmågan att se att människan är en oändligt mycket mer komplicerad varelse som faktiskt också kan tänka långsiktigt.</textBlock>
    <textBlock id="i-1302a5899f6bffe2">Det är för att man har reducerat människan på detta sätt som man har dessa idéer om att vi måste låsa in riksbankscheferna, att de måste isoleras från de folkliga opinionerna därför att folk inte begriper bättre. Precis som Ryttar tidigare har varit inne på är det tänkande som uttrycks bland de ekonomer och politiker som konstruerade Maastrichtfördraget just precis samma gamla tänkande som fanns hos högern när man försökte stoppa den allmänna och lika rösträtten, att folk helt enkelt är för dumma och tänker för kortsiktigt för att kunna ha ett ansvar för penningpolitiken och den ekonomiska politiken.</textBlock>
    <textBlock id="i-376c3dfbf535019b">Jerry Martinger uttryckte det så här i sitt anförande: Allmänheten lyssnar med intresse på vad centralbanken säger. Risken är stor att kortsiktiga mål kommer att uppfyllas om man skulle tänka sig det omvända, dvs. om Riksbanken verkligen lyssnade på vad allmänheten säger. Det vore inte bra, tycker Martinger, utan allmänheten skall bara lyssna på och lära av riksbankschefen.</textBlock>
    <textBlock id="i-2a020cf85de89d87">Här måste man ändå erkänna att det är en viss konsekvens i moderaternas handlande. Det var ju ni som motionerade till 1989/90 års riksdag om denna reform. Ni försökte genomdriva den i samband med riksbanksutredningen 1993. Det är väl bara att gratulera till att ni nu har fått igenom detta gamla krav.</textBlock>
    <textBlock id="i-b96e1c7401e6a2d1">Jag skulle då också vilja vända mig till kammarens socialdemokrater i första hand. Två LO-</textBlock>
    <textBlock id="i-f89dcead4f35f7b7">ekonomer, P-O Edin och Stig Carlsson, skrev i september 1993: Genomförs reformen om Riksbankens ställning, ändrar vi demokratiuppfattning. Det är ganska starkt uttryckt. Jag tycker att det kanske är litet väl tillspetsat. Men de skriver alltså att vi i Sverige i grunden ändrar demokratiuppfattning om vi ändrar på Riksbankens ställning på det sätt som moderaterna ville.</textBlock>
    <textBlock id="i-0a302a05d398bdcf">Det som intresserar mig är naturligtvis hur ni socialdemokrater, som nu tänker rösta för det här grundlagsförslaget, tänker. Jag kan respektera dem som resonerar ungefär så som jag har förstått att t.ex.</textBlock>
    <textBlock id="i-27fa8a5a8727350b">finansutskottets ordförande resonerar, nämligen att här sitter vi, Gud hjälpe oss, och kan inte annat än trycka på knappen, därför att EU tvingar oss att genomföra detta.</textBlock>
    <textBlock id="i-81747dc336dd6e02">Jag delar inte den uppfattningen. Jag anser att vi faktiskt kan låta bli att fatta sådana här beslut och i stället vänta på en folkomröstning om EMU för att se hur det går då. Jag är övertygad om att vi klarar av det, men jag kan respektera om ni har den uppfattningen att det är ett djupt olyckligt beslut men att ni tvingas till att fatta det.</textBlock>
    <textBlock id="i-4de79e4520cc589c">Men har jag förstått Pär Axel Sahlberg rätt så är det inte så. Han går med glädje in i den här reformen.</textBlock>
    <textBlock id="i-a8365ff9943448a1">Han tycker alltså att det är rätt och riktigt. Jag har oerhört svårt att förstå att detta skulle kunna vara förenligt med det tänkande som fortfarande ändå präglar svensk arbetarrörelse, dess människosyn och dess idéer om sysselsättningsfrågans överhöghet. S-</textBlock>
    <textBlock id="i-121d1cff35ec8dda">kongressens beslut har ju diskuterats här tidigare, och s-kongressen slog helt enkelt  fast att sysselsättningsmålet är överordnat andra ekonomisk-politiska mål. Att fatta det här beslutet betyder att vi i konstitutionen skriver in någonting som innebär motsatsen.</textBlock>
    <textBlock id="i-a2efd1ca673756ea">Det skulle vara intressant att få flera deklarationer om och förklaringar till vad som egentligen är orsaken till att socialdemokratin har svängt i denna fråga.</textBlock>
    <textBlock id="i-8c6cecc171b7eb2a">Är det därför att ni anser er tvingade av EU-</textBlock>
    <textBlock id="i-b61680ec4debf9b2">medlemskapet? Eller är det därför att ni tycker att detta är en bra reform?</textBlock>
    <textBlock id="i-951ea40658763558">Allra sist vill jag säga att oavsett vad som nu beslutas i denna fråga hoppas jag verkligen att vi gemensamt, alla de politiska krafter i Sverige som anser att detta är ett djupt förkastligt system, kan arbeta för att få en grundläggande ändring till stånd. Vi kan aldrig återvända till den fulla sysselsättningen utan en i grunden annorlunda konstruktion för de principer i konstitutionen som skall vägleda den ekonomiska politiken.</textBlock>
  </contentBlock>
  <contentBlock page="0" id="i-c5da33b8aa51015b">
    <textBlock id="i-a35a7a299847b979">Anf.  63  JERRY MARTINGER (m) replik:</textBlock>
    <textBlock id="i-71ec836acc9aec40">Fru talman! Till Johan Lönnroth vill jag säga att det jag sade var att medborgarna i stor utsträckning är beroende av penningpolitiska åtgärder och att man fattar många egna beslut mot bakgrund av vad man tror om den framtida penningpolitiken. Jag sade också att allmänheten tveklöst lyssnar med intresse på det som sägs från centralbankens eller Riksbankens sida.</textBlock>
    <textBlock id="i-1662915c3bf6ea64">Men av det jag sade framgick också mycket klart att jag menar att Riksbanken självfallet vid utförandet av sitt penningpolitiska arbete tar hänsyn till medborgarnas synpunkter och en mängd olika faktorer i den ekonomiska politiken. Det är mycket viktigt att detta kommer fram en gång till.</textBlock>
    <textBlock id="i-8345bb2d2cc8d56f">Jag vill avslutningsvis bara komplettera vad jag tidigare sagt med att yrka ytterligare ett bifall, nämligen till den moderata reservationen i KU:s betänkande 1998/99:KU8 angående ändringar i lagen om Sveriges riksbank.</textBlock>
  </contentBlock>
  <contentBlock page="0" id="i-564d889e627bd215">
    <textBlock id="i-2ec77d30fa3b5dfe">Anf.  64  JOHAN LÖNNROTH (v) replik:</textBlock>
    <textBlock id="i-26b05c441d640a0c">Fru talman! Jag förstod att Jerry Martinger ville säga detta att allmänheten lyssnar med intresse på vad riksbankschefen säger. För det är självklart att vi alla i våra dagliga liv är beroende av de beslut som riksbankschefen och riksbanksfullmäktige, åtminstone fram till årsskiftet, fattar.</textBlock>
    <textBlock id="i-8903ee5483d0fef2">Men min kritik gällde den människosyn som uttrycks i den reform som Jerry Martinger och andra här i kammaren vill att vi skall besluta om. Den människosynen innebär att allmänheten som skall lyssna inte skall få tala om vad de vill för riksbankschefen.</textBlock>
    <textBlock id="i-ee4e103edbaa866b">Riksbankschefen skall inte lyssna på vad allmänheten vill om den ekonomiska politiken. Allmänheten är för kortsiktiga. De är för populistiska. De förstår inte bättre när de säger att det är viktigare med arbete än med andra ekonomisk-politiska mål. Därför måste man isolera riksbankschefen från allmänhetens inflytande. Det var på den punkten jag kritiserad Jerry</textBlock>
    <textBlock id="i-6db1cbf0a3809500">Martingers och Moderaternas gamla historiska inställning och människosyn.</textBlock>
  </contentBlock>
  <contentBlock page="0" id="i-58b75bf198b6606e">
    <textBlock id="i-f5ee1bd2b68b07a9">Anf.  65  JERRY MARTINGER (m) replik:</textBlock>
    <textBlock id="i-0d0db479660118c6">Fru talman! Jag understryker än en gång detta att varken regeringen eller någon i denna kammare har föreslagit något annat än att Riksbanken även i fortsättningen skall vara underställd riksdagen. Riksbanksfullmäktige skall fortfarande utses av riksdagen, och riksdagen skall genom lag ange mål och ge föreskrifter i penning- och valutapolitiska frågor. Därigenom skall riksdagen alltså kunna styra inriktningen av politiken.</textBlock>
    <textBlock id="i-a98809612393ce4c">Viktigt är att Riksbanken också i framtiden kommer att vara den myndighet som näst efter regeringen faktiskt har starkast koppling till folkets valda ombud.</textBlock>
  </contentBlock>
  <contentBlock page="0" id="i-d980da61bb4d8ef8">
    <textBlock id="i-b3af038c2ee10fc4">Anf.  66  JOHAN LÖNNROTH (v) replik:</textBlock>
    <textBlock id="i-52a6a423e33c6129">Fru talman! Ja, i en mycket allmän mening står naturligtvis fortfarande Riksbanken under riksdagens kontroll. Men samtidigt innebär ju den linje som Jerry</textBlock>
    <textBlock id="i-3fcfc61630f06a25">Martinger och tyvärr förmodligen majoriteten i denna kammare vill ha att om t.ex. landets statsminister uttrycker en åsikt om att det nu är dags att sänka räntan, och han har en mycket stor majoritet av folket med sig, då skall riksbankschefen stoppa bomull i öronen. Han får inte lyssna på vad statsministern har att säga. Han får inte lyssna på vad folket vill och vad folket säger. Han skall vägledas av några himmelska principer som han har fått av några ekonomiska guruer som någon gång 1991 hittade på den här konstruktionen. Det är viktigare än vad folket vill.</textBlock>
    <textBlock id="i-97f9744cc6d7ddb1">Det är den politiska linjen som i förlängningen leder till en urholkning av demokratin med ett lägre valdeltagande; att man inte är beredd att ge majoriteten det grundläggande ansvaret och makten över den ekonomiska politiken.</textBlock>
  </contentBlock>
  <contentBlock page="0" id="i-1ca3c2a696b27317">
    <textBlock id="i-35a0614ecbb119a1">Anf.  67  HELENA BARGHOLTZ (fp) replik:</textBlock>
    <textBlock id="i-92a3a3a7a1233536">Fru talman! Jag tycker att det är väldigt tråkigt och trist när man nu från Vänstern vill göra gällande att vi som ser positivt på en självständig riksbank, något som jag tycker väl faller inom ramen för demokratin, skulle ha en elitistisk människosyn. Så är det inte alls. Vi ser det här som reform som passar in i ett demokratiskt system och som kommer att främja utvecklingen för Sverige.</textBlock>
    <textBlock id="i-46774346d74535c8">Inflation och arbetslöshet har diskuterats här. Vi vet ju att det ena inte är beroende av det andra. Hög inflation ger inte lägre arbetslöshet. Man kan inte koppla ihop det här automatiskt. Det är erfarenheterna från t.ex. 70-talet. Då hade man både hög inflation och hög arbetslöshet.</textBlock>
    <textBlock id="i-d2c9656c66e83e78">Jag tycker att debatten har blivit väldigt tråkig på det sättet att man vill göra gällande att vi skulle ha en annan människosyn, en odemokratisk, elitistisk människosyn. Det vill jag kraftigt vända mig mot.</textBlock>
  </contentBlock>
  <contentBlock page="0" id="i-afd1b12365d90a54">
    <textBlock id="i-b2aa409b2be653d9">Anf.  68  JOHAN LÖNNROTH (v) replik:</textBlock>
    <textBlock id="i-4177404c426fffa3">Fru talman! Nej, jag vill inte anklaga Helena</textBlock>
    <textBlock id="i-5cdd46316c49c027">Bargholtz för att ha en elitistisk människosyn. Däremot vill jag säga något om det tänkande som ligger bakom den grundlagsändring som ni vill ha. Bakom de konstruktionerna finns ett elitistiskt tänkande som har formats av Milton Friedman och andra ideologer.</textBlock>
    <textBlock id="i-45cddc1bc6846909">Då kanske det kan låta lite övermaga om jag säger att jag tycker att ni har köpt denna konstruktion lite för lättvindigt.</textBlock>
    <textBlock id="i-29bcf275f7e73fc4">Jag vill inte påstå att ni inte har förstått innebörden av denna elitistiska människosyn. Men jag hävdar att ni i likhet med den stora majoriteten av politiker och ekonomer har köpt detta koncept som i grunden har formats av ideologer av Milton Friedmans typ.</textBlock>
    <textBlock id="i-9796fb1bb76501ce">Bakom detta ligger en människosyn som är elitistisk och som framför allt reducerar människan till något mindre än vad hon är; nämligen till ett kortsiktigt tänkande djur som enbart är ute efter maximal profit och nytta på kort sikt.</textBlock>
  </contentBlock>
  <contentBlock page="0" id="i-6428829a2b37eaaa">
    <textBlock id="i-f6b9178d6ae4ecec">Anf.  69  HELENA BARGHOLTZ (fp) replik:</textBlock>
    <textBlock id="i-955bd5a6d3c1762f">Fru talman! Nu kommer vi snart in på en debatt som handlar om proletärernas diktatur. Jag tycker att vi bryter nu.</textBlock>
  </contentBlock>
  <contentBlock page="0" id="i-a8903ab67192dfc9">
    <textBlock id="i-fb03ff3f37702fab">Anf.  70  JOHAN LÖNNROTH (v) replik:</textBlock>
    <textBlock id="i-6f5012c09721bee0">Fru talman! Jag tyckte nog faktiskt att det var</textBlock>
    <textBlock id="i-e3d9d1e3932e45b1">Helena Bargholtz som sänkte debattnivån. Det finns också exempel på elitistiskt tänkande i mitt partis historia. Det har vi ägnat oss åt i denna kammare för inte så länge sedan.</textBlock>
    <textBlock id="i-4d9cafa8f7915504">Men bakom det som jag har velat föra fram ligger en mycket viktig debatt om synen på ekonomisk politik och om den demokratisyn som i själva verket ligger bakom här. Den debatten tror jag att vi kan föra på ett nyanserat sätt utan att fördöma varandra för det ena eller andra - proletariatets diktatur eller annat sådant. Det får faktiskt stå för Helena Bargholtz om hon vill sänka nivån till de allmänna slagordens nivå.</textBlock>
  </contentBlock>
  <contentBlock page="0" id="i-a8c645355fc9c662">
    <textBlock id="i-880a3c80384bfd34">Anf.  71  SVEN BERGSTRÖM (c):</textBlock>
    <textBlock id="i-40bee7c7493a9f56">Fru talman! Denna dag, onsdagen den</textBlock>
    <textBlock id="i-e44c4acd43767f4a">25 november 1998, riskerar att bli en mörk dag i vårt lands moderna historia. Om riksdagen beslutar som regeringen och utskottsmajoriteten föreslår tar riksdagen i dag ännu ett steg på vägen mot centralisering och avdemokratisering av vårt samhälle.</textBlock>
    <textBlock id="i-fd02139025a2a2d5">Sedan 1668 har Sveriges riksbank, världens äldsta, varit underställd riksdagen. Men nu skall Riksbanken bli oberoende.</textBlock>
    <textBlock id="i-93199caabc80e09d">Nu upphöjs ett antal bankdirektörer, för säkerhets skull i praktiken oavsättbara, till bättre skickade än de folkvalda att ta ansvar och utan påverkan från Sveriges regering och riksdag fatta kloka och väl avvägda beslut om räntenivåer och övrig penningpolitiken.</textBlock>
    <textBlock id="i-c650762eaf437bd4">Sent omsider, kanske alltför sent, har det blossat upp en allmän debatt om klokskapen i att ta det här steget. Till och med riksbanksfullmäktiges ordförande, förre finansministern Kjell-Olof Feldt, har de senaste dagarna gett sig in i debatten och påpekat brister i det förslag till beslut som riksdagen nu är på väg att fatta. Björn von der Esch har också belyst det här i sitt utmärkta inlägg.</textBlock>
    <textBlock id="i-a0ebfb2225170be1">Men det finns fortfarande tid till debatt och eftertanke om riksdagen vill ha det. Det är ingen brådska med att avgöra frågan, som ju främst är föranledd av</textBlock>
    <textBlock id="i-7a2adf68b41bc7ad">Maastrichtfördragets krav i artikel 108 om att förbereda sig för det tredje och sista steget av EMU. I fråga om EMU har ju riksdagen bestämt att Sverige inte skall vara med från starten och att svenska folket skall få tillfälle att säga sitt.</textBlock>
    <textBlock id="i-882f37837337f083">Då kan det rimligen inte finnas någon brådska med att anpassa Riksbanken så till den grad att det bara återstår formaliteter för att fullt ut ansluta oss till den ekonomiska och monetära unionen.</textBlock>
    <textBlock id="i-7472ffe81e86800c">Fru talman! För att kunna skapa en god framtid, ett bra samhälle, får vi inte låsa oss i dogmatism och fastna i förlegat tänkande. Vi måste vara flexibla för att kunna anpassa politiken till vad som behövs för sysselsättning, välfärd och långsiktigt hållbar utveckling.</textBlock>
    <textBlock id="i-e4e84b2601ba5cf0">Riksdagen skall inte abdikera på ett så centralt område som penningpolitiken och avhända sig ansvaret för framtiden genom att överlåta beslut till oavsättbara direktörer och direktioner.</textBlock>
    <textBlock id="i-d1966b87eb398e96">Det är ju detta som är det centrala i betänkandet, att Riksbanken skall styras av en i praktiken oavsättbar direktion. Vi folkvalda i riksdagen skall delges information via finansutskottet om hur Riksbanken avser att styra och ställa, men vi får inte ha några synpunkter i fråga om penningpolitiken.</textBlock>
    <textBlock id="i-444476806c1fd595">Marknaden sköter med fördel mycket i samhället och sköter det ganska bra. Men en uppgift som vi inte kan överlåta till marknaden är att ge ut valuta. Det sköter Riksbanken. Hur Riksbanken sköter detta får avgörande betydelse för hur samhället ser ut och hur samhället fungerar.</textBlock>
    <textBlock id="i-aef115c2f4e01b25">Penningpolitik är ett oerhört centralt område i en marknadsekonomi. Tillgången på pengar är avgörande för vad som sker i samhället. En expansiv penningpolitik där det finns gott om pengar och räntorna är låga stimulerar ekonomin. Människor konsumerar och investerar för framtiden, och sysselsättningen expanderar.</textBlock>
    <textBlock id="i-8e23236be1ea1ad5">En alltför expansiv penningpolitik leder till inflation. En stram penningpolitik, där det är ont om pengar och räntorna är höga, leder till att konsumtion, investeringar och sysselsättning stramas åt. En alltför stram penningpolitik förhindrar ekonomisk tillväxt, leder till arbetslöshet och kan t.o.m. leda till deflation och i värsta fall kollaps av det ekonomiska systemet.</textBlock>
    <textBlock id="i-9202afea93b53e81">Vi har vant oss vid att i en parlamentarisk demokrati skall folket kunna utkräva ansvar. Att avdemokratisera penningpolitiken innebär emellertid att folket fråntas fredliga medel att ändra på en politik som man inte tycker om.</textBlock>
    <textBlock id="i-1165ea6943042200">De underliggande argumenten för förslaget som framförs, att direktörer tänker långsiktigt och folket kortsiktigt, tycker jag, precis som Johan Lönnroth berörde, egentligen är ganska anmärkningsvärda.</textBlock>
    <textBlock id="i-dbdae3e8a488998a">Penningpolitiken måste vara i samklang med den ekonomiska politik som förs och kan inte isoleras i något elfenbenstorn eller någon bunker.</textBlock>
    <textBlock id="i-03248b02fceb772c">Världen har faktiskt förändrats mycket sedan nuvarande tänkande, ekonomismen, etablerades och förhoppningsvis kulminerade under detta år. Enligt denna är politiken ett problem, och det gäller att avdemokratisera så mycket som möjligt för att kunna fatta rätt beslut. Det har också Bengt-Ola Ryttar på ett effektivt sätt berört i sitt inlägg.</textBlock>
    <textBlock id="i-0d5824e793f6c306">Inflationen var ett stort problem. I dag är det inte det som är problemet, utan snarare efterfrågan. Efterfrågan globalt sett är för svag.</textBlock>
    <textBlock id="i-fa0bd6f7aadc5fdd">USA har sänkt sina räntor för att stimulera ekonomin, och de har uppmanat Europa att följa efter.</textBlock>
    <textBlock id="i-0996be5f0de72c31">Det är ju en rätt pikant paradox att samtidigt som vi nu är i färd med att inrätta en ordning där Riksbanken skall förbjudas att ta instruktioner av riksdag och regering gick statsministern i Sveriges land, Göran</textBlock>
    <textBlock id="i-6918994d40168ee4">Persson, för bara några veckor sedan - möjligen var det sista gången - i spetsen för en debatt om behovet av sänkta räntor i Sverige och övriga Europa.</textBlock>
    <textBlock id="i-3e8f0da65a377d19">Inte oväntat ledde det ju också till ett missnöjt mummel från överbankdirektören själv, ECB-chefen</textBlock>
    <textBlock id="i-c30fb2d25bfde4dd">Duisenberg i Frankfurt.</textBlock>
    <textBlock id="i-986799fc6001082e">Sveriges riksdag sa förra året nej till att avskaffa vår självständiga valuta. Den enda grundlagsändring som riksdagen behöver göra för att Sverige skall kunna gå in i valutaunionen är just denna - att avdemokratisera och lösgöra Riksbanken från riksdagen. I</textBlock>
    <textBlock id="i-ca9d219dd8362cdb">EMU:s tredje steg,  skulle Riksbanken bli en helt osjälvständig filial till den europeiska centralbanken,</textBlock>
    <textBlock id="i-0d4f7f951906bd29">ECB. Eftersom Sverige sagt nej till EU:s valutaunion och centralbank borde det vara logiskt att också säga nej till att göra Sveriges riksbank oberoende av parlamentet.</textBlock>
    <textBlock id="i-326eecddf2ddd999">Slutligen, fru talman! Regeringen skriver i sin budgetproposition att den för att öka kunskapen och stimulera till en bred debatt om den ekonomiska och monetära unionen skall påbörja ett vittomfattande och opartiskt informationsarbete. Det är bra och lovvärt.</textBlock>
    <textBlock id="i-91044b54c945ec84">Men att avdemokratisera riksbanken samtidigt som man inleder ett omfattande studiearbete, där svenska folket skall lära sig mer om EMU, penningpolitik och annat, är fullständigt ologiskt. Det finns ingen anledning, som många har framhållit, att hasta fram med detta ogenomtänkta förslag som tiden i praktiken har sprungit ifrån.</textBlock>
    <textBlock id="i-25b5c44e683e5d23">Fru talman! Jag yrkar mot den här bakgrunden avslag på de förslag som finns i betänkandet och bifall till reservation nr 1 i utskottets betänkande.</textBlock>
  </contentBlock>
  <contentBlock page="0" id="i-b30c5b745ea2281c">
    <textBlock id="i-0d1a91bfb81a79b4">Anf.  72  MATS ODELL (kd) replik:</textBlock>
    <textBlock id="i-f2b575b2444e9e77">Fru talman! Jag vill ge några sakupplysningar till</textBlock>
    <textBlock id="i-ff11c4a19ce91670">Sven Bergström. Han säger att Riksbanken har varit underställd riksdagen sedan 1668. Jag kan tala om för</textBlock>
    <textBlock id="i-e6d0afc2f0f606dd">Sven Bergström att den kommer att fortsätta att vara underställd riksdagen. Riksdagen kommer att utse ett fullmäktige på elva personer som skall utse en direktion. Denna direktion kan detta fullmäktige byta ut.</textBlock>
    <textBlock id="i-597009b24eba30ff">Men framför allt skall riksdagen styra genom att stifta lag. Sven Bergström var inne på det här med instruktionsförbud. Vi har tidigare i debatten dragit parallellen till domstolsväsendet. Om vi i riksdagen är missnöjda med ett domslut avsätter vi inte domarna, utan vi får då stifta nya lagar. Jag tycker att den parallellen är väldigt viktig.</textBlock>
    <textBlock id="i-792fc7b053e48459">Sedan utgår Sven Bergström i sitt inlägg från att en självständig riksbank är lika med hög ränta. Jag tycker att erfarenheten pekar på precis motsatsen.</textBlock>
    <textBlock id="i-60ef515667c412e9">Sven Bergström har bevisbördan för att hans tes stämmer på den punkten.</textBlock>
    <textBlock id="i-433b9a0a79f0de77">Han var däremot inte, som flera tidigare talare med samma förslag till åtgärder som Sven Bergström, inne på att en självständig riksbank skulle försvåra för en mera expansiv penningpolitik, som alltså skulle föra med sig ökad inflation. Det talar till hans heder, fru talman.</textBlock>
  </contentBlock>
  <contentBlock page="0" id="i-95e48c8103478260">
    <textBlock id="i-0162fe6b1275f6c9">Anf.  73  SVEN BERGSTRÖM (c) replik:</textBlock>
    <textBlock id="i-1e3e493fbf42865a">Fru talman! Jag undrar om inte Mats Odells och min bild av vad underställd står för är väldigt olika.</textBlock>
    <textBlock id="i-514e920c28912fa7">Det är klart att man i någon mening kan hävda att det finns någon koppling kvar mellan Riksbanken och riksdagen.</textBlock>
    <textBlock id="i-fdfca414735b5607">Men om direktionen i en självständig riksbank i praktiken är oavsättbar, utom vid oerhört grava försummelser, felaktigheter eller sjukdom, är det väl ändå att ta i att säga att den är underställd riksdagen.</textBlock>
    <textBlock id="i-042b223d522cc453">Det samma gäller i fråga om att byta ut en direktion. Det är inte möjligt i praktiken att byta ut den om det inte begås mycket grava fel.</textBlock>
    <textBlock id="i-2cc5e2bf7cdc9bf0">Om man har synpunkter på det här kan man, säger</textBlock>
    <textBlock id="i-ed76c899978d03e7">Mats Odell, stifta nya lagar. Det är klart att man kan.</textBlock>
    <textBlock id="i-a73fd2005c5f810e">Men Mats Odell har ju varit med ett tag och vet att det finns en betydande fördröjning mellan lagstiftning och effekt. Därför är det ett ganska klent argument, tycker jag, att säga att man får stifta lagar om man är missnöjd.</textBlock>
    <textBlock id="i-5950958632db30dd">Dessutom vet Mats Odell att om vi går med fullt ut i EMU:s tredje steg är det inte så enkelt att Sveriges riksdag kan fatta beslut om egna lagar hur som helst.</textBlock>
    <textBlock id="i-35df6ecf3ec4995d">När det gäller hög ränta måste Mats Odell ha missuppfattat något i mitt inlägg. Jag har inte försökt hävda att det är stor risk för hög ränta om man fattar ett beslut av den här typen om Riksbanken.</textBlock>
  </contentBlock>
  <contentBlock page="0" id="i-7ddcf55c0bc6b1fe">
    <textBlock id="i-314a2a1abce69055">Anf.  74  MATS ODELL (kd) replik:</textBlock>
    <textBlock id="i-5b759c982c7dd012">Fru talman! Jag tycker ändå att det låg implicit i</textBlock>
    <textBlock id="i-44eeafbb5c6e2b07">Sven Bergströms anförande att en självständig riksbank skulle leda till en stramare penningpolitik, som i sin tur skulle omöjliggöra en positiv ekonomisk utveckling. Jag tycker att erfarenheterna från de självständiga riksbankerna i exempelvis Storbritannien,</textBlock>
    <textBlock id="i-8abfc7bc981d146b">USA och Schweiz och i andra länder pekar i rakt motsatt riktning.</textBlock>
    <textBlock id="i-e9ce6d0168a82247">Jag tycker också, fru talman, att det är värt att påpeka att beslutet om det höga ränteläge som vi fick i början av 90-talet, de 500 procenten, fattades av en riksbank som stod under den demokratiska kontroll som Sven Bergström nu beklagar skall gå förlorad.</textBlock>
    <textBlock id="i-6c00c22b9f19900c">Titta alltså lite bakåt i historien!</textBlock>
    <textBlock id="i-82f375272e321486">Menar Sven Bergström verkligen att en domare som inte tolkar lagen på rätt sätt bör avsättas? Är det den modell som vi skall ha i svensk rättstradition, eller skall vi ändra på lagen om vi inte tycker att uttolkningen av den är riktig?</textBlock>
    <textBlock id="i-076b88ff8917c5e6">Konsekvensen av det som Sven Bergström säger om suveränitet skulle vara att riksdagen skulle ta tillbaka ett antal detaljbeslut som tidigare fattats här.</textBlock>
    <textBlock id="i-91ba0c7ffc4d5819">Den skulle exempelvis, vilket i sig kan vara frestande, fastställa SJ:s tidtabeller och biljettpriser. Det här är en typ av detaljfrågor som har delegerats till myndigheter och som styrs genom mål som uppställts av riksdagen. Jag tycker i och för sig att de mål som gäller för SJ är kontraproduktiva - det borde vara mer av fri marknad och mera konkurrens - så detta är kanske inte är ett riktigt bra exempel i sammanhanget.</textBlock>
    <textBlock id="i-32b492a46e8ab8b8">Fru talman! Sammantaget tycker jag inte att någon av talarna här i dag har kunnat peka på att ett bevarande av dagens ordning bättre skulle kunna garantera en positiv välfärdsutveckling i Sverige än den reform som vi nu står inför att besluta om.</textBlock>
  </contentBlock>
  <contentBlock page="0" id="i-30ce50c535f37edc">
    <textBlock id="i-2ba55756b1ef8009">Anf.  75  SVEN BERGSTRÖM (c) replik:</textBlock>
    <textBlock id="i-ae96614bdc5e7ae2">Fru talman! Låt mig ta upp det sista först. Mats</textBlock>
    <textBlock id="i-55cd6385979a2da2">Odell raljerade och sade att vi kanske skulle ta tillbaka detaljbeslut om SJ:s tidtabeller och sådant på en rad olika områden. Man kan också vända på saken,</textBlock>
    <textBlock id="i-4f9bce9e9ffcc878">Mats Odell och fråga, som någon har gjort tidigare här i debatten, varför vi inte skall låta Riksskatteverket fastställa våra skatter och inte skall överlåta sociala beslut till Socialstyrelsen, utifrån de lagar som vi har stiftat här i huset. Varför nöja sig med det här lilla steget, om man nu har den synen att riksdagen inte är särskilt klok och att det inte har särskilt stor betydelse vem som fattar besluten?</textBlock>
    <textBlock id="i-280fd929d9182c39">Mats Odells syn på demokrati skiljer sig avsevärt från den som jag och Centerpartiet företräder. Jag tycker att hans synsätt är anmärkningsvärt och undrar varför han inte tillämpar det konsekvent.</textBlock>
    <textBlock id="i-5edd75ae2abdce86">Den 500-procentiga ränta som vi råkade ut för för ganska exakt sex år sedan visar att misstag kan göras.</textBlock>
    <textBlock id="i-eb70d69bab430879">Det gäller oavsett om vi har en riksbank av den nuvarande modellen eller en sådan riksbank som Mats</textBlock>
    <textBlock id="i-941aca0f0762eed8">Odell förordar. Självklart kan man göra misstag, men poängen är att om misstag görs av en riksbank som står under större demokratiskt inflytande kan man korrigera dem. Man kan diskutera dem här i kammaren och ha synpunkter på dem, men i det läge som vi nu är på väg in i blir riksdagen uttryckligen förbjuden att ha synpunkter på hur man tillämpar detta. Det krävs mycket grava omständigheter för att man skall kunna förändra sammansättningen av direktionen i den oberoende riksbanken.</textBlock>
  </contentBlock>
  <contentBlock page="0" id="i-a5367ea2489c215a">
    <textBlock id="i-0b8c7e165de4543c">Anf.  76  LARS BÄCKSTRÖM (v):</textBlock>
    <textBlock id="i-f51c538f51281282">Fru talman! I denna debatt framförs två argument från dem som vill ha den här ändringen av grundlagen. Det ena är "vi måste", och det andra är "det är bra". Måste vi? Nej, en hel del av anhängarna har sagt att vi i snäv juridisk mening inte måste. EMU-</textBlock>
    <textBlock id="i-6f998b7a907d8b75">anpassningen är inte tillräckligt skäl. Om vi skall gå med i EMU, måste vi ta fler beslut.</textBlock>
    <textBlock id="i-e85b9b32c7dca8ef">Snävt juridiskt måste vi alltså inte. Så har det sagts i debatten här i dag. Detta skiljer sig dock från det som jag hörde finansutskottets ordförande säga nyligen, nämligen att vi måste, av snävt juridiska skäl och av kontraktsskäl.</textBlock>
    <textBlock id="i-0c1f59a5058d5b18">Sedan gäller det argumentet att det är bra att göra så här. Varför är det bra? Det är bra för ekonomins skull, säger man - det vet ju alla. Tänk så mycket alla vet! Alla visste att det var bra att ha en fast valutakurs, ända till den 19 november 1992. Då förstod alla att det var dåligt. Så fort kan det som alla vet ändra sig.</textBlock>
    <textBlock id="i-092ec1c3d56f9c4e">Jag vill hävda att det inte finns några empiriska bevis för att en oberoende riksbank ger låg inflation och hög ekonomisk tillväxt. Det finns ingen dokumentation av detta, men det finns många som säger sig veta det. I den utredning som gjordes, Riksbanken och prisstabiliteten, säger man att man inte kan belägga sambandet mellan en oberoende riksbank, prisstabilitet och hög tillväxt.</textBlock>
    <textBlock id="i-432ccfb73eb1eb5b">Till Mats Odell, som vill vara modern, vill jag säga att den här utredningen inte är så väldigt gammal utan ganska modern. Mats Odell har en tro som inte får stöd av denna utredning.</textBlock>
    <textBlock id="i-7ebbaf0ad1723190">Det finns flera intressanta argument. Pär Axel</textBlock>
    <textBlock id="i-b03e58fd48e6782f">Sahlberg frågar: Vill ni i Vänstern ha hög inflation?</textBlock>
    <textBlock id="i-2c64681a95f72bc2">Nej, säger jag, det vill vi inte. Men varför vill vi inte ha denna ändring, Per Axel Sahlberg? Jo, på grund av att om det finns en politisk majoritet som vill ha hög inflation, skall den också få genomslag för sin politik.</textBlock>
    <textBlock id="i-a3be141684e029c3">Jag kommer dock att bekämpa dem som säger att vi skall ha en hög inflation.</textBlock>
    <textBlock id="i-dc73f3b145acd59e">Jag är inte ateist, och jag finner här precis samma förhållande som när jag funderar över varför vi har en fri vilja. Anledningen härtill är att det ger oss möjligheten att handla fel. Det är precis samma sak med demokratin i politiken - det gäller möjligheten att göra fel. Moderaterna skall ha den fulla möjligheten att få genomslag för sin politik.</textBlock>
    <textBlock id="i-e5f726949e225fe4">Jag tycker att det skulle vara bra att, precis som man har gjort i USA, skriva in i riksbankslagen att ett grundläggande mål för banken är hög sysselsättning.</textBlock>
    <textBlock id="i-6d4cbc0e2b4bf484">Men om moderaterna är emot det, skall de ha fullt genomslag för sin politik när de har vunnit majoritet.</textBlock>
    <textBlock id="i-9aeb53199d34d2ac">Det är respekten för denna moderaternas möjlighet som gör att jag yrkar avslag på den föreslagna grundlagsändringen. Det är den demokratisynen som ligger till grund för mitt ställningstagande.</textBlock>
    <textBlock id="i-d553b139bf328a88">Man har här sagt att Riksbanken nu skall bli mer självständig och oberoende. Jag vill fråga er som säger att detta är så bra: oberoende av vad då? Gå upp här i talarstolen och deklarera i förhållande till vad</textBlock>
    <textBlock id="i-d59566f3ad97666e">Riksbanken skall bli oberoende eller mer självständig! Syftar man på svenska folket eller på riksdagen?</textBlock>
    <textBlock id="i-3d057a4946e35de6">Om ni menar att Riksbanken skall bli mer oberoende av särintressen håller jag med. Det är bra att ha en riksbank som är oberoende av särintressen.</textBlock>
    <textBlock id="i-6463d0f4ebb15456">Det som garanterar att särintressena inte får genomslag i ett land är parlamentarismen och demokratin. Vi i denna församling representerar olika särintressen, men tillsammans representerar vi hela riket, hela befolkningen. Det är det som gör att vi är väl skickade att slå tillbaka särintressenas krav.</textBlock>
    <textBlock id="i-fe816e709d7f36a5">Oberoende av vad då, Mats Odell? Oberoende av vad då, Jerry Martinger?</textBlock>
    <textBlock id="i-748f7a9d0d5d814d">Helena Bargholtz sade att hon hade mer intellektuellt utbyte av von der Esch än av Vänsterpartiets talare. Vi brukar inte recensera varandra så väldigt kraftfullt i denna kammare, och inte heller skall jag göra det, men jag är en ganska öppen människa. Jag kan ha stort intellektuellt utbyte av ett mycket välformulerat anförande. Jag kan också vara så elak att jag säger att jag kan ha stort intellektuellt utbyte av ett väldigt dåligt anförande. Det ger möjlighet för en politiker till strid och kamp. Jag hade stort intellektuellt utbyte av Helena Bargholtz anförande, men i vilken riktning kan jag lämna dithän.</textBlock>
    <textBlock id="i-b1028696a781e13b">Helena Bargholtz säger att politikens makt inte kommer att minska - vi kan ju kalla in de berörda till hearingar. Varför skall Helena Bargholtz göra det?</textBlock>
    <textBlock id="i-06d53ab1f6f2c72d">De i Riksbanken skall ju vara självständiga och oberoende. Enligt sin egen logik skall väl Helena Bargholtz då inte utöva påtryckningar i egenskap av riksdagsledamot.</textBlock>
    <textBlock id="i-dd8bc59a6e263fd1">Helena Bargholtz! När statsministern uttalade sig om räntepolitiken gick er egen partiledare ut och förmanade statsministern att han inte fick göra så. Det var att bryta mot EU-reglerna. Det var er partiledare som sade så - naturligtvis inte min. Helena Bargholtz! Varför skall man ha hearingar, om man enligt er partiledare inte ens får kritisera den förda politiken? Svara på den frågan!</textBlock>
    <textBlock id="i-7003f575ff283135">Det gäller nu ett viktigt och grundläggande beslut för synen på demokratin. Det handlar inte så mycket om ekonomin. Allt är inte ekonomi.</textBlock>
    <textBlock id="i-6711b5c6e5c699eb">Jag kommer t.o.m. till priset av en sämre ekonomisk utveckling att slå vakt om viktiga demokratiska principer. Allt kan inte göras till ekonomi, men målet för en bra riksbankspolitik och penningpolitik är självklart att hålla inflationen nere. Framför allt gäller det att få en uthållig ekonomisk utveckling med en ökad sysselsättning i både privat och offentlig sektor.</textBlock>
    <textBlock id="i-a3a24fa95ea54fe3">Detta underlättas inte av det här beslutet. Här är det en enda sak som underlättas, och det är att pressa ned inflationen.</textBlock>
  </contentBlock>
  <contentBlock page="0" id="i-101c46738c791f52">
    <textBlock id="i-190b834d33c2c43f">Anf.  77  HELENA BARGHOLTZ (fp) replik:</textBlock>
    <textBlock id="i-9f1bc4bd86e6186d">Fru talman! Jag lovar att jag skall avhålla mig från att recensera inlägg som inte faller mig på läppen. Jag är van vid lite andra traditioner från kommunfullmäktigeförsamlingar.</textBlock>
    <textBlock id="i-3953b4f1ac4db62c">Jag tycker inte att den här debatten skall handla om att vi skall ha ett slutet system där man inte skall få debattera vad Riksbanken gör. Det är därför det är väldigt viktigt att finansutskottet får spela en viktig roll som en motvikt till den självständiga Riksbanken.</textBlock>
    <textBlock id="i-eb16b24f6b6a6a01">Jag kan inte riktigt förstå varför det skulle stå i strid med att man har utfrågningar. Det har man ju i många olika sammanhang.</textBlock>
    <textBlock id="i-ed48917d44a097cd">Jag vidhåller de synpunkter som jag har haft tidigare i den här frågan: Vi måste naturligtvis tillåta full öppenhet och offentlighet kring det som sker.</textBlock>
  </contentBlock>
  <contentBlock page="0" id="i-1f9d19dbd9b061ba">
    <textBlock id="i-9e56dee0446d4398">Anf.  78  LARS BÄCKSTRÖM (v) replik:</textBlock>
    <textBlock id="i-760268cfe44ca0e0">Fru talman! Då tycker alltså Helena Bargholtz att det var bra och riktigt av statsministern att ta upp penningpolitiken och räntepolitiken. Då har hon en annan uppfattning än partiordföranden i Folkpartiet, och det är bra att man har den friheten och så högt i tak i Folkpartiet.</textBlock>
    <textBlock id="i-be577e75e1948f02">Varför vi skall ha demokratisk insyn och kontroll över även Riksbanken kan jag berätta. Ni i Folkpartiet påstår att det här leder till bättre ekonomisk utveckling. Det finns inget stöd för er teori. Jag har varit med länge i den moderna historien, som någon pratade om tidigare. Den 6 september 1990 var jag på ett seminarium. Lars Wohlin - ni minns honom; han var riksbankschef - sa då att det inte kommer an på</textBlock>
    <textBlock id="i-e1d636258eec1ed5">Riksbankens ställning hur man lyckas med inflationsbekämpningen. Att vissa länder har lyckats, t.ex.</textBlock>
    <textBlock id="i-2a983018dc5358d5">Japan, Tyskland och USA, beror på att dessa länder har stöd i folkopinionen. Det är det som är det grundläggande. På samma seminarium, den 6 september 1990, sade Bengt Dennis - också f.d. riksbankschef - att de tyska och schweiziska riksbankerna var framgångsrika inte för att de är självständiga utan för att opinionen kräver låg inflation.</textBlock>
    <textBlock id="i-f44913b71f8f8932">Det är faktiskt så att politiken skall ha genomslag.</textBlock>
    <textBlock id="i-201a7e7d78bd74cd">I länder där vi har en fast förankring av en låginflationspolitik kommer vi att få det. Ni försöker fixa det här på något annat sätt genom att mickla med procedurfrågorna. Procedurfrågorna kommer aldrig att avgöra den här frågan. Det är bara demokratisk debatt som kan göra det, och den är vi för. Ni vill nog inte hamna i diket, Helena Bargholtz. Ingen som kör i diket vill hamna i diket, men några gör det i alla fall.</textBlock>
    <textBlock id="i-cef78e04a2004207">Ni har kört ned i diket.</textBlock>
  </contentBlock>
  <contentBlock page="0" id="i-39fc0a5e92f8dd55">
    <textBlock id="i-816be9129691d08d">Anf.  79  HELENA BARGHOLTZ (fp) replik:</textBlock>
    <textBlock id="i-6d570bc80f1221da">Fru talman! På det vill jag bara svara att vi i dag uppenbarligen har en majoritet för en självständig riksbank. Vi får se hur det går. Jag oroar mig inte ett dugg för detta.</textBlock>
  </contentBlock>
  <contentBlock page="0" id="i-955630d333230271">
    <textBlock id="i-0323284ce0ba8636">Anf.  80  LARS BÄCKSTRÖM (v) replik:</textBlock>
    <textBlock id="i-4176b13522314785">Fru talman! Jag tror säkert att Helena Bargholtz inte oroar sig. Ni folkpartister oroade er ju inte heller när ni förde en fast stabilitetspolitik med fasta växelkurser. Ni var inte oroliga då heller, förrän det gick alldeles åt pipsvängen. Då blev ni oroliga. Ni slår in på fel väg. Det här är ett steg. Sedan riskerar vi att det kommer andra steg. Därför drar vi kritiker en klar gräns nu.</textBlock>
    <textBlock id="i-b2a9b7b184d2960a">Helena Bargholtz har inte kunnat bevisa i den här debatten att en självständig riksbank leder till en stabilare inflationsbekämpning. Det är en tro ni har.</textBlock>
    <textBlock id="i-e243e18dfc3987a8">Vi kritiker slår vakt om vissa demokratiska grundprinciper. Det skiljer oss åt. Det är viktigt med demokrati. Den kan man inte offra för tron.</textBlock>
  </contentBlock>
  <contentBlock page="0" id="i-efb8985c52f45d44">
    <textBlock id="i-d0e5dc1510b8a7f6">Anf.  81  MATS ODELL (kd) replik:</textBlock>
    <textBlock id="i-c540862ed98e24a1">Fru talman! Det vore en klar fördel för debatten om man inom Vänsterpartiet bestämde sig för vilken fot man så att säga skall stå på: Kenneth Kvist som vill ha möjlighet till ökad inflation eller Lars Bäckströms klara inflationsbekämpning. Jag tycker att man får börja med att föra ut det inom Vänsterpartiet.</textBlock>
    <textBlock id="i-7b92d3628a0dd3bc">Lars Bäckström motsätter sig att svenska ämbetsmän skall styra efter lagar som denna riksdag fattar när det gäller penningpolitiken. Han vill i stället att de samlade särintressena, partierna i denna riksdag, skall fylkas runt riksbanksfullmäktiges bord, och där skall - om jag förstod Lars Bäckström rätt - genom någon sorts votering sammanvägningen av alla dessa särintressen avgöra var styrräntan skall ligga, dvs. var golvet och taket i räntekorridoren skall ligga.</textBlock>
    <textBlock id="i-76143cd9c050d875">Det är en mycket intressant utveckling som vi i så fall skulle se fram emot.</textBlock>
    <textBlock id="i-f22ed9b2040a8709">Lars Bäckströms partikamrat avvisade tanken på lagstiftning och sade att det tar alldeles för lång tid med lagstiftning. Det sker sekundsnabba förändringar på marknaden. Det skulle vara intressant att se Lars</textBlock>
    <textBlock id="i-4d798d923dc6883d">Bäckström likt en Formel 1-förare sitta och ratta penningpolitiken så att säga mot experterna och sekundsnabbt förändra räntesatserna i folkflertalets och de svaga gruppernas intresse. Jag gratulerar Lars</textBlock>
    <textBlock id="i-78ce8cbb56f4fcc9">Bäckström om han tror sig själv om att kunna detta.</textBlock>
    <textBlock id="i-ce985f28348750e5">Sanningen är, fru talman, att penningpolitiken är ett mycket långsamt verkande medel. Man räknar med att det tar mellan 12 och 18 månader för ett penningpolitiskt beslut att få effekt, och jag kan försäkra</textBlock>
    <textBlock id="i-1a28bc6a2d7e09fb">Lars Bäckström om att på den tiden hinner man ändra lagstiftningen om man vill.</textBlock>
  </contentBlock>
  <contentBlock page="0" id="i-767bd425f0f5c14d">
    <textBlock id="i-abb67e12e5162653">Anf.  82  LARS BÄCKSTRÖM (v) replik:</textBlock>
    <textBlock id="i-73c42ab536d5f7ce">Fru talman! Nu är det ju inte så att man sitter och voterar om frågor i fullmäktige i dag. Det är inte så det går till.</textBlock>
    <textBlock id="i-ac678883e4877322">Riksbanksfullmäktige kan i dag anta en policy för förvaltning av valutareserven. Det är väldigt viktigt hur den förvaltas. Vi har oerhört stora inkomster från</textBlock>
    <textBlock id="i-cf91d664afdfd05c">Riksbanken till det allmänna. Det är inte alla som tänker på det. Förra året var det nio miljarder och detta år är det sju miljarder. Det är oerhört viktigt hur man driver politiken i Riksbanken för att vi skall få in dessa sju miljarder. Det beslutet tar man bort nu.</textBlock>
    <textBlock id="i-c8cf2a4658f26378">Den 26 maj 1994 fattade man beslut i riksbanksfullmäktige om att införa systemet med reporänta och räntekorridor och överge det tidigare systemet med marginalränta. Det är sådana beslut som vi vill fortfarande skall fattas av ett riksbanksfullmäktige, dvs.</textBlock>
    <textBlock id="i-8ad5e40132cc45d0">principiella, grundläggande beslut. Det är det som skall vara styrande, inte att sitta vid någon Lafferskärm och votera om utvecklingen. Så går det inte till. Det trodde jag faktiskt att Mats Odell förstod, men det är ju bra att vi kan ta en sådan här grundläggande kurs i styrning av en riksbank.</textBlock>
  </contentBlock>
  <contentBlock page="0" id="i-bd678f623882e587">
    <textBlock id="i-aa3648d217936e75">Anf.  83  MATS ODELL (kd) replik:</textBlock>
    <textBlock id="i-27319ab2694ba43d">Fru talman! Jag ser fram emot nya lektioner på detta tema från Lars Bäckströms sida. Han skall nog börja med att informera sina egna partikamrater. Det var alltså Kenneth Kvist som i denna kammare sade att det tar alldeles för lång tid att använda lagstiftning för att styra ränteutvecklingen, så Lars Bäckströms kurser bör nog hållas mera partiinternt.</textBlock>
    <textBlock id="i-d20d4ba9e5d60f55">Jag tycker ändå, fru talman, att Vänsterpartiet hela tiden drivs bakåt. Nu är det mera principiella beslut som skall fattas av de politiska representanterna, t.ex.</textBlock>
    <textBlock id="i-dfa4dfb26ae3b783">om vi skall ha ett system med räntekorridorer och vilken typ av styrmekanismer som Riksbanken skall använda sig av, inte vilken penningpolitik som skall föras. Då tycker jag att det Lars Bäckström säger är fullständigt inkonsekvent. Vilken kompetens finns i denna kammare? Jag har ingen anledning att betvivla att den finns, men jag undrar: På vilket sätt är den bättre företrädd i det politiska systemet när det gäller hur styrmekanismerna skall vara utformade? På vilka andra områden skall vi gå in och här ha detaljkunskap om styrmekanismerna? Är det inte färdriktningen som vi skall bestämma genom lagstiftning? Den möjligheten kommer vi att behålla. Riksdagen kommer fortfarande att vara överställd Riksbanken.</textBlock>
  </contentBlock>
  <contentBlock page="0" id="i-e475863b97706e93">
    <textBlock id="i-83d7584c9e4d74b5">Anf.  84  LARS BÄCKSTRÖM (v) replik:</textBlock>
    <textBlock id="i-eafa7a5954891b9f">Fru talman! Det styrbeslut som fattas här innebär att man skall värna ett fast penningvärde. Det är ett totalt ostyrt beslut som säger just ingenting om någonting. Det ligger på ungefär samma förklaringsnivå som att säga att det är bättre om det är sol och sommar när man har semester än regn och rusk. Det finns ju ingen som kan ha någon annan mening än att det är bra med ett fast penningvärde. Det går inte att leta upp någon som inte tycker att det a priori är gott. Men på den nivån är styrandet meningslöst. Det är ungefär som om en bolagsstyrelse skulle säga: "Det är bra om ni ger vinst." Jo, annars har man nog misslyckats fullständigt med rekryteringen av direktionen, om den inte förstår att det är bra.</textBlock>
    <textBlock id="i-3062e3ad3b6cecf0">Men det finns också andra styrmekanismer av mycket väsentlig art i den här processen. Det handlar också om att ta ansvaret när det går snett. Mats Odell är ju anhängare av att vi skall vara goda ägare. En god ägare är med och tar ansvaret för hela policyn.</textBlock>
    <textBlock id="i-85480091ead8fc68">Urban Bäckström, min namne, erkänner att han ibland gör fel. Mats Odell vill skapa ett system där</textBlock>
    <textBlock id="i-3bc847702fc6f679">Mats Odell kan säga att det är Urban Bäckströms fel.</textBlock>
    <textBlock id="i-6a421b706a0b76a8">Jag vill ha ett system där jag kan säga att det är Lars</textBlock>
    <textBlock id="i-730be61c17875313">Bäckströms fel. Jag tar det ansvaret inför svenska industriledare, svenska löntagare och svenska konsumenter att jag handlar fel. Mats Odell vågar och vill inte ta det ansvaret. Han vill låta någon annan styra så att han är fri och kan säga att det inte är hans fel att det ser ut som det gör. Våga ta ansvaret, Mats Odell!</textBlock>
    <textBlock id="i-58f1078e3dd54b7d">Det är det som hela demokratin handlar om: att inte försöka överlasta ansvaret på någon annan, på någon tjänsteman. Det är dåligt, bara dåligt.</textBlock>
  </contentBlock>
  <contentBlock page="0" id="i-2cdfa52e6a2e2e6b">
    <textBlock id="i-20b14b874a3a7f39">Anf.  85  BIRGITTA AHLQVIST (s):</textBlock>
    <textBlock id="i-fa56cc625c558aa1">Fru talman! Jag vill mycket kort avge en röstförklaring.</textBlock>
    <textBlock id="i-563f9a4da3dad081">Riksbanken får med all sannolikhet i och med dagens beslut en oberoende ställning och ansvaret för penningpolitiken i Sverige. Jag känner mig mycket orolig för verkningarna av det självstyret och dessutom för vad det kommer att betyda för den allmänna debatten i penningpolitiska frågor i Sverige.</textBlock>
    <textBlock id="i-e34896940d73a459">Jag tycker inte att man skall flytta makten från politiskt förtroendevalda till tjänstemän. Vi skall inte lämna ifrån oss möjligheten att förändra penningpolitiken i samhället. Vi skall värna om demokratin. Demokratins verkningsgrad skall vara så stor som möjligt.</textBlock>
    <textBlock id="i-c5bc90e263ed904e">Eftersom jag är ny ledamot i riksdagen och inte kunnat vara med att påverka sakbehandlingen kommer jag att avstå från att rösta i dagens omröstning.</textBlock>
  </contentBlock>
  <contentBlock page="0" id="i-46747fc9ea83c7df">
    <textBlock id="i-9f37491c19ccf399">Anf.  86  CAMILLA SKÖLD (v):</textBlock>
    <textBlock id="i-a0eff6ab90ef3443">Fru talman! Dagens förslag till beslut om Riksbankens ställning kan inte ses på något annat sätt, som många redan har påpekat, än som en förberedelse för ett svensk medlemskap i EMU. Parallellerna till den process vi fick bevittna som så småningom ledde fram till ett ja i folkomröstningen om EU-</textBlock>
    <textBlock id="i-5b6898767adef2d7">medlemskapet är påfallande.</textBlock>
    <textBlock id="i-6315ffc937e7e263">En rad politiska beslut fattas som förbereder medlemskapet samtidigt som regeringsföreträdare officiellt bedyrar att det är vänta-och-se-linjen som gäller. Anpassa först och fråga sedan, eller som någon sade: Först ett rejält beslut, sedan en debatt.</textBlock>
    <textBlock id="i-185275b311a4667e">Frågan om Riksbankens avdemokratisering är en del i skapandet av EMU, ett av de största ekonomiskpolitiska beslut som har fattats i Europa. Riksdagen är nu på väg att fatta ett för framtiden avgörande beslut utan att det föregåtts av en bred offentlig debatt.</textBlock>
    <textBlock id="i-6b76e3780d64e3cd">Grundtanken med att man vid grundlagsändringar fattar två beslut med mellanliggande val är att skapa tillfälle till debatt och att man som medborgare med sin röst skall kunna ta ställning.</textBlock>
    <textBlock id="i-990406334f4d040d">De partier som stod bakom första beslutet har haft ett stort ansvar att under valrörelsen lyfta frågan till en offentlig genomlysning, men så har inte skett.</textBlock>
    <textBlock id="i-0562da9a2d0ef9bf">Tvärtom verkar det ha funnits en medveten strävan att undvika debatt. Det står i direkt motsättning till de demokratiska värden som grundlagen är till för att skydda.</textBlock>
    <textBlock id="i-1fd90cf3887efef2">Som flera har sagt finns det många tecken som tyder på en glidning i fråga om synen på demokrati.</textBlock>
    <textBlock id="i-2de90ca9b7e20eab">Dagens förslag till beslut är ett uttryck för detta, nämligen att demokrati och demokratiska processer ses som ett hinder och ett problem.</textBlock>
    <textBlock id="i-19baa5ef4971c4af">Effektivitet och handlingskraft ses allt oftare som viktigare än att besluten skall fattas demokratiskt. Det är en utveckling som vi har kunnat se sedan början av</textBlock>
    <textBlock id="i-1172a0f1a6686605">1990-talet. Statsvetaren Leif Levin konstaterar i en bok om vår tids demokratisyn att för att garantera de rätta besluten har unionens konstruktörer velat skydda beslutsfattarna från de obetänksamma krav som kan komma från folkets breda lager. Det anses mer eller mindre som självklart att det är kloka män som skall fatta de viktiga besluten utan att behöva störas av demokratiska och folkliga krav.</textBlock>
    <textBlock id="i-3fd2f7b29fa7aff9">Även tunga regeringsföreträdare är inne på detta med kloka män och har uttryckt att det inte är någon fara att överlämna makten från den folkvalda riksdagen så länge den övergår till "förnuftiga människor".</textBlock>
    <textBlock id="i-24eb18c6ec6d6802">Visst är det ett elitistiskt tänkande. Det påminner om de argument som dåtidens överhet framförde när man ville förhindra demokratins införande i Sverige.</textBlock>
    <textBlock id="i-b35e8d3a3f52e314">Förslaget om Riksbankens avdemokratisering är tvådelat. Dels handlar det om att göra Riksbanken oåtkomlig för de folkvalda, dels vill man lagstadga om ett visst politiskt innehåll. Inflationsbekämpning är överordnat andra viktiga mål såsom sysselsättning, tillväxt och sociala hänsyn.</textBlock>
    <textBlock id="i-4a2ce1989dabad89">När planerna på EMU formulerades i början av</textBlock>
    <textBlock id="i-0ce91e7536cb385e">1990-talet var det efter en lång tid av högerdominans.</textBlock>
    <textBlock id="i-df524dacae7f0227">Nyliberalismen stod på höjdpunkten, och den mer vänsterinriktade stimulanspolitiken à la Keynes ansågs helt ute som tänkbar praktisk politik. Därför var det då mer eller mindre självklart att man byggde vidare på Högerns idéer när man skapade regelverket för EMU.</textBlock>
    <textBlock id="i-89caa6316fdc63b8">Att de borgerliga partierna därför ser positivt på grundlagsändringen är inte svårt att förstå. Desto svårare är det att förstå hur delar av arbetarrörelsen kan göra det. Sent omsider tycks dock en viss eftertänksamhet ha infunnit sig på sina håll.</textBlock>
    <textBlock id="i-17f9da8e5afb541d">Flera socialdemokratiska regeringschefer, inklusive vår svenske statsminister, har den senaste tiden gjort uttalanden som tyder på att man vill ha en politisk styrning av ränte- och penningpolitiken och att man tycker att även sysselsättning och tillväxt bör vara prioriterade mål för politiken. Men genomförs det andra beslutet i dag om Riksbankens ställning blir alla sådana försök till påverkan förbjudna, ett förbud som skall skyddas i vår grundlag.</textBlock>
    <textBlock id="i-99c88036e5482dd6">Det är en fullständigt orimlig konstruktion att förbjuda politisk påverkan och lägga makten i händerna på en liten exklusiv grupp av banktjänstemän som varken kan ställas till svars eller avsättas. Som också</textBlock>
    <textBlock id="i-b731c4dde0375ff0">Aftonbladets ledarskribent Olle Svenning skrev häromveckan skulle ytterst få politiker i dag komma på något så bisarrt som att låta en handfull bankdirektörer ha yttersta ansvaret för Europas ekonomi, dessutom sammanfattat i en enda formel: kamp mot inflationen.</textBlock>
    <textBlock id="i-48aa9bdf7282983a">Det är ganska självklart att om inte EMU-</textBlock>
    <textBlock id="i-7933b4de968af99f">processen skulle ha formulerats på det sätt som man gjorde i Maastrichtfördraget för snart tio år sedan skulle det knappast ha funnits en majoritet i riksdagen för en sådan ordning som vi nu diskuterar.</textBlock>
    <textBlock id="i-aadbd6b9366ec12a">Fru talman! Jag yrkar bifall till Vänsterpartiets reservationer nr 1 och 3.</textBlock>
    <textBlock id="i-e55db681938953bf">Till sist. Turordningen bör självklart vara denna:</textBlock>
    <textBlock id="i-9271b1c2095d2c66">Först en folkomröstning om EMU. Sedan får utfallet i den avgöra vilken ställning Riksbanken skall ha.</textBlock>
  </contentBlock>
  <contentBlock page="0" id="i-5184942fdd056e4d">
    <textBlock id="i-d46ae7cb97a120b9">Anf.  87  SIV HOLMA (v):</textBlock>
    <textBlock id="i-cfd5554071e81a64">Fru talman! Liksom flera av talarna i debatten motsätter även jag mig förslaget att ändra grundlagen för att göra Riksbanken oberoende innan folket har sagt sitt om EMU. Förändringen av Riksbankens ställning handlar, precis som många har sagt, om att</textBlock>
    <textBlock id="i-75b3a87e7994ab50">EMU-anpassa nationens centralbank till de villkor som kommer att gälla centralbanken i EU i ett valutaunionssamarbete.</textBlock>
    <textBlock id="i-a664e20057e69e06">Genom att göra Riksbanken oberoende avsäger sig riksdagen sina konstitutionella och därmed demokratiska möjligheter att besluta i konkreta räntepolitiska och penningpolitiska frågor. Sverige har redan gjort sig känt som en av de främsta EU-länderna att anpassa sig till den europeiska unionens villkor. Det hette att vi skulle bli medlemmar för att påverka.</textBlock>
    <textBlock id="i-8efff761b8b227c2">Resultatet visar oftast på motsatsen. EU påverkar</textBlock>
    <textBlock id="i-30bfefc95fa21b22">Sverige i större utsträckning än vad Sverige påverkar</textBlock>
    <textBlock id="i-3c945290112ec56a">EU.</textBlock>
    <textBlock id="i-cd1a774a122d9cad">Fru talman! Riksdagen kommer med detta beslut att bana väg för att Riksbanken underordnas EU:s fördrag. Det innebär att oavsett folkets vilja skall</textBlock>
    <textBlock id="i-9f6b23d03adb6fe2">Riksbanken ha som främsta mål att skapa ett stabilt penningvärde och en låg inflation. Man skall, utan att åsidosätta prisstabilitetsmålet, stödja målen för den allmänna ekonomiska politiken i syfte att uppnå hållbar tillväxt och hög sysselsättning. Eller som riksbankschefen uttryckte det i den senaste offentliga utfrågningen: Det handlar om ett symmetriskt mål mellan låg inflation, ekonomisk tillväxt och hög sysselsättning.</textBlock>
    <textBlock id="i-7d7323297fddc005">Men resultatet av denna symmetri är att vi har haft en låg inflation. Den har t.o.m. varit så låg att den gränsat till deflation. Vi har ekonomisk tillväxt, men samtidigt också en hög arbetslöshet. Många ekonomer ifrågasätter det möjliga i att med denna ränteoch penningpolitik uppnå regeringens mål om en halvering av arbetslösheten.</textBlock>
    <textBlock id="i-368c67811d7466ab">Symmetrin haltar alltså för mycket. Det är ett viktigt skäl till att riksdagen med dagens beslut inte borde avsäga sig det framtida politiska ansvaret för ränte- och penningpolitiken.</textBlock>
    <textBlock id="i-59b4cd7ae8dd8b98">Vi ser det ekonomisk-politiska målet låg arbetslöshet som någonting som skall var viktigare än att ha en så låg inflation att den ligger på gränsen till deflation. Därmed vill jag ha sagt att jag i mångt och mycket stöder det som Lars Bäckström har framfört när det gäller synen på dessa frågor.</textBlock>
    <textBlock id="i-198ebf3d94913387">Fru talman! När Bildtregeringen i början av 90-</textBlock>
    <textBlock id="i-b45abdb7aba89fa3">talet förde fram kravet på en oberoende riksbank reserverade sig socialdemokraterna i riksdagens finansutskott. De reserverade sig på goda grunder mot den borgerliga majoriteten i Riksbanksutredningen</textBlock>
    <textBlock id="i-6dcf49f692e1d292">1993. Man vände sig emot den nyliberala doktrinen om centralbankens oberoende.</textBlock>
    <textBlock id="i-5c499b590d93b93f">Man sade: "Vi tror inte heller på en ordning där en fristående riksbank ser som sin uppgift att systematiskt ställa sig i motsättning till de folkvalda politiska församlingarnas ekonomiska politik. Att låta penningpolitiken formas i ständig konfrontation mot den allmänna ekonomiska politiken i övrigt kan skada landets ekonomi."</textBlock>
    <textBlock id="i-6cd0b73942582808">Vidare sades det: "För ett lands ekonomi är det bra om en riksbank med integritet inte spelar mot utan i stället spelar med den ekonomiska politiken i övrigt."</textBlock>
    <textBlock id="i-0f3e45d91c1b5845">Detta var innan Socialdemokraterna helomvände och blev EU-vänner.</textBlock>
    <textBlock id="i-cc86f3ffa654396c">Jag vill hänvisa till vad Lotta Gröning, en känd socialdemokratisk EU-debattör, har sagt om  orsakerna till Socialdemokraternas valnederlag. Jag tror att hon har rätt.</textBlock>
    <textBlock id="i-877cda7003b7548d">Många socialdemokrater ställer sig mycket tveksamma till den här högervridningen av partiet. I den ekonomiska politiken tenderar man till att alltmer närma sig en nyliberal ekonomisk syn. Dagens beslut om att göra Riksbanken oberoende är en del av detta.</textBlock>
    <textBlock id="i-f3fa6a989af95168">Bakom det här förslaget ligger tanken att det finns en enda rätt väg för den ekonomiska politiken. Det är en väg som det inte skall ges möjlighet att ifrågasätta.</textBlock>
    <textBlock id="i-21a47990d25c470e">Det skall inte bli möjligt för folket att rösta om den i allmänna val.</textBlock>
    <textBlock id="i-eb4aad801d0bb9bb">Fru talman! Den ekonomiska politiken styrs alltid av klassintressen. Det finns alltid någon som tjänar på en viss politik och någon som förlorar. Under de senaste tio åren har den ekonomiska politiken gynnat, och tenderar att fortsätta att gynna, dem som redan har det bäst ställt. Klyftorna mellan rika och fattiga har ökat snabbare i Sverige än i något annat land i</textBlock>
    <textBlock id="i-a266fe5d97376fe6">Västeuropa. Klyftorna mellan kvinnor och män ökar.</textBlock>
    <textBlock id="i-c70d9f2e38dd9640">De regionala skillnaderna ökar. Det är arbetslösheten som är den största orsaken till de ökade klyftorna.</textBlock>
    <textBlock id="i-31236c6c2e361b66">Våra politiska motståndare påstår ibland att det inte behöver råda någon motsättning mellan låg inflation och låg arbetslöshet. Teoretiskt kan detta stämma i vissa fall. Men sambandet mellan arbetslöshet och låg inflation är långt vanligare än motsatsen, framför allt om man tittar i backspegeln på 25 år av massarbetslöshet och misslyckad ekonomisk politik inom den europeiska unionen.</textBlock>
    <textBlock id="i-940781051cb4f702">Avslutningsvis vill jag med detta anförande vädja till er alla i riksdagen som är EMU-skeptiker,</textBlock>
    <textBlock id="i-e5379897085736c1">-motståndare och -kritiker. Gör en klar markering i dag, även om vi blir en minoritet! Rösta nej för demokratins skull, dvs. rösta för Vänsterpartiets och</textBlock>
    <textBlock id="i-8c6e26c18d987d35">Miljöpartiets reservation i mom. 1!</textBlock>
    <textBlock id="i-f4eb9e5763348c11">Det finns ingenting som talar för att Sverige måste ha bråttom i detta ärende. Riksbanken fungerar utan några som helst problem i dag. Vänta med att fatta detta avgörande beslut! Behåll handlingsfriheten och vänta med ett beslut till efter folkomröstningen om</textBlock>
    <textBlock id="i-5fd614c9c29af6fc">EMU!</textBlock>
    <textBlock id="i-e3a5c58f861daf2d">Slutligen instämmer jag i Kenneth Kvists och</textBlock>
    <textBlock id="i-cae7902270573a35">Mats Einarssons reservation under mom. 3.</textBlock>
  </contentBlock>
  <contentBlock page="0" id="i-aaed145423ee39c1">
    <textBlock id="i-5860847c74a03ef3">Anf.  88  KENNETH KVIST (v):</textBlock>
    <textBlock id="i-ca61255b7d074090">Fru talman! I den här debatten har det anförts en hel del om inflationen, precis som om vi som vill värna en demokratisk styrning av Riksbanken gör det därför att vi älskar inflation och vill ha hög inflation.</textBlock>
    <textBlock id="i-0c4544fdfa9f6f30">Därför vill jag säga några saker om inflationen till kammarens protokoll och inför kammaren.</textBlock>
    <textBlock id="i-30e49a7f89488112">Inflationen har sitt ursprung på den tiden när furstarna hade makt över penningutgivningen. Då var pengar endast metallstycken, och man blåste in falsk metall i det som föregavs vara ädel metall. Därigenom kunde man av en viss mängd ädel metall göra fler metallstycken. Pengarnas värde föll då. Därav ordet inflation - inblåsning.</textBlock>
    <textBlock id="i-3d3de814bcbaa31b">Inflationen beror inte bara, som man tycks tro, av det som Riksbanken har makt över, nämligen penningmängd och räntor. Inflationen beror av en hel del andra faktorer i ekonomin, t.ex. monopoliseringsgrad, politiska beslut, internationella förhållanden osv. Det är alltså komplicerat. Man kan inte säga att man tycker om eller vill ha en hög inflation. Det vill vi inte ha.</textBlock>
    <textBlock id="i-989b77a57d62003e">Men vi vill ha en politisk styrning. Demokratin skall inte urholkas.</textBlock>
    <textBlock id="i-1eed3e0e4f98a368">I morse när jag funderade över den här debatten tänkte jag nästan lite stort säga att om demokratin hade haft röst skulle den, i likhet med vad Jesus sade på korset, kanske ha sagt: Fader, förlåt dem, ty de veta icke vad de göra.</textBlock>
    <textBlock id="i-7dbe139de5466163">Men efter att ha hört den här debatten måste jag säga att somliga ledamöter anfräter och minskar demokratin med berått mod och i full medvetenhet. Jag beklagar detta djupt.</textBlock>
  </contentBlock>
  <contentBlock page="0" id="i-f38d2595d606352a">
    <textBlock id="i-ed1a099598e47e8e">Anf.  89  JERRY MARTINGER (m):</textBlock>
    <textBlock id="i-a3c004b6e3c06aba">Fru talman! Att Kenneth Kvist och flera andra av dem som har argumenterat mot förslagen om grundlagsändringar här i dag påstår att vi som stöder förslagen har något slags elitistisk och odemokratisk människosyn skall jag försöka finna mig i.</textBlock>
    <textBlock id="i-464084ba2aeb03f3">Men fundera gärna över att det som sagts i så fall också är en beskyllning för samma saker mot flera länder som har självständiga centralbanker. Jag vill gärna räkna upp några av dem: Australien, Belgien,</textBlock>
    <textBlock id="i-94fce0542b323e25">Italien, Kanada, Nederländerna, Nya Zeeland, Spanien, Tyskland, USA och Österrike. Danmark och Finland är på väg att göra sina centralbanker oberoende.</textBlock>
    <textBlock id="i-be82cccbdf775636">Fru talman! Är det ändå inte lite väl magstarkt att från ett svenskt perspektiv döma ut de här länderna?</textBlock>
    <textBlock id="i-bc6f89c407a954f3">Med den frågan har jag talat färdigt för i dag.</textBlock>
  </contentBlock>
  <contentBlock page="0" id="i-9dc4589812f575fd">
    <textBlock id="i-b68652402930d7c4">Anf.  90  KENNETH KVIST (v) replik:</textBlock>
    <textBlock id="i-a4dc60852cf00e49">Fru talman! Jag vet inte om Jerry Martinger och övriga som är för den här förändringen har lyssnat på vad de själva säger. Det är möjligt att de inte har en elitistisk människosyn, och det har jag inte heller sagt. Men de borde lyssna på konsekvenserna av sina ståndpunkter. Från riksdagens talarstol och i replikskiften från sina bänkar har de ständigt upprepat just detta: Om politiker har ansvaret för landets penningpolitik kommer dagspolitikens kortsiktiga avgöranden att motverka långsiktighet osv. Om det däremot är en direktion av bankdirektörer som styr detta med oavsättlighet och instruktionsförbud osv. - då löses det.</textBlock>
    <textBlock id="i-0a66c3a330d1efe4">Detta är elitism! Detta är en odemokratisk och apolitisk uppfattning som måste bekämpas, och den kommer också efter kammarens beslut i dag att fortsätta att bekämpas.</textBlock>
  </contentBlock>
  <contentBlock page="0" id="i-03241161f10b3a75">
    <textBlock id="i-e3935011f64fd958">Överläggningen var härmed avslutad.</textBlock>
    <textBlock id="i-b22d8256913d4c1b">(Beslut fattades efter 4 §.)</textBlock>
  </contentBlock>
  <contentBlock page="0" id="i-b88efda338a8c62d">
    <textBlock id="i-522933a6104b74d5">4 §  Ändringar i lagen om offentlig upphandling, m.m.</textBlock>
  </contentBlock>
  <contentBlock page="0" id="i-d35b8490f07ad829">
    <textBlock id="i-da9aeee6d64c7bf0">Föredrogs</textBlock>
    <textBlock id="i-f60e4c60c3715394">Finansutskottets betänkande 1998/99:FiU6</textBlock>
    <textBlock id="i-d0dd820705c7253e">Ändringar i lagen om offentlig upphandling, m.m.</textBlock>
    <textBlock id="i-0a3949683c4be883">(prop. 1997/98:170)</textBlock>
  </contentBlock>
  <contentBlock page="0" id="i-67a74aa767a021a5">
    <textBlock id="i-fb22a854566b1493">Tredje vice talmannen konstaterade att ingen talare var anmäld.</textBlock>
    <textBlock id="i-2c0ba64ae40cde7b">Beslut</textBlock>
  </contentBlock>
  <contentBlock page="0" id="i-469e4692842f9bae">
    <textBlock id="i-a328e57524d24781">KU2 Riksbankens ställning (vilande grundlagsförslag och följdlagstiftning)</textBlock>
    <textBlock id="i-2ff5c694ea21302a">Mom. 1 (ändringar i regeringsformen och riksdagsordningen)</textBlock>
    <textBlock id="i-8aeabab1f0f15c97">1. utskottet</textBlock>
    <textBlock id="i-8565f193ef043405">2. res. 1 (v, mp)</textBlock>
    <textBlock id="i-51a5812f9506367f">Votering:</textBlock>
    <textBlock id="i-049b6a20d3c25912">255 för utskottet</textBlock>
    <textBlock id="i-9377c043fa4f06d5">62 för res. 1</textBlock>
    <textBlock id="i-b22bcf89639e25ec">2 avstod</textBlock>
    <textBlock id="i-5199b1abbd549b0c">30 frånvarande</textBlock>
    <textBlock id="i-d02501fb77668840">Kammaren biföll utskottets hemställan.</textBlock>
    <textBlock id="i-5d69ce059617635e">Partivis fördelning av rösterna:</textBlock>
    <textBlock id="i-927ab4c88ba43cac">För utskottet:  117 s, 74 m, 37 kd, 12 c, 15 fp</textBlock>
    <textBlock id="i-94f373f55b65969c">För res.1:      3 s, 39 v, 2 kd, 3 c, 15 mp</textBlock>
    <textBlock id="i-7b5a1e4517adfe2f">Avstod: 1 s, 1 c</textBlock>
    <textBlock id="i-f0adef0fee9de995">Frånvarande:    10 s, 8 m, 4 v, 3 kd, 2 c, 2 fp, 1 mp</textBlock>
    <textBlock id="i-eb92f12ad4ccd229">Hillevi Larsson (s) anmälde att hon avsett att rösta ja men markerats som frånvarande.</textBlock>
  </contentBlock>
  <contentBlock page="0" id="i-0973969cef0e85af">
    <textBlock id="i-31e9fe0898eb984b">Mom. 2 (samråd om valutapolitiken)</textBlock>
    <textBlock id="i-e1b2fd2af4b8b51d">1. utskottet</textBlock>
    <textBlock id="i-427eb3241cad3aa8">2. res. 2 (mp)</textBlock>
    <textBlock id="i-363989df3dd3c4a2">Votering:</textBlock>
    <textBlock id="i-ce685da58fab8171">257 för utskottet</textBlock>
    <textBlock id="i-e31b00fd4a219d31">15 för res. 2</textBlock>
    <textBlock id="i-5cc4870234e0ff5e">47 avstod</textBlock>
    <textBlock id="i-ce83686811ddac9b">30 frånvarande</textBlock>
    <textBlock id="i-949988b32503cd07">Kammaren biföll utskottets hemställan.</textBlock>
    <textBlock id="i-bde358f61173ee68">Partivis fördelning av rösterna:</textBlock>
    <textBlock id="i-7a936f147592707f">För utskottet:  119 s, 74 m, 37 kd, 12 c, 15 fp</textBlock>
    <textBlock id="i-65648c5a71cc5f5d">För res. 2:     15 mp</textBlock>
    <textBlock id="i-cbad5074b2a7277a">Avstod: 4 s, 37 v, 2 kd, 4 c</textBlock>
    <textBlock id="i-ce7667cca2b3efa7">Frånvarande:    8 s, 8 m, 6 v, 3 kd, 2 c, 2 fp, 1 mp</textBlock>
  </contentBlock>
  <contentBlock page="0" id="i-bec09db8d7d3f762">
    <textBlock id="i-2f25c4fa9736b9e3">Mom. 3 (målet för penningpolitiken)</textBlock>
    <textBlock id="i-1a87226ea44d8387">1. utskottet</textBlock>
    <textBlock id="i-190eb550259a64ae">2. res. 3 (v)</textBlock>
    <textBlock id="i-2e292ec60d99e6c7">3. res. 4 (mp)</textBlock>
    <textBlock id="i-4f11c9761ab6215e">Förberedande votering:</textBlock>
    <textBlock id="i-ac4faa6dedbc347b">40 för res. 3</textBlock>
    <textBlock id="i-476a9d993ad59174">15 för res. 4</textBlock>
    <textBlock id="i-a96d3733d47bf325">262 avstod</textBlock>
    <textBlock id="i-866ea83d8e1aabc7">32 frånvarande</textBlock>
    <textBlock id="i-83591c58ac25163c">Kammaren biträdde res. 3.</textBlock>
    <textBlock id="i-a1e6f854c85f46c3">Huvudvotering:</textBlock>
    <textBlock id="i-c87521204af2ecf1">256 för utskottet</textBlock>
    <textBlock id="i-99562fce5faa78b0">40 för res. 3</textBlock>
    <textBlock id="i-cbee1a6c5c55dd16">25 avstod</textBlock>
    <textBlock id="i-bc14822972769814">28 frånvarande</textBlock>
    <textBlock id="i-8e1b8022de5651b1">Kammaren biföll utskottets hemställan.</textBlock>
    <textBlock id="i-29e28f762fcc411d">Partivis fördelning av rösterna:</textBlock>
    <textBlock id="i-6b24d29cf55fb070">För utskottet:  118 s, 74 m, 37 kd, 12 c, 15 fp</textBlock>
    <textBlock id="i-0d38e83459152f1e">För res. :      39 v, 1 c</textBlock>
    <textBlock id="i-b4b1169b87ae858d">Avstod: 5 s, 2 kd, 3 c, 15 mp</textBlock>
    <textBlock id="i-16a5fa7e0fcc0433">Frånvarande:    8 s, 8 m, 4 v, 3 kd, 2 c, 2 fp, 1 mp</textBlock>
  </contentBlock>
  <contentBlock page="0" id="i-8f223d0e23d2c3ff">
    <textBlock id="i-62b138aef95bb8b4">Mom. 4 (karenstid för ledamot som lämnat sitt uppdrag)</textBlock>
    <textBlock id="i-0ace1346d4549ca0">1. utskottet</textBlock>
    <textBlock id="i-b4857b24c062ad94">2. res. 5 (m)</textBlock>
    <textBlock id="i-ab3430902cb3178c">Votering:</textBlock>
    <textBlock id="i-ad7ed5a7bab59b0b">238 för utskottet</textBlock>
    <textBlock id="i-5b4d7227fa01c6e8">74 för res. 5</textBlock>
    <textBlock id="i-77643ac181e7c091">8 avstod</textBlock>
    <textBlock id="i-1c79c1a6b823fbaa">29 frånvarande</textBlock>
    <textBlock id="i-78377c953c481ea0">Kammaren biföll utskottets hemställan.</textBlock>
    <textBlock id="i-42ca8e8ca03c5b6b">Partivis fördelning av rösterna:</textBlock>
    <textBlock id="i-761bbbc69a2e88cb">För utskottet:  123 s, 36 v, 37 kd, 12 c, 15 fp, 15 mp</textBlock>
    <textBlock id="i-c3984ebffbe00427">För res. 5:     74 m</textBlock>
    <textBlock id="i-46c7bab4c8d72414">Avstod: 2 v, 2 kd, 4 c</textBlock>
    <textBlock id="i-7342243891fc5def">Frånvarande:    8 s, 8 m, 5 v, 3 kd, 2 c, 2 fp, 1 mp</textBlock>
  </contentBlock>
  <contentBlock page="0" id="i-52e3331847f48a7b">
    <textBlock id="i-d35b5eff5e2591ff">Övriga moment</textBlock>
    <textBlock id="i-8d2624bc13c90436">Kammaren biföll utskottets hemställan.</textBlock>
  </contentBlock>
  <contentBlock page="0" id="i-0aeff1e69f3094c6">
    <textBlock id="i-89459c789d90e830">KU8 Ändringar i lagen (1988:1385) om Sveriges riksbank</textBlock>
    <textBlock id="i-691428d50cc77f60">Mom. 2 (fullmäktiges arbetsuppgifter)</textBlock>
    <textBlock id="i-134b2ff3e4b7d79a">1. utskottet</textBlock>
    <textBlock id="i-001b6a8207195fd4">2. res. 1 (m)</textBlock>
    <textBlock id="i-0b48fcc64c4e4ecc">Votering:</textBlock>
    <textBlock id="i-d318bd9dcb499f3f">245 för utskottet</textBlock>
    <textBlock id="i-b8ee15397a4d0ebf">74 för res. 1</textBlock>
    <textBlock id="i-009171da04d0a693">2 avstod</textBlock>
    <textBlock id="i-d72a3b3242ae9a15">28 frånvarande</textBlock>
    <textBlock id="i-d1b19edafd214048">Kammaren biföll utskottets hemställan.</textBlock>
    <textBlock id="i-6ca6646a4c9f9958">Partivis fördelning av rösterna:</textBlock>
    <textBlock id="i-25b1b975b8430285">För utskottet:  123 s, 39 v, 38 kd, 15 c, 15 fp, 15 mp</textBlock>
    <textBlock id="i-9104d0cffb56adda">För res. 1:     74 m</textBlock>
    <textBlock id="i-6120d8e01850f8c7">Avstod: 1 kd, 1 c</textBlock>
    <textBlock id="i-78dc23fbc4391f64">Frånvarande:    8 s, 8 m, 4 v, 3 kd, 2 c, 2 fp, 1 mp</textBlock>
  </contentBlock>
  <contentBlock page="0" id="i-ff02e7f5a7f5c21a">
    <textBlock id="i-2f2dde5078219ef9">Mom. 3 (riksbankens kreditgivning)</textBlock>
    <textBlock id="i-7a6718c1ab041287">1. utskottet</textBlock>
    <textBlock id="i-ed5d8f4eb2cdf176">2. res. 2 (v)</textBlock>
    <textBlock id="i-dbfea2d8d239bba4">Votering:</textBlock>
    <textBlock id="i-53c5c24f1fbeaf31">276 för utskottet</textBlock>
    <textBlock id="i-ddb9e3c058b1642e">40 för res. 2</textBlock>
    <textBlock id="i-0463f850b7cbad1d">2 avstod</textBlock>
    <textBlock id="i-514afd31b63af9d8">31 frånvarande</textBlock>
    <textBlock id="i-db272769bb8b1391">Kammaren biföll utskottets hemställan.</textBlock>
    <textBlock id="i-e841a03fe8cee42c">Partivis fördelning av rösterna:</textBlock>
    <textBlock id="i-0e3fcc2952d4a022">För utskottet:  123 s, 71 m, 38 kd, 15 c, 15 fp, 14 mp</textBlock>
    <textBlock id="i-317306601ddd0ff3">För res. 2:     1 m, 38 v, 1 mp</textBlock>
    <textBlock id="i-3adbd9c53842b986">Avstod: 1 kd, 1 c</textBlock>
    <textBlock id="i-5bb3cfadf8256e43">Frånvarande:    8 s, 10 m, 5 v, 3 kd, 2 c, 2 fp, 1 mp</textBlock>
  </contentBlock>
  <contentBlock page="0" id="i-4dcea98875392c47">
    <textBlock id="i-4fea29a9d21442bf">Övriga moment</textBlock>
    <textBlock id="i-c0ded3369cb67bcb">Kammaren biföll utskottets hemställan.</textBlock>
  </contentBlock>
  <contentBlock page="0" id="i-2e4e00db4e31cd8e">
    <textBlock id="i-387abc089ff863c9">FiU6 Ändringar i lagen om offentlig upphandling, m.m.</textBlock>
    <textBlock id="i-38b64907cdabc4b4">Kammaren biföll utskottets hemställan.</textBlock>
    <textBlock id="i-b424c2f19befb8d0">Beslut om samlad votering</textBlock>
  </contentBlock>
  <contentBlock page="0" id="i-2dffe35e3e618404">
    <textBlock id="i-e4cb73ca53c36684">På förslag av tredje vice talmannen medgav kammaren att finansutskottets betänkanden FiU7, FiU8,</textBlock>
    <textBlock id="i-503966e8a00b2b33">FiU9 och FiU12, skatteutskottets betänkande SkU3, justitieutskottets betänkande JuU2 samt lagutskottets betänkanden LU1, LU2, LU3, LU4 och LU5 fick avgöras i ett sammanhang efter avslutad debatt.</textBlock>
  </contentBlock>
  <contentBlock page="0" id="i-e65b6b9c31ebb74e">
    <textBlock id="i-850e6c9905660e9a">5 §  Kontoföring av finansiella instrument och kostnadsinformation till fondandelsägare</textBlock>
  </contentBlock>
  <contentBlock page="0" id="i-fb8449ca23100eb2">
    <textBlock id="i-1d54df4965cf47bc">Föredrogs</textBlock>
    <textBlock id="i-6a0a8f06be67f6be">Finansutskottets betänkande 1998/99:FiU7</textBlock>
    <textBlock id="i-8483125b65492dea">Kontoföring av finansiella instrument och kostnadsinformation till fondandelsägare (prop.</textBlock>
    <textBlock id="i-c02d088d570f338d">1997/98:160)</textBlock>
  </contentBlock>
  <contentBlock page="0" id="i-a2119362a2cd2596">
    <textBlock id="i-95733e73834cc178">Anf.  91  FREDRIK REINFELDT (m):</textBlock>
    <textBlock id="i-5556b751a0216855">Fru talman! Dagens lagstiftningsärende är på många sätt mycket olyckligt. Ärendet avslöjar - och det kan man också säga att förmiddagens debatt har gjort - rådande vänstermajoritets syn på den nya globala ekonomin som växer fram i världen. Vi är snabba att skörda frukterna av denna globala ekonomi, dvs. Sverige lever gott på den myckna exporthandeln som den öppna ekonomin genererar. Samtidigt uppvisar vi en stor iver att ibland försöka reglera och återta delar av den avreglering som skedde på 80-talet för att visa något slags missriktad politisk handlingskraft. Dagens ärende om en reglering när det gäller kostnadsinformationen till fondandelsägarna är ett exempel på detta.</textBlock>
    <textBlock id="i-9eb7a7f6130bd09c">Bakgrunden är att fondsparandet har vuxit snabbt i landet. Det kan direkt sägas att konkurrensen på området kunde vara bättre. Det är för några få aktörer ganska enkelt att tjäna stora summor. Men detta är fortfarande en bransch med global tillväxt, med en fondverksamhet som är internationellt beroende och ett lättrörligt sparkapital - med ofördelaktiga villkor i ett land flyttar kapitalet utomlands.</textBlock>
    <textBlock id="i-59707039fa7d4393">Socialdemokraterna har genom att under många år i denna kammare på olika sätt missgynnat direktägande av aktier själva bidragit till framväxten av det myckna fondsparandet, dvs. det passiva fondsparandet som har blivit en särskild svensk modell. Sparandet växer även i andra länder, men i Sverige är det väldigt stort.</textBlock>
    <textBlock id="i-75a59e5f7c2db9b7">Senare i dag är det tänkt att det skall skapas en isolerad nationell reglering här i Sverige. Detta sker trots ett visat intresse från branschens företrädare att själva förbättra informationsgivningen till fondandelsägarna. Det fattades t.o.m. ett beslut i augusti på en konstruktion för att lämna mer information i enlighet med ungefär det som eftersöks i propositionen. Detta sker trots att man inom EU inte kommer att genomföra motsvarande reglering för andra medlemsländer inom EU - alltså ett mindre omfattande regelverk -</textBlock>
    <textBlock id="i-7aa51498c74f70b3">och trots att länder som Luxemburg och Irland redan före den reglering som nu skall antas konkurrerar om det lättrörliga sparkapitalet med lägre skatter och färre regleringar. Detta sker alltså trots att vi redan har mer omfattande reglering i Sverige, ger mer information - delvis lagstadgad - till fondspararna och tar ut högre skatt i Sverige av småspararna än i andra motsvarande konkurrentländer.</textBlock>
    <textBlock id="i-24625f7ad4768652">Allt detta sker för att fånga en förgänglig kvällspressopinion som har uppstått i detta ärende.</textBlock>
    <textBlock id="i-f7d259b3af4d87b3">Låt mig säga att jag tror att det finns en hel del människor som skulle vilja ha mer information om sitt fondandelssparande. Det vore rätt naturligt att de får det om de efterfrågar det. Det sker en utveckling mot mer information. Men det finns somliga andra som skulle vilja ha mindre information, som tycker att det redan i dag råder ett informationsöverskott i förhållande till det sparande man har.</textBlock>
    <textBlock id="i-af4d5a4060db485b">Säkert är att alltför lite intresse inom sektorn inriktas på det som egentligen är viktigare för småspararna, dvs. värdeutvecklingen och avkastningen på det sparande som de har avsatt i olika typer av fonder.</textBlock>
    <textBlock id="i-25d408e3f09d0260">Man kan hävda att propositionen riktar sökljuset fel, eftersom föreslagen reglering blir delvis kontraproduktiv. När en fondförvaltare är framgångsrik - det ser man genom att avkastningen överstiger genomsnittet eller att fondförmögenheten stiger - syns det i en första fas som ett besked om att avgifterna har stegrats. De är oftast kopplade till värdeutvecklingen.</textBlock>
    <textBlock id="i-356c24e4f1ae6068">Med denna propositions synsätt är det ett besked till fondspararna att de borde byta förvaltare, när fondförvaltaren egentligen har visat sig vara framgångsrik.</textBlock>
    <textBlock id="i-9f4da74089168d86">Vi lurar till viss del småspararna att titta på fel faktorer. Det vore bättre att titta på värdeutvecklingen.</textBlock>
    <textBlock id="i-f1feddafe623280c">Dagens beslut fattas i stor iver. Branschen har körts över. Man har försökt att framföra synpunkter till finansutskottet. Där har intresset varit ljumt.</textBlock>
    <textBlock id="i-028044243310de0b">I deras framställan finns en vädjan om att få lite tid till att ställa om systemen för att hinna anpassa sig till det nya regelverket. Under intryck av att detta är en bransch som just nu också har att fundera över</textBlock>
    <textBlock id="i-055ac2ae52efc0ff">EMU:s förändringar på värdepappershandeln och också inför det stundande millennieskiftet har man bett att få ett litet andrum. Men se det har inte riksdagsmajoriteten brytt sig om.</textBlock>
    <textBlock id="i-cac46964f8a2b74f">Jag har inte sett att det har gjorts några analyser av konsekvenserna av dagens beslut, av kostnaderna, som i sista hand kommer att drabba fondandelsägarna, eller av effekterna av den överskottsinformation som riksdagen i dag fattar beslut om.</textBlock>
    <textBlock id="i-a6a3af6d590527bf">Det här beslutet riskerar ånyo - vi har en del andra regler som redan i dag gör det - att uppmuntra kapitalflykt ur landet. Det försämrar möjligheterna till en sysselsättningsökning inom en mycket viktig tillväxtbransch, nämligen finanssektorn. Exempel på fondförvaltare som har meddelat att de som alternativ till Sverige nu tittar på Luxemburg har redan givits i medierna.</textBlock>
    <textBlock id="i-4bbe081ec18b4aa8">Sammanfattningsvis är det ånyo ett exempel, bland många, på hur den svenska vänstern i den här riksdagen, styrd av framför allt Socialdemokraterna, har svårt att förstå eller tycka om den nya globala verklighet, den nya globala ekonomiska ordning, som vi lever inom. Därmed blir man på något sätt svaret skyldig, eftersom det är denna ekonomiska ordning som lägger grunden för mycket av vårt välstånd och vår frihet. Också av det skälet är detta en viktig proposition. Som en randkommentar vill jag påpeka att de partier som väljer en halv reglering inte heller åstadkommer så mycket mer.</textBlock>
    <textBlock id="i-61ad6b1a9c0b397e">Fru talman! Jag vill med detta yrka bifall till reservation 1 till betänkandet.</textBlock>
  </contentBlock>
  <contentBlock page="0" id="i-a481ba3aadf670c1">
    <textBlock id="i-fe0276c265b3092d">Anf.  92  CAMILLA DAHLIN-</textBlock>
    <textBlock id="i-bff51e0847d3fcff">ANDERSSON (fp):</textBlock>
    <textBlock id="i-27002d43c4bc2c6e">Fru talman! Jag tänker använda min tid till att framför allt tala om kostnadsinformation till fondandelsägare.</textBlock>
    <textBlock id="i-0740ecd8d9bb2bca">Det känns oerhört tillfredsställande att vi nu ur ett konsumenträttsligt perspektiv tar tag i möjligheterna för den enskilde att jämföra kostnaderna för sina placeringar i olika fonder.</textBlock>
    <textBlock id="i-31d9fc39fd57df4d">De svenska hushållens sparande i värdepappersfonder har vuxit kraftigt under de senaste åren. Med tanke på den enskildes möjlighet att i det allmänna ålderspensionssystemet placera pensionsmedel i värdepappersfonder, såväl i svenska som i utländska fondföretag, är det mycket viktigt att den enskilde spararen kan jämföra kostnaderna för sina placeringar.</textBlock>
    <textBlock id="i-2094b74897ae07ee">EG-direktivet 85/611 anger en minimistandard beträffande information till andelsägare. Direktivet hindrar inte EU:s medlemsländer att införa ytterligare regleringar vad gäller kostnadsinformation. Eftersom variationen av olika kostnader som tas ut ur en värdepappersfond är stor är det viktigt att det finns bra jämförelsetal.</textBlock>
    <textBlock id="i-b525556e15873910">Lagstiftningen bör utformas med försiktighet.</textBlock>
    <textBlock id="i-6a3803fa3c799dba">Med en svensk lagstiftning vad gäller en större reglering över kostnadsinformationen når vi inte t.ex.</textBlock>
    <textBlock id="i-369735d29ad72cd1">utländska fondbolag. Det är viktigt att de svenska fondbolagen åläggs åtgärder som de rimligen kan vidta utan att tillfogas större kostnader än andra på marknaden befintliga konkurrenter. Det är högst väsentligt att en sparare kan erhålla en kostnadsbild av uttagen som vederbörande kan använda för att jämföra mellan andra på marknaden befintliga fondförvaltare. Här gäller då att skapa ett system som faktiskt ger spararna rättvisande jämförelsetal.</textBlock>
    <textBlock id="i-07f11c0283422ea9">I propositionen föreslås att förvaltningsavgiften skall redovisas och därtill alla andra kostnader som belastar fondförmögenheten. Som exempel på övriga kostnader anges courtage, andra transaktionskostnader, avgifter vid investeringar i utlandet, räntekostnader för fondbolagens upplåning, skatter, osv.</textBlock>
    <textBlock id="i-c17af1f6c714004a">Detta skapar en gigantisk räkneuppgift för både fondbolagen och den myndighet som skall handlägga pensionspremiesystemet, dvs. att hitta nyckeltal för att sedan kunna fördela de här kostnaderna på respektive sparare. Ligger det inte här en risk för att detta leder till schabloniseringar i stället för exakta kostnadsredovisningar och att ökade kostnader för detta merarbete i slutändan drabbar konsumenterna?</textBlock>
    <textBlock id="i-09d3f06a3fdb3b71">För att summera vill jag framhålla att en ökad individuell kostnadsinformation till den enskilde spararen i fondbolag är varmt välkommen ur konsumentens perspektiv. Att finna för den enskilde spararen jämförbara nyckeltal, som underlättar dennes beslut i val av fondplaceringar, är mycket viktigt.</textBlock>
    <textBlock id="i-01f6990f1eecf214">I propositionen föreslås att en total kostnadsredovisning skall erhållas och att denna skall redovisas i två delposter: förvaltningskostnader och övriga kostnader. Här läggs då ansvaret på den enskilde spararen att själv räkna ut vad som utgör posten för "övriga kostnader", och några säkra jämförelsetal uppnår man inte med denna lösning.</textBlock>
    <textBlock id="i-22e312c98eef25c4">I stället vill vi i Folkpartiet liberalerna att den enskilde spararen skall erhålla en redovisning av kostnaderna uppdelade i tre väsentliga kostnadsområden:</textBlock>
    <textBlock id="i-e791bcd130051cce">förvaltning, förvaring och tillsyn. Med denna uppdelning uppnår man en enhetlig redovisning mellan bolagen, och konsumenten får konkreta jämförelsetal som underlättar spararens möjlighet att välja fond.</textBlock>
    <textBlock id="i-82ecda8d708690ce">Ett rättvisande redovisningssystem för kostnader vad gäller information om courtage, skatter etc. är mer avhängigt av den enskilde placerarens individuella avkastning på sitt kapital och behöver längre tid att tas fram. Därför bör inte en snävare reglering tillskapas än vad den enskilde spararen är betjänt av, utan detta bör utredas vidare.</textBlock>
    <textBlock id="i-c0f9e5e276e6f1cb">Därför, fru talman, yrkar jag bifall till reservation nr 2.</textBlock>
  </contentBlock>
  <contentBlock page="0" id="i-95060d14762ce86b">
    <textBlock id="i-867f371d0f212791">Anf.  93  BENGT SILFVERSTRAND (s):</textBlock>
    <textBlock id="i-090b3fbf271906c1">Fru talman! Jag noterade att Fredrik Reinfeldt fann det olyckligt att det var en vänstermajoritet som låg bakom förslaget om lagreglering. I den vänstermajoriteten ingår socialdemokrater, vänsterpartister, miljöpartister, kristdemokrater och folkpartister. Det var en ny konstellation och en ny beteckning på en vänstermajoritet i den här frågan. Det är onekligen intressant att notera. Moderaterna är nämligen ensamma om att motsätta sig en lagstadgad skyldighet för fondbolagen att informera de enskilda spararna och andelsägarna om vilka kostnader som är förknippade med andelsinnehavet.</textBlock>
    <textBlock id="i-d57673be9f42f7bb">Som framgått av de inlägg som har förekommit hittills innehåller detta ärende betydligt mer av politisk sprängkraft än vad som döljer sig under den tämligen harmlösa rubriken Kontoföring av finansiella instrument och kostnadsinformation till fondandelsägare.</textBlock>
    <textBlock id="i-c7d40b0e64864d51">Vad först gäller kontoföringen av finansiella instrument är utskottet helt enigt, och jag yrkar bifall till utskottets hemställan på denna punkt.</textBlock>
    <textBlock id="i-ddf12b867aa8a985">De s.k. fondbolagen, dvs. aktiebolag som förvaltar värdepappersfonder för enskilda andelsägare, har under senare tid blivit föremål för en ständigt ökad uppmärksamhet från såväl mediers som myndigheters sida. Uppmärksamheten och den växande kritiken mot fondbolagen riktar sig dels mot uppenbara brister i marknadsföringen, bl.a. ofullständiga upplysningar om de risker som är förknippade med den produkt som erbjuds, dels mot bristande information till den enskilde andelsägaren, dvs. konsumenten av tjänsten, om de avgifter som denne får betala för fondandelarnas förvaltning, förvaring m.m.</textBlock>
    <textBlock id="i-a6570b22c4b04951">Propositionens förslag om att införa en lagreglerad skyldighet för fondbolagen att dessa årligen skall informera andelsägarna om de totala kostnader som belastat fonden och hänför sig till andelsinnehavet bygger på ett gediget erfarenhetsunderlag.</textBlock>
    <textBlock id="i-df6d129518cc1fb6">Bara under de tre senaste åren har hushållens direktägda innehav av fondandelar ökat från 125 till ca</textBlock>
    <textBlock id="i-81b8a79d8907a378">270 miljarder kronor. Därtill skall läggas de fondandelar hushållen äger indirekt, t.ex. genom sparande i försäkringar. Det rör sig här om en dramatiskt växande marknad av konsumenttjänster. Hur disponerar då fondbolagen de avgifter man tar ut av konsumenterna, och vilken information får konsumenterna om de avgifter de betalar?</textBlock>
    <textBlock id="i-7aefce72c1949380">Låt mig först konstatera att fondbolagen genomgående redovisar en synnerligen god lönsamhet.</textBlock>
    <textBlock id="i-b77f3601a2b320d7">Denna lönsamhet förstärks uppenbarligen av höga och i vissa fall t.o.m. oskäliga förvaltningsavgifter, vilka bara i begränsad utsträckning går till faktisk förvaltning. En undersökning som genomfördes för inte så lång tid sedan visar att inget av marknadens fyra största fondbolag avsatt mer än 20 % av förvaltningsavgifterna till ren förvaltning. Av de fondavgifter som marknadens största fondbolag - Föreningssparbanken Robur - tog in under 1997 avsattes bara</textBlock>
    <textBlock id="i-a83f136883c80334">12 % till faktisk förvaltning, dvs. analys, köp och försäljning av värdepapper. Resten gick till marknadsföring, vinst och bidrag till bankkontoren - detta trots att fondavgiften har rubriken Förvaltningsavgifter. Vad säger moderater, folkpartister och kristdemokrater om en sådan marknadsföring? Ser vi sedan saken ur den enskilde spararens perspektiv ser vi att denne i många fall genom denna orimliga avgiftssättning fått se uppemot en fjärdedel av sitt nysparande under 1997 försvinna i avgifter.</textBlock>
    <textBlock id="i-a7a81e3e778708ef">Det är mot denna bakgrund man skall se de starkt växande kraven från de enskilda spararna om en betydligt bättre kostnadsredovisning från fondbolagens sida. 70 % av de tillfrågade totalt 1 550 fondspararna visste inte om hur stor deras avgift till fondbolagen var. Sex av tio fondsparare efterlyste mot denna bakgrund en specifikation av avgiften i kronor och ören.</textBlock>
    <textBlock id="i-cd847dafecaed46e">Det är alltså de individuella - de enskilda - sparare som inte minst moderaterna i många sammanhang talar sig varma för som ställer dessa krav. Man vill från spararnas sida ha en konkret detaljerad redovisning av sina kostnader i kronor och ören.</textBlock>
    <textBlock id="i-30b39aeaf8fb9ff3">Trots detta klart redovisade behov av en bättre information till enskilda sparare i värdepappersfonder, och trots ökade krav från de enskilda konsumenterna på en fylligare och tydligare kostnadsredovisning, reserverar sig Moderaterna, Kristdemokraterna och</textBlock>
    <textBlock id="i-7423337d686972b7">Folkpartiet mot att propositionens förslag skall vinna riksdagens bifall. Moderaterna vill inte ha någon lagreglering om individuell kostnadsinformation över huvud taget, och Kristdemokraterna och Folkpartiet bara delvis.</textBlock>
    <textBlock id="i-eaeb8ee61f627b6a">Moderaterna motiverar sitt avslag med att hänvisa till rekommendationer från Fondbolagens Förening om att redovisa den - observera nu ordet - kollektiva kostnadsbelastningen i olika fonder. Observera att ordet "kollektiva" har revalverats i moderat argumentation. Det brukar inte duga i andra sammanhang.</textBlock>
    <textBlock id="i-2c322a177ab087f4">Man hänvisar vidare till att bara svenska och inte utländska fondbolag omfattas av lagförslaget, vilket man befarar skall snedvrida konkurrensen på marknaden.</textBlock>
    <textBlock id="i-fd502e37500658b8">Kristdemokrater och folkpartister erkänner klädsamt behovet av en förbättrad information till konsumenterna, men vill inskränka denna information till att enbart omfatta kostnaderna för förvaltning, förvaring och tillsyn. Man bortser då från andra kostnader som också tas ut ur fondtillgångarna, t.ex. courtage och andra transaktionskostnader, vilka i många fall har stor betydelse för den totala kostnadsbilden. Dessa kostnader varierar från fond till fond. Det gör det givetvis svårt för den enskilde spararen att få en överblick över vilka kostnader som är förenade med sparandet i en värdepappersfond.</textBlock>
    <textBlock id="i-e56100eea3ba5906">En fylligare och tydligare individuell kostnadsinformation ökar givetvis de enskilda spararnas möjligheter att avgöra vilken fond som är mest kostnadseffektiv. Detta borde sätta ett visst tryck på de enskilda fondbolagen, vilket i sin tur kan leda till lägre förvaltningskostnader och en sundare konkurrens på marknaden - något som inte minst moderaterna i andra sammanhang brukar framhålla betydelsen av.</textBlock>
    <textBlock id="i-35356873ebce638d">Jag vill avsluta med att understryka vikten av att även fondsparare inom det individuella pensionssparandet och fondförsäkringssparandet blir delaktiga av samma individuella kostnadsinformation som övriga fondsparare och att regeringen snarast möjligt återkommer med ett förslag om hur en bestämmelse som även omfattar denna grupp närmare skall utformas.</textBlock>
    <textBlock id="i-907ac20a227f8111">Fru talman! Jag yrkar avslag på reservationerna och bifall till utskottets hemställan på samtliga punkter.</textBlock>
  </contentBlock>
  <contentBlock page="0" id="i-2c111ff6811edeb9">
    <textBlock id="i-6e6bf4fc8231b337">Anf.  94  FREDRIK REINFELDT (m) replik:</textBlock>
    <textBlock id="i-38cbeff45de35f64">Fru talman! Bengt Silfverstrand valde lite selektivt hörande när det gällde mitt inlägg. Jag har på intet sätt motsatt mig ökad information till fondandelsägare. Moderaterna är ett parti som tror på konkurrens. Jag nämnde också att konkurrensen kan behöva förbättras på detta område. Jag tror bara att lagstiftningsvägen är fel och dessutom i detta fall tilltagen alldeles för snabbt. Jag tror att en reglering som påförs en dynamisk tillväxtmarknad, som vi här talar om, snabbt blir omodern och i många fall säkert kommer att motverka sitt syfte. I det fallet får den som lever se.</textBlock>
    <textBlock id="i-6b415784740126e3">Jag har två vägar ut ur detta som jag skulle vilja testa på Bengt Silfverstrand. Den ena kommer från</textBlock>
    <textBlock id="i-1288bc6d2467c76e">Björn Sunesson i Svenska Dagbladet Näringsliv från i söndags: "Ett annat sätt att öka pressen mot fondbolagen är att sälja sina fondandelar och själv knåpa ihop en egen aktieportfölj. Då slipper du allt vad förvaltningsavgifter heter". Han avslutar på ett annat ställe: "det vore bättre för aktiemarknaden med miljontals enskilda, aktiva aktiesparare än miljontals passiva fondsparare som överlåter allt till fondförvaltarna".</textBlock>
    <textBlock id="i-42fc2a0e43bbf427">Kan Bengt Silfverstrand ställa sig bakom denna beskrivning? Om vi kunde hitta vägar att mer aktivt uppmuntra ett direkt aktieägande i Sverige tror jag att moderaterna och socialdemokraterna skulle kunna göra någonting väldigt gott för Sverige och för Sveriges utveckling.</textBlock>
    <textBlock id="i-68ee82fae693d845">Det andra gäller just tilltron till självreglering. Jag nämnde den iver med vilken denna lagstiftning har tagits fram. Här fanns en vilja att diskutera och fatta beslut om en självreglering från branschen själv.</textBlock>
    <textBlock id="i-015adfa1cd0d0548">Trots detta skriver utskottet i sin majoritetstext att något sådant intresse inte har funnits. Varför denna iver? Varför inte försöka att lyssna och följa delar av en svensk tradition som har handlat om att självreglering är bra inom marknadsekonomins ram?</textBlock>
  </contentBlock>
  <contentBlock page="0" id="i-012157c1765d5818">
    <textBlock id="i-280ed46cf74ba8c2">Anf.  95  BENGT SILFVERSTRAND (s) replik:</textBlock>
    <textBlock id="i-b83e96a221e742ca">Fru talman! Det är i och för sig riktigt att intresset för att informera från fondbolagens sida har ökat sedan processen har kommit i gång och propositionen lagts fram. Men det man vill ge, och det som man så sent som i augusti presenterade i detta avseende, var en kollektiv information. Man skulle redovisa i klump. Man ville inte gå med på att redovisa för varje enskild andelsägare. Det är det som är problemet. Det är alltså otillräckliga initiativ som har tagits från fondbolagen själva. Det är mot denna bakgrund som vi anser att lagreglering är nödvändig.</textBlock>
    <textBlock id="i-b8185ef378e1db89">Vi kan se vad Fondbolagens Förening i ögonblick av klarsyn själv skriver i Dagens Industri den 20</textBlock>
    <textBlock id="i-57c3174799cf9524">november: "Men för att behålla kunderna och få nya krävs ständiga förbättringar. Därför är det viktigt att vara lyhörd och lyssna på kundernas krav".</textBlock>
    <textBlock id="i-539f523af1727a0a">Det är väl att lyssna på de individuella småspararna om man inför en lagstadgad skyldighet att informera när sju av tio anser att de inte får tillräcklig information och när sex av tio fondsparare kräver att få detaljerad information?</textBlock>
  </contentBlock>
  <contentBlock page="0" id="i-7b8af9cf8d0214c0">
    <textBlock id="i-ba49c0b17c67b54e">Anf.  96  FREDRIK REINFELDT (m) replik:</textBlock>
    <textBlock id="i-a92d4ab5b2ab67f1">Fru talman! Jag tror att poängen är frågan om vem som skall lyssna, Bengt Silfverstrand. Är det branschfolket och värdepappersbolagen, eller är det riksdagsledamöterna? Det är väl det som är själva grundfrågan här. Det är inte alltid så lyckligt att riksdagsledamöter träder in i den typ av kund-aktörförhållanden som det handlar om och lagstiftar på ett sätt som låser marknaden vid ett arbetssätt - detta i en dynamisk tillväxtbransch, som jag nämnde. Dessutom har regleringen den egenheten att det är en nationell avvikande svensk reglering som gäller svenska bolag här i Sverige, men som inte gäller utländska bolag som är aktiva i Sverige på samma sätt. Det finns alltså en risk att man via denna nationella reglering pressar kapital och också delar av dessa fondbolags verksamhet ut ur Sverige.</textBlock>
    <textBlock id="i-85f1e6e0a15975f1">Jag vet faktiskt inte vem som är vinnare på det.</textBlock>
    <textBlock id="i-b58b42307dc823b4">Jag vet att det förminskar möjligheterna att få god sysselsättningsutveckling i Sverige. Och då tycker jag inte att man har företrätt landets småsparare väl. Jag menar att den efterfrågan på ökad information som förvisso finns hos vissa fondandelsägare var branschen på väg att självreglera. Och om det inte var det perfekta systemet som hade kommit fram i augusti, hade vi kunnat vänta och avvakta och se detta växa fram i en naturlig självreglering. Men nu tog ivern överhanden, och jag får lov att säga att det inte är första gången som det har skett i Sverige.</textBlock>
  </contentBlock>
  <contentBlock page="0" id="i-ce23de23f8357909">
    <textBlock id="i-39cb8b3c79ce1ac1">Anf.  97  BENGT SILFVERSTRAND (s) replik:</textBlock>
    <textBlock id="i-f3a46b84304f9d0e">Fru talman! Riksdagsledamöter skall lyssna på människorna. I det här fallet handlar det om de växande skaror som föredrar att spara på detta sätt i fonder. Det är precis vad vi har gjort genom att tillmötesgå de sparare som tycker att det är alldeles självklart att man skall ha information och få reda på hur mycket man betalar i avgifter.</textBlock>
    <textBlock id="i-ce47f129ded86d55">Moderaterna bekämpade ju som bekant frenetiskt kollektiva löntagarfonder. Men kollektiva sparfonder utan individuell kostnadsinformation och anknytning har man tydligen ingenting emot.</textBlock>
  </contentBlock>
  <contentBlock page="0" id="i-843a329c40b448f8">
    <textBlock id="i-cf1a92947c9ed2e8">Anf.  98  CAMILLA DAHLIN-</textBlock>
    <textBlock id="i-70027081a6eac3f0">ANDERSSON (fp) replik:</textBlock>
    <textBlock id="i-aedfcce1e2de8ae5">Fru talman! Vi i Folkpartiet framhåller verkligen vikten av att man kan skapa en individuell kostnadsinformation, så att konsumenten verkligen kan ha nytta av den och kunna göra jämförelser med andra fonder. Därför föreslår vi tre områden som konsumenten kan ha  nytta av att kunna jämföra.</textBlock>
    <textBlock id="i-fc13bf0b6b430773">Att blanda in transaktionskostnader, courtage och liknande, som mer är relaterade till den enskildes placeringar, ser vi i dag som ett problem. Det gynnar inte konsumenten så att han eller hon skall kunna göra en rättvis jämförelse. Vi föreslår därför att man inte reglerar detta i dag utan att man låter detta utredas vidare.</textBlock>
  </contentBlock>
  <contentBlock page="0" id="i-1525a7f8628d2405">
    <textBlock id="i-f1a93693bf5bb90e">Anf.  99  BENGT SILFVERSTRAND (s):</textBlock>
    <textBlock id="i-80552e62c504df24">Fru talman! Kristdemokrater och folkpartister är mer insiktsfulla än moderaterna genom att de har kommit fram till att man skall lyssna på de enskilda spararna när de vill ha information. Men det är en halvkväden visa. Man tycks från Folkpartiets och</textBlock>
    <textBlock id="i-1ff9fec68dbc6327">Kristdemokraternas sida tro att det bara är förvaltningskostnaderna som kan och bör redovisas. Men förvaltningskostnaderna är en del av problemet. Det finns även en rad andra kostnader som är betydelsefulla för den enskilde spararen. När man ser exempel på att kostnaderna äter upp en fjärdedel av den tillväxt som den enskilde spararen har haft på sitt sparande, då måste man väl, i detta fall från Folkpartiets sida, fundera på vad som bör göras utöver det som nu sker. Man har från Folkpartiets och Kristdemokraternas sida inte lyckats eller orkat med att löpa hela linan ut. Och det finns ju inga logiska skäl till att man skall utelämna så betydelsefulla kostnader som courtage och andra transaktionskostnader.</textBlock>
  </contentBlock>
  <contentBlock page="0" id="i-e880668357a4f801">
    <textBlock id="i-d1ce776571582e7d">Anf.  100  CAMILLA DAHLIN-</textBlock>
    <textBlock id="i-15cd158efcdfe83f">ANDERSSON (fp):</textBlock>
    <textBlock id="i-e0bc28994470d11e">Fru talman! Jag vill göra en rättelse av informationen. Vi lyfter fram de tre väsentliga områdena som utöver förvaltning är förvaring och tillsyn. Vi finner att det är dessa tre områden som fondbolagen i dag mäktar med att ganska omgående ta fram nyckeltal på och som gör att konsumenten kan använda sig av dem vid val av fondbolag. I dag tycker vi inte att courtage och andra avgifter som mer är att hänföra till den individuella placeringen skall anges, eftersom vi anser att det ger missvisande information till konsumenten. Det är ur det konsumenträttsliga perspektivet som vi tycker att det i dag är att överreglera att ta med detta.</textBlock>
  </contentBlock>
  <contentBlock page="0" id="i-28d4de587922fa03">
    <textBlock id="i-bb61e3a012dfff30">Anf.  101  BENGT SILFVERSTRAND (s):</textBlock>
    <textBlock id="i-7954d3b2c7b63c0c">Fru talman! Jag kan ta några exempel som visar vad Folkpartiet och Kristdemokraterna inte tycker är så betydelsefullt i dessa sammanhang. Förutom courtage i samband med förvärv och försäljning av fondpapper handlar det om avgifter och andra pålagor vid investeringar i utlandet. Det handlar om räntekostnader som fonden betalar för kortfristig upplåning. Det handlar om premier vid inlåning av fondpapper. Det är alltså en stor del av dessa kostnader som de enskilda spararna här tvingas betala och som</textBlock>
    <textBlock id="i-db21a303b177dc4e">Folkpartiet och Kristdemokraterna inte tycker att man bör redovisa.</textBlock>
    <textBlock id="i-98c5b71a15a0440b">Det är intressant att notera vad Sveriges Aktiesparares Riksförbund, som ju i andra sammanhang brukar stöttas varmt av de borgerliga partierna, uttalar.</textBlock>
    <textBlock id="i-033f239725c7a9a3">Sveriges Aktiesparares Riksförbund konstaterar:</textBlock>
    <textBlock id="i-321b8d3299c34a43">På längre sikt torde inte dessa kostnader för de svenska fondbolagen bli särskilt betungande. Men det är en fördel för den enskilde spararen att kostnaderna redovisas på ett tydligt sätt. Det finns inte skäl att befara att en lagstadgad kostnadsinformation skulle medföra att svenska fondbolag tappar marknadsandelar i förhållande till utländska alternativ.</textBlock>
    <textBlock id="i-e6799590a8a0d744">Så långt Sveriges Aktiesparares Riksförbund.</textBlock>
    <textBlock id="i-a1f20fc823147a44">Vad detta handlar om är att Moderaterna har ställt sig på fondbolagens sida mot konsumenterna och de enskilda spararna. Folkpartiet och Kristdemokraterna har bara orkat med halva vägen. Intresset ljuger aldrig.</textBlock>
  </contentBlock>
  <contentBlock page="0" id="i-74c8dbee5770dc18">
    <textBlock id="i-622554b05c539052">Anf.  102  AGNE HANSSON (c):</textBlock>
    <textBlock id="i-bf4a77ed69ddf33a">Fru talman! Även Centerpartiet står bakom samtliga punkter i detta betänkande. Vi gör det utan att för den skull känna oss som tillhörande någon särskild vänstermajoritet i denna kammare med en särskild form av regleringsiver. Vi känner oss snarare tillhöra en majoritet som stärker det enskilda konsumentintresset, det enskilda sparandet och hushållssparandet.</textBlock>
    <textBlock id="i-c4dd92c7abc708f5">Det har framhållits av flera här i debatten att sparandet i värdepappersfonder har ökat och fått ett stort genomslag hos det svenska folket. Det är riktigt. Det finns väl då anledning att också se till att vi har riktiga och korrekta regler som styr detta sparande så att vi kan öka det ytterligare. Det enskilda sparandet är bra. Ett stort privat sparande, ett hushållssparande, är nämligen bra för svensk ekonomi, det är bra för riskkapitalförsörjningen i näringslivet, och det är bra för den egna ekonomin. Det är också bra för bankerna och för fondbolagen, inte minst i den meningen att det har genererat kraftiga vinster genom den förvaltning som de har jobbat med. Och det är inget fel att tjäna pengar. Men avgiftsuttaget har hittills varit svårt, för att inte säga omöjligt, för den enskilde spararen att kontrollera. Det är rimligt att man, när man utnyttjar en tjänst, också får veta vad den tjänsten kostar. Därför är det rimligt att fondbolagen blir skyldiga att redovisa sina avgiftsuttag. En öppenhet i fråga om avgiftsuttaget ger också bättre förutsättningar för en öppen konkurrens om tjänsterna gentemot kunderna från fondbolagens sida. Låt vara att det endast låter sig göras mellan svenska fondbolag efter ett genomförande av de förslag som vi nu diskuterar och skall besluta om. Det främjar också ett mindre passivt aktiesparande.</textBlock>
    <textBlock id="i-9c1b0a8e814b8984">Centerpartiet står alltså i allt väsentligt bakom förslagen om att en öppen redovisning av avgifter sker på varje andelsinnehav. Det är en viktig konsumentpolitisk åtgärd. En lagregel om individuell kostnadsinformation för andelsägare i värdepappersfonder stärker den enskilde "sparkonsumentens" ställning på marknaden.</textBlock>
    <textBlock id="i-e0df7a49fec7d9ec">Den här debatten är något märklig, vilket har berörts lite i det avseendet att de som oftast talar sig varma för en individuell syn på saker och ting förordar en kollektiv kostnadsredovisning från olika fonder, medan de som annars brukar tala om kollektivet nu föreslår en individuell redovisning för varje andelsägare. Vi förordar en sådan individuell och friare insyn från den enskilde i redovisningen, vilket också ger förutsättningar för att stärka den enskilde konsumenten och alla enskilda "sparkonsumenter" som kollektiv.</textBlock>
    <textBlock id="i-1686b24c57363906">Det finns ett problem i detta sammanhang, nämligen att denna lagreglering träffar endast inhemska fonder, inte fonder med utländskt hemvist. Därför är det viktigt att regeringen också fullföljer frågan och driver kravet på en öppen redovisning även i EU och i de internationella forum som här är aktuella. Det är högst lämpligt att ta upp det på EU-nivå i samband med den översyn av direktiven som pågår där.</textBlock>
    <textBlock id="i-58fa901414472616">Det är också viktigt att följa frågan så att inte en snedvriden konkurrens uppstår - i dessa fall mellan fondbolagsförvaltare med hemvist i Sverige och utom</textBlock>
    <textBlock id="i-2f9e21d7593dcf0c">Sveriges gränser. Jag utgår från att så kommer att ske.</textBlock>
    <textBlock id="i-1c14c0e4be3b137d">Med detta ber jag, fru talman, att få yrka bifall till hemställan i betänkandet i dess helhet.</textBlock>
  </contentBlock>
  <contentBlock page="0" id="i-35ab6fbf89294e35">
    <textBlock id="i-e2fdd643c4f0180e">Överläggningen var härmed avslutad.</textBlock>
    <textBlock id="i-e3610f342f2085a0">(Beslut fattades efter 15 §.)</textBlock>
  </contentBlock>
  <contentBlock page="0" id="i-f4a1a972d4fbd510">
    <textBlock id="i-b677bee56f55ec92">6 §  Höjning av Sveriges insats i Internationella valutafonden, m.m.</textBlock>
  </contentBlock>
  <contentBlock page="0" id="i-06e764f6ea875a58">
    <textBlock id="i-b4ce9ed107158b94">Föredrogs</textBlock>
    <textBlock id="i-281b46b8b632f8a3">Finansutskottets betänkande 1998/99:FiU8</textBlock>
    <textBlock id="i-6b038a8f2802513d">Höjning av Sveriges insats i Internationella valutafonden, m.m. (prop. 1997/98:162)</textBlock>
  </contentBlock>
  <contentBlock page="0" id="i-59c72d1d30771de8">
    <textBlock id="i-4b541d626e749608">Tredje vice talmannen konstaterade att ingen talare var anmäld.</textBlock>
  </contentBlock>
  <contentBlock page="0" id="i-3e2e4cb69253e03b">
    <textBlock id="i-43190be0cbe374af">(Beslut fattades efter 15 §.)</textBlock>
  </contentBlock>
  <contentBlock page="0" id="i-592006ba9c147b15">
    <textBlock id="i-e7d4849e6f7b483b">7 §  Allmänna pensionsfondens verksamhet år</textBlock>
    <textBlock id="i-dcd40887dc8829da">1997</textBlock>
  </contentBlock>
  <contentBlock page="0" id="i-99c3db68019630e9">
    <textBlock id="i-6072abd04db0e1c8">Föredrogs</textBlock>
    <textBlock id="i-f4c69ce578090b71">Finansutskottets betänkande 1998/99:FiU9</textBlock>
    <textBlock id="i-891206cdc676ff05">Allmänna pensionsfondens verksamhet år 1997 (skr.</textBlock>
    <textBlock id="i-0ca363bf20f6f094">1997/98:163)</textBlock>
  </contentBlock>
  <contentBlock page="0" id="i-01a91ad717ce4fe0">
    <textBlock id="i-ce2e193c938c9ba7">Anf.  103  PETER ERIKSSON (mp):</textBlock>
    <textBlock id="i-462ce05494afbc7c">Fru talman! Från Miljöpartiets sida har vi skrivit en motion med anledning av den skrivelse som lämnats om Allmänna pensionsfondens verksamhet.</textBlock>
    <textBlock id="i-33830eca43377f76">Motionen går ut på att visa att vi anser att AP-</textBlock>
    <textBlock id="i-30a4386b65fde825">fonderna bör få etiska regler kring hur man skall placera sina aktiemedel och även i andra fall, t.ex. när det gäller obligationer. För alltfler placerare runt om i världen börjar det ju bli allt viktigare att ha klara och entydiga regler på det etiska området när det gäller hur man skall placera.</textBlock>
    <textBlock id="i-56956b00cad47ed0">Pengar är makt, och pengar kan användas både bra och dåligt. Har man väl genomarbetade etiska regler finns det åtminstone skäl att tro att de används litet bättre än annars.</textBlock>
    <textBlock id="i-87c0e1106572f855">I svaret på motionen sägs att det redan finns tankar om att utveckla en placeringspolicy. Vår idé är dock att det skall vara en mycket tydligare etisk inriktning. Jag menar att ett bifall till motionen skulle vara ett starkt stöd också för Finansdepartementet när det gäller att komma i gång med arbetet på ett mer uttalat mål om att skaffa sig en etisk grundtanke bakom de placeringar som finns när det gäller AP-</textBlock>
    <textBlock id="i-1aaf731dfb953ea2">fonderna. Det skulle sluta med att man varje år lämnar en redogörelse för hur de här villkoren har uppfyllts från AP-fondernas sida.</textBlock>
    <textBlock id="i-dba73f72ea788a9b">Jag yrkar alltså bifall till reservationen.</textBlock>
  </contentBlock>
  <contentBlock page="0" id="i-3ad55088f740281c">
    <textBlock id="i-1ba1c378d2fbecf4">Anf.  104  CARIN LUNDBERG (s):</textBlock>
    <textBlock id="i-331f2c5f6666dddc">Fru talman! Peter Eriksson och Miljöpartiet anser att det är angeläget att AP-fonderna skaffar sig en etisk policy för sina investeringar. Liknande synpunkter framfördes också i fjol i samband med regeringens skrivelse i samma ärende. Finansutskottet ansåg då, liksom regeringen, att det fanns brister i de närmaste målen för verksamheten som AP-</textBlock>
    <textBlock id="i-d68dce1f9fe60f1d">fondsstyrelsen hade beslutat om. Riksdagen instämde i kritiken mot fondstyrelsernas mål beträffande såväl målens innehåll som deras precision.</textBlock>
    <textBlock id="i-32e5d008153d976e">I årets skrivelse följer regeringen upp den här kritiken och anser återigen att fondstyrelserna bör se över sina målformuleringar för att möjliggöra en bra utvärdering.</textBlock>
    <textBlock id="i-cc2fd8eecd765d48">Under finansministerns ledning bedrivs också ett arbete i en parlamentarisk arbetsgrupp för att se över</textBlock>
    <textBlock id="i-ee159821dfd3a1a1">AP-fondens organisation och placeringsregler. Arbetsgruppen har meddelat att man avser att lägga fram sina förslag under hösten 1998.</textBlock>
    <textBlock id="i-ead8b2ded47aeff6">Visserligen, fru talman, närmar sig hösten sitt slut</textBlock>
    <textBlock id="i-a882319b787c9617">- det blir extra tydligt när man ser juldekorationerna i affärerna och vet att det är första advent till helgen -</textBlock>
    <textBlock id="i-41cc7845ecef3c21">men arbetsgruppen har för avsikt att slutföra sitt arbete så att de nya riktlinjerna kan träda i kraft år</textBlock>
    <textBlock id="i-7df39800479f9305">2000. Finansutskottet följer traditionerna i denna kammare och föreslår därför att motionen inte skall föranleda någon åtgärd just nu, utan att den skall avslås.</textBlock>
    <textBlock id="i-b42d0731201a053b">Fru talman! Jag yrkar alltså bifall till hemställan i finansutskottets betänkande och avslag på motionerna.</textBlock>
  </contentBlock>
  <contentBlock page="0" id="i-eb345a68ca2ef8ab">
    <textBlock id="i-d0d062d2eed49950">Överläggningen var härmed avslutad.</textBlock>
    <textBlock id="i-5017e3b6e0b60858">(Beslut fattades efter 15 §.)</textBlock>
  </contentBlock>
  <contentBlock page="0" id="i-3f96aae768d3dca5">
    <textBlock id="i-9064833ae4c292a9">8 §  Ny överenskommelse om Nordiska investeringsbanken m.m.</textBlock>
  </contentBlock>
  <contentBlock page="0" id="i-50a03b2b7cc2a5ab">
    <textBlock id="i-9c5d626598e7f3b1">Föredrogs</textBlock>
    <textBlock id="i-d14eb46c87bd1c93">Finansutskottets betänkande 1998/99:FiU12</textBlock>
    <textBlock id="i-6bfa06d0578873cd">Ny överenskommelse om Nordiska investeringsbanken m.m. (Prop. 1998/99:14)</textBlock>
  </contentBlock>
  <contentBlock page="0" id="i-eb00238eacd919fd">
    <textBlock id="i-0a768455f4717d20">Tredje vice talmannen konstaterade att ingen talare var anmäld.</textBlock>
  </contentBlock>
  <contentBlock page="0" id="i-0a7fd3f0e4378bd3">
    <textBlock id="i-aa8d26e28cc05d37">(Beslut fattades efter 15 §.)</textBlock>
    <textBlock id="i-00f5f5f8d049eee0">9 §  Dubbelbeskattningsavtal mellan Sverige och</textBlock>
    <textBlock id="i-553f972d18610e9c">Albanien m.m.</textBlock>
  </contentBlock>
  <contentBlock page="0" id="i-f54db757a8d20e3c">
    <textBlock id="i-825998c3fbff58da">Föredrogs</textBlock>
    <textBlock id="i-da6ce2892a096748">Skatteutskottets betänkande 1998/99:SkU3</textBlock>
    <textBlock id="i-0438e6cb90ab2c16">Dubbelbeskattningsavtal mellan Sverige och Albanien m.m. (prop. 1998/99:12)</textBlock>
  </contentBlock>
  <contentBlock page="0" id="i-864771cdcf4c0104">
    <textBlock id="i-0140ece7a62fd506">Tredje vice talmannen konstaterade att ingen talare var anmäld.</textBlock>
  </contentBlock>
  <contentBlock page="0" id="i-c1a729539e797153">
    <textBlock id="i-e82367fc8a08ead1">(Beslut fattades efter 15 §.)</textBlock>
  </contentBlock>
  <contentBlock page="0" id="i-7316396868b56f9d">
    <textBlock id="i-f21088c77b2de2a1">10 §  Fortsatt giltighet av 1952 års tvångsmedelslag och lagen om hemlig kameraövervakning</textBlock>
  </contentBlock>
  <contentBlock page="0" id="i-2ad71a8c2ed618b0">
    <textBlock id="i-84b2d0a383224878">Föredrogs</textBlock>
    <textBlock id="i-aaa68c6dd74e9689">Justitieutskottets betänkande 1998/99:JuU2</textBlock>
    <textBlock id="i-8dc9ad90a831d4c5">Fortsatt giltighet av 1952 års tvångsmedelslag och lagen om hemlig kameraövervakning (prop.</textBlock>
    <textBlock id="i-73e62b696c5eefbd">1998/99:6)</textBlock>
  </contentBlock>
  <contentBlock page="0" id="i-2774c90aefd33034">
    <textBlock id="i-484c5ac736629e0d">Tredje vice talmannen konstaterade att ingen talare var anmäld.</textBlock>
  </contentBlock>
  <contentBlock page="0" id="i-76ffd8d44015704f">
    <textBlock id="i-e4f28a12b3632a9a">(Beslut fattades efter 15 §.)</textBlock>
  </contentBlock>
  <contentBlock page="0" id="i-ebc3967ccfdf30fd">
    <textBlock id="i-b122343eba0a30f7">11 §  Ändringar i årsredovisningslagarna</textBlock>
  </contentBlock>
  <contentBlock page="0" id="i-c3bbe4074837043e">
    <textBlock id="i-e9734c09de3b5f37">Föredrogs</textBlock>
    <textBlock id="i-550c3a3c3f5a6002">Lagutskottets betänkande 1998/99:LU1</textBlock>
    <textBlock id="i-7d825aff1b9adf09">Ändringar i årsredovisningslagarna (prop.</textBlock>
    <textBlock id="i-28f83e5d0a231ab9">1997/98:118)</textBlock>
  </contentBlock>
  <contentBlock page="0" id="i-d2d58993297fc149">
    <textBlock id="i-60bbfd5fa1f9fd7b">Tredje vice talmannen konstaterade att ingen talare var anmäld.</textBlock>
  </contentBlock>
  <contentBlock page="0" id="i-ed80f24433191787">
    <textBlock id="i-d037d382d8a4bd86">(Beslut fattades efter 15 §.)</textBlock>
  </contentBlock>
  <contentBlock page="0" id="i-57a04036672efec5">
    <textBlock id="i-0af80b82eedd6f5d">12 §  Godtrosförvärv</textBlock>
  </contentBlock>
  <contentBlock page="0" id="i-141a7d2ffdbc8024">
    <textBlock id="i-cfbfe8e2acb08f9d">Föredrogs</textBlock>
    <textBlock id="i-f33930298c4a78b9">Lagutskottets betänkande 1998/99:LU2</textBlock>
    <textBlock id="i-cb393f2c2c5e26f3">Godtrosförvärv (prop. 1997/98:168)</textBlock>
  </contentBlock>
  <contentBlock page="0" id="i-7a18243d0774e366">
    <textBlock id="i-db7c58a7cfc205fa">Anf.  105  ULF NILSSON (fp):</textBlock>
    <textBlock id="i-ac9aee56fbc5c50a">Fru talman! Jag tror att det för många människor är både obegripligt och upprörande att en person som blir bestulen på något inte kan vara säker på att ha kvar äganderätten till det som tagits ifrån honom eller henne när det stulna en dag återfinns.</textBlock>
    <textBlock id="i-5000436459048de7">Den proposition som lagutskottet yttrar sig över är ett förslag till skärpning av rättsreglerna för stöldgods som förvärvats i s.k. god tro. Om en person borde ha misstänkt att överlåtaren saknade rätt till egendomen skall inte köpet betraktas som gjort i god tro. Detta innebär en skärpning jämfört med tidigare lagtext men det är fortfarande, även efter denna lagändring, inte självklart att den rättmätige ägaren får tillbaka det som stulits från honom utan att erlägga betalning.</textBlock>
    <textBlock id="i-e59d700f2da88a8d">Frågan om vem lagen i första hand skall skydda, den ursprunglige ägaren eller den som köpt en vara i god tro, kan naturligtvis diskuteras. Båda kan drabbas oskyldigt av en tredje persons brottsliga handlingar.</textBlock>
    <textBlock id="i-1ea989f4dbaca75a">I valet av huvudprincip blir det ändå naturligt för mig och Folkpartiet att utgå från den ursprunglige ägaren, den som blivit bestulen. Äganderätten uppfattas av de flesta som en viktig rätt, oavsett om det handlar om personliga saker eller om det handlar om dyrare kapitalvaror. Också i flertalet länder i övriga</textBlock>
    <textBlock id="i-358b747f00b725d4">Europa råder den rättsprincip som ger den bestulne ägaren rätt att få tillbaka det stulna, utan att betala någon ersättning. Den som handlade i god tro får i sin tur kräva ersättning av den som sålt de stulna varorna.</textBlock>
    <textBlock id="i-b635f0738e0f28e0">Fru talman! Enligt Folkpartiets uppfattning borde även vi i Sverige vara mogna att redan nu skärpa lagen till förmån för äganderätten.</textBlock>
    <textBlock id="i-14bea987dd2e5364">Regeringen har visserligen aviserat att den tänker återkomma med förslag till förändring av lagen inom detta område, men vi menar att regeringen redan i år skulle kunna lämna ett förslag till lagändring så att lagen mer står i överensstämmelse med det allmänna rättsmedvetandet. Vi menar också att en lagändring som gör det omöjligt att sälja en obetald bil skulle vara möjlig att genomföra snarast. Det är motivet till att jag i dag stöder Rolf Åbjörnssons motion i dessa frågor.</textBlock>
    <textBlock id="i-ee9e342c4075bf3c">Fru talman! Jag yrkar i enlighet med Folkpartiets reservation tillsammans med kristdemokraterna och moderaterna i lagutskottet.</textBlock>
  </contentBlock>
  <contentBlock page="0" id="i-8d5d9b9c648f56e6">
    <textBlock id="i-e75282d933b5a58f">Anf.  106  TANJA LINDERBORG (v):</textBlock>
    <textBlock id="i-1e699c480b37e849">Fru talman! I det här betänkandet behandlar lagutskottet regeringens proposition om godtrosförvärv.</textBlock>
    <textBlock id="i-c7f6fde7ebcf090f">Regeringen föreslår att det i framtiden inte längre skall vara möjligt att köpa stöldgods i god tro. Därför kommer regeringen att inom kort tillsätta en utredning med uppdrag att ta fram ett lagförslag med just den innebörden. Men i avvaktan på utredningsförslaget föreslås att kraven på godtrosförvärv av lösöre skärps. Vidare föreslås att den målsägande som gjort anspråk på beslagtagen egendom skall få tre veckor på sig för att säkerställa sin rätt innan beslaget hävs.</textBlock>
    <textBlock id="i-ee40e7581f1f9acb">Det här lagförslaget föreslås träda i kraft den 1 januari nästa år.</textBlock>
    <textBlock id="i-53f1203b37a9bfae">Jag konstaterar att ett enigt utskott ansluter sig till regeringens förslag. Vi delar regeringens uppfattning att det är angeläget att göra förändringar som försvårar handeln med stöldgods. Däremot är kristdemokraterna, moderaterna och Folkpartiets ledamöter i utskottet mer otåliga än vad majoriteten är. De kräver att regeringen skall återkomma till riksdagen med lagförslag senast den 1 juli nästa år. Reservanterna anser nämligen att det rent lagtekniskt inte behöver vara så komplicerat att få fram ett sådant förslag.</textBlock>
    <textBlock id="i-2737ca048c08181e">Jag vill först erinra kammarens ledamöter om att den princip som nu råder för godtrosförvärv är mycket gammal. När vi nu står i begrepp att ändra princip krävs tid till såväl eftertanke som reflexion. Jag skall ge ett exempel på vad jag menar.</textBlock>
    <textBlock id="i-7ef1150491f2ce7e">Nuvarande godtrosförvärvslag ställer relativt höga krav för att någon skall anses vara i god tro. Om den ursprunglige ägaren hävdar att någon har sålt en vara utan att ha rätt till det är det alltså jag som köpare som måste redogöra för hur det gick till när jag köpte den. Dessutom måste jag göra det sannolikt att omständigheterna var sådana att jag borde ha insett att säljaren inte hade rätt att förfoga över varan. Vi har alla nyligen läst Svensk handels rapport om att det förekommer rätt omfattande stölder hos grossister och att de här varorna sedan återfinns i olika kvartersbutiker. Men om jag går in i min kvartersbutik och köper en chokladkaka utgår jag naturligtvis från att den ursprungligen inte är stulen. Jag handlar alltså i god tro. Eller så ser jag en annons i en tidning. Det är en privatperson som vill sälja en skinnsoffa på grund av en skilsmässa. Personen i fråga behöver snabbt pengar och har egentligen aldrig gillat soffan något vidare.</textBlock>
    <textBlock id="i-410ad8bab7877ea7">Och så har kvittot förkommit av någon anledning. De här omständigheterna är högst trovärdiga. Jag har alltså ingen som helst anledning att betvivla att soffan inte skulle vara stulen. Jag handlar alltså i god tro.</textBlock>
    <textBlock id="i-e984b1cd1f4e2a58">Med det förslag som nu alla partier ställer sig bakom är det i framtiden över huvud taget inte möjligt att handla i god tro när det gäller stöldgods. Jag är övertygad om att kammarens ledamöter inser att det finns svåra gränsdragningsproblem. Därför behövs en mycket noggrann analys utifrån de problem som jag nyss berört och som ju bara är några av de svåra gränsdragningsproblem som vi står inför när vi skall stifta en ny lag. Jag utgår självfallet från att regeringen inte tar längre tid på sig än nödvändigt. Men att tro att det går att fixa fram ett lagförslag till senast den 1</textBlock>
    <textBlock id="i-a76f4041f391bed2">juli tycker jag vittnar om att reservanterna inte tar problemet på allvar. Jag är särskilt förvånad över att en så lagklok person som Rolf Åbjörnsson faktiskt tror att det är möjligt.</textBlock>
    <textBlock id="i-21d1a423cdef97da">Med detta inlägg vill jag yrka bifall till lagutskottets hemställan och avslag på samtliga reservationer.</textBlock>
  </contentBlock>
  <contentBlock page="0" id="i-44a10055e7a3fadc">
    <textBlock id="i-14bd6736cf7ebde4">Anf.  107  RUNE BERGLUND (s):</textBlock>
    <textBlock id="i-16e0c1f168ce05af">Fru talman! Det här betänkandet handlar om godtrosförvärv. När någon köper en vara från någon som inte hade rätt att förfoga över den brukar man säga att köpet gjordes i god tro. Köparen insåg inte att den som sålde saknade rätten att sälja varan, att den ägdes av någon som blivit bestulen eller på annat sätt förlorat sin egendom.</textBlock>
    <textBlock id="i-13ddb8d443e7c312">Den som köpte i god tro, i tron att den som sålde också hade förfoganderätt, får enligt dagens lagstiftning ett visst rättsligt skydd, en äganderätt eftersom köpet gjordes i god tro. Det kallas ett extinktivt förvärv.</textBlock>
    <textBlock id="i-ffc298796f74e3e6">Skälet till att vi så länge tillämpat extinktionsprincipen i Sverige har varit att det ur konsumentsynpunkt har ansetts viktigt med ett konsumentskydd även för den som gör inköp på andrahandsmarknaden. I varje fall i den bemärkelsen att det jag äger och det jag har köpt i god tro skall jag kunna behålla.</textBlock>
    <textBlock id="i-035b828bf4c56ce3">Den svenska lagstiftningen på det här området börjar bli ovanlig i ett internationellt perspektiv. I</textBlock>
    <textBlock id="i-1ed0219a30a5331f">Norge och Finland är det över huvud taget inte möjligt att hävda godtrosförvärv om det visar sig att förvärvet var stöldgods.</textBlock>
    <textBlock id="i-c22cf4bc00b89d9c">Vår syn på andrahandsmarknaden är att den i huvudsak är hederlig och i grunden har varit bra för många konsumenter. Vår nuvarande lagstiftning som bygger på ett förtroende för andrahandsmarknaden, på att den är ren och ärlig, fungerar inte längre. Det är en alltför stor del av andrahandsmarknaden som består av stöldgods och på annat sätt olovligt förvärvad egendom.</textBlock>
    <textBlock id="i-52083ed6ed13692c">Därför tillsätter regeringen nu en utredning som skall undersöka möjligheten att skärpa reglerna för godtrosförvärv. Utredaren skall föreslå regler som går ut på att vindikationsprincipen skall gälla i varje fall vid stöld av lösöre och ta fasta på den ursprunglige ägarens rätt att utan lösen få tillbaka egendom som stulits från honom. Om den ursprunglige ägaren blivit av med sin egendom på annat sätt än genom brott skall utredaren undersöka om det även i fortsättningen går att tillämpa extinktionsprincipen. Utredaren skall lämna sitt förslag senast den 31 december 1999.</textBlock>
    <textBlock id="i-a0cb3527e6b13e0f">Vi tror att den kursändring vi nu gör ligger bättre i linje med medborgarnas allmänna rättsmedvetande.</textBlock>
    <textBlock id="i-00838f45a3cb8624">Det kan verka stötande att en person som mist sin egendom genom stöld eller på annat sätt måste köpa den tillbaka om han inte kan bevisa att godtrosförvärvaren borde ha insett att säljaren saknade rätt att förfoga över egendomen.</textBlock>
    <textBlock id="i-58b7fe7c2cc96934">Den framtida lagen om godtrosförvärv skall visa att samhället sätter gränser, att vi inte under några omständigheter accepterar att handel med stöldgods kan bli en affärsidé på en svart marknad. Det skall inte längre vara möjligt att göra godtrosförvärv av stöldgods.</textBlock>
    <textBlock id="i-ade0dfcb59c8a6f5">I det betänkande som vi nu har att besluta om skärper vi gällande lag på ett par punkter i avvaktan på utredningens förslag. Vi skärper aktsamhetskravet från nuvarande lydelse "borde ha insett att överlåtaren saknade rätt att förfoga över egendomen" till en ny lydelse "borde ha misstänkt att överlåtaren saknade rätt att förfoga över egendomen". Det är en i juridisk mening klar skärpning av aktsamhetskravet.</textBlock>
    <textBlock id="i-7ec20f641cb4b412">Utskottet föreslår också en ändring som innebär att en målsägande skall underrättas om att ett beslag av egendom som han eller hon gör anspråk på kan komma att hävas. För att ge målsägaren möjlighet att säkerställa sin rätt kombineras underrättelsen med en tidsfrist på tre veckor innan beslaget får hävas. Bestämmelsen om underrättelse och tidsfrist skall omfatta alla skeden av förundersökningen och handläggningen av åtalet fram till dess att en domstol har avgjort målet genom dom. Beslaget skall bestå under tidsfristen. Enligt betänkande LU2 föreslås denna lag träda i kraft den 1 januari 1999.</textBlock>
    <textBlock id="i-0f496079cca5af22">Fru talman! Med detta vill jag yrka bifall till hemställan i betänkandet och avslag på reservationen.</textBlock>
  </contentBlock>
  <contentBlock page="0" id="i-10a6387df209eead">
    <textBlock id="i-b94855f593e45644">Anf.  108  ROLF ÅBJÖRNSSON (kd):</textBlock>
    <textBlock id="i-62452f62e271f12d">Fru talman! Som Tanja Linderborg säger är det väl en fråga om temperament när det gäller handläggningen av detta lagstiftningsärende. Det är ju glädjande att vi politiskt sett är överens om grunden för att man nu skall gå in för den nya principen att inte acceptera att någon genom god tro kan förvärva stöldgods. Jag tror att det nu är en insikt hos de flesta att regelverket i grunden har främjat den utomordentligt omfattande häleriverksamhet som vi i dag har i Sverige.</textBlock>
    <textBlock id="i-2d732011051861b1">Sedan kan man ju fråga sig hur lång tid ett sådant här lagstiftningsärende skall behöva ta. Jag vill med bestämdhet hävda att det i vart fall kan gå mycket snabbare än vad man här verkar inställd på. Såvitt jag kan förstå har man en tidshorisont på flera år innan vi får en lag som har trätt i kraft. Det kan ingalunda vara på det sättet att detta är lagtekniskt så svårt att man behöver hålla på så lång tid. Utredningsmannen skall hålla på till 31 december 1999. Det vore underbart om man fick hålla på så lång tid med svåra juridiska problem.</textBlock>
    <textBlock id="i-e70db15484ba23a8">Jag tror att man i lagstiftningsarbetet håller på att komma in i en trall där man har ett tempo som inte riktigt motsvarar den utveckling som sker ute på fältet. Sedan kan det finnas enstaka skönhetsfläckar, och då kan lagstiftningen justeras. Men när vi vet att det behövs ändrade principer för att stävja den fritt florerande ekonomiska brottsligheten, då får man öka tempot.</textBlock>
    <textBlock id="i-14f24cd86fdef5bd">Fru talman! Med det anförda yrkar jag bifall till reservationen.</textBlock>
  </contentBlock>
  <contentBlock page="0" id="i-f3fa9e9033d3e59b">
    <textBlock id="i-3133ddde0ea4ab9c">Anf.  109  TANJA LINDERBORG (v) replik:</textBlock>
    <textBlock id="i-5096fd2e41eefd5e">Fru talman! Jag delar Rolf Åbjörnssons uppfattning, att det känns bra att det finns en politisk enighet kring att vi inte tolererar en handel med stöldgods i samhället.</textBlock>
    <textBlock id="i-86360f3c39fb2574">Jag måste ändå fråga Rolf Åbjörnsson om han verkligen tror att det är möjligt att få fram ett lagförslag så snabbt. Vi har i utskottet tagit ställning till er motion där ni kräver att lagförslaget skall träda i kraft senast den 1 juli 1999. Tror Rolf Åbjörnsson att det är möjligt, trots den höga kompetens som finns på departementet?</textBlock>
  </contentBlock>
  <contentBlock page="0" id="i-a80d3e71164cf7be">
    <textBlock id="i-016de6083e1fd6e7">Anf.  110  ROLF ÅBJÖRNSSON (kd) replik:</textBlock>
    <textBlock id="i-87532a9f59555083">Fru talman! Jag medger att det kan röra sig om en eller annan dag när. Men det hela skall gå betydligt snabbare. Jag kan hålla med om att det är litet snävt, men det skall inte behöva ta så lång tid som regeringen har förutskickat.</textBlock>
  </contentBlock>
  <contentBlock page="0" id="i-9cea0339c76812ab">
    <textBlock id="i-71bd981214d16e59">Anf.  111  TANJA LINDERBORG (v) replik:</textBlock>
    <textBlock id="i-c9e471fffb6e5c97">Fru talman! En sak är vad regeringen säger, en annan sak är vad utskottet har sagt. I utskottets betänkande säger vi att vi förväntar oss att regeringen kommer tillbaka utan onödig tidsutdräkt. Det tycker jag borde vara fullt tillräckligt även för kristdemokraterna.</textBlock>
  </contentBlock>
  <contentBlock page="0" id="i-8b523a13278a69d6">
    <textBlock id="i-d1cebdb8bc876dd9">Anf.  112  ROLF ÅBJÖRNSSON (kd) replik:</textBlock>
    <textBlock id="i-e70385af10430714">Fru talman! Min korta erfarenhet av riksdagsarbetet och relationerna till regeringen är att utskottets skrivning inte på något vis påverkar regeringens takt när det gäller arbete.</textBlock>
  </contentBlock>
  <contentBlock page="0" id="i-1e3b632ce20f6b30">
    <textBlock id="i-7f1884e7193ecb7e">Anf.  113  RUNE BERGLUND (s):</textBlock>
    <textBlock id="i-21633f27d74cdc85">Fru talman! Jag blev lite förvånad när Rolf</textBlock>
    <textBlock id="i-48a664e98bfa7ce5">Åbjörnsson sade att detta borde kunna genomföras direkt. Det är möjligt, om det bara gällde stöldgods.</textBlock>
    <textBlock id="i-0b7aa4e075dd6913">Men när man nu skall utreda frågan för att ändra princip från extinktionsprincipen till vindikationsprincipen är det rimligt att utredaren också får bedöma andra typer av brott där det kan finnas en andrahandsmarknad. Det kan röra sig om tillgreppsbrott, bedrägeri, oredlighetsbrott, förskingring och trolöshetsbrott. Den typen av brott bör ju också ses över i utredningen, och enligt bedömningen klarar man inte det på den korta tid som Rolf Åbjörnsson föreslår.</textBlock>
  </contentBlock>
  <contentBlock page="0" id="i-c62c02f934af5ca3">
    <textBlock id="i-afcc5878f9aafcfe">Anf.  114  ROLF ÅBJÖRNSSON (kd):</textBlock>
    <textBlock id="i-e08a44ceed37b694">Fru talman! Det ligger nog någonting i det. Men då skulle man kunna fortsätta på de partiella reformernas väg som man redan nu är inne på i och med dagens beslut. Man kunde behandla stöldgodset först och det andra senare. Jag inser att det kan handla om utomordentligt svåra avgöranden i vissa marginella frågor, men man kunde åtminstone klara ut det som ändå är ganska entydigt och klart och komma med resten senare, alltså med ett delbetänkande.</textBlock>
  </contentBlock>
  <contentBlock page="0" id="i-327dabfbbec5ccb4">
    <textBlock id="i-c563044b3dfe3b02">Anf.  115  RUNE BERGLUND (s):</textBlock>
    <textBlock id="i-c96a7de6e50dfac5">Fru talman! Det skulle alltså innebära två betänkanden, först ett som gäller stöldgods och senare ytterligare ett som gäller andra typer av brott. Det är en annan sak också som skall undersökas, och det är under vilka förutsättningar som extinktionsprincipen kan leva vidare.</textBlock>
    <textBlock id="i-20fdb3eaed6246c4">Det är väl ingen som i dag tvivlar på att vindikationsprincipen skall gälla i fråga om stöldgods, men det kan finnas andra typer av brott där det finns skäl att ha kvar extinktionsprincipen. Det är viktigt att man kan sammanföra alltihop i ett enda betänkande.</textBlock>
  </contentBlock>
  <contentBlock page="0" id="i-4cfde1c2902cb00f">
    <textBlock id="i-4e166c2fbd3ff285">Överläggningen var härmed avslutad.</textBlock>
    <textBlock id="i-c1f2e2d2d52d32cc">(Beslut fattades efter 15 §.)</textBlock>
  </contentBlock>
  <contentBlock page="0" id="i-61ed1bbadbf1b5df">
    <textBlock id="i-e00e374ea1974193">13 §  Kassettersättning</textBlock>
  </contentBlock>
  <contentBlock page="0" id="i-df1e485d055464c9">
    <textBlock id="i-e4180cd5d2d04fa3">Föredrogs</textBlock>
    <textBlock id="i-126777f707ff213d">Lagutskottets betänkande 1998/99:LU3</textBlock>
    <textBlock id="i-8fe40b27ec39b781">Kassettersättning (prop. 1997/98:156)</textBlock>
  </contentBlock>
  <contentBlock page="0" id="i-43e4929f57196937">
    <textBlock id="i-9a6cb4b80f2c0dd9">Anf.  116  HENRIK S JÄRREL (m):</textBlock>
    <textBlock id="i-64babda671e16e47">Herr talman! Vi skall nu behandla en proposition, som vi från moderaterna anser vara väldigt snabbt och slarvigt tillkommen. Den bygger på - säger regeringen - den alltmer ökade privatkopieringen av musik och videogram som påverkar rättighetshavarnas situation, eftersom de privat framställda exemplaren konkurrerar med det av ensamrätten täckta kommersiella mångfaldigandet. Rättighetshavarna riskerar att förlora inkomster, eftersom försäljningen av exemplar av vissa typer av verk och prestationer minskar. Syftet är därför att i viss mån kompensera rättighetshavarna för den i och för sig tillåtna privatkopieringen av deras skyddade verk.</textBlock>
    <textBlock id="i-de9b51a35b561211">Ersättning skall utgå med 2 öre för varje möjlig upptagningsminut, dock, säger man, högst 6 kr för varje anordning. Vidare säger man i propositionen att endast sådana organisationer som företräder ett flertal ersättningsberättigade rättighetshavare skall kunna göra gällande rätten till ersättning.</textBlock>
    <textBlock id="i-871bba9250d75ac4">Organisationen skall självständigt bestämma hur ersättningen skall fördelas mellan de ersättningsberättigade. Rättighetshavarna, som inte företräds av organisationen, skall anses likställda med rättighetshavare som organisationen företräder. Ersättningsskyldiga näringsidkare skall anmäla sig hos en organisation och lämna redovisning till denna.</textBlock>
    <textBlock id="i-a622fe204bf65ec6">Vi moderater tycker först och främst att det är oacceptabelt att införa en s.k. kassettersättning för anordningar som man inte ens i utgångsläget vet kommer att användas för kopiering av upphovsrättsligt skyddade verk. Även om anordningarna används för att spela in sådana verk är det enligt utskottet inte rimligt att belägga dem med ytterligare avgifter, eftersom möjligheterna till kopiering av upphovsrättsligt skyddade verk för enskilt bruk redan har beaktats vid prissättningen av den produkt som kopieras.</textBlock>
    <textBlock id="i-587f633f94fe6fa4">Den i propositionen föreslagna ersättningen innebär helt enkelt, enligt vårt sätt att se, att konsumenten får betala för samma sak två gånger, alltså utöver att såväl tomkassetter som oinspelade CD-skivor och videokassetter också är belagda med omsättningsskatt, vilken som bekant tillfaller staten. Vi menar att en kassettersättning helt enkelt inte kan betraktas som någonting annat än en extra skatt som syftar till att finansiera regeringens kulturpolitik. Vi menar att kulturpolitiken i så fall skall finansieras över statsbudgeten i vanlig ordning och helt öppet.</textBlock>
    <textBlock id="i-b8692079b8987a0a">Som framhölls i en artikel i Svenska Dagbladet på</textBlock>
    <textBlock id="i-95af46d5011b5859">Brännpunkt häromdagen kan ett oinspelat band omöjligen innehålla någon eller några upphovsmän.</textBlock>
    <textBlock id="i-c0a66ee66c5d9662">En stor andel kassettband används dessutom till andra ändamål än till kopiering av musik och film. Telefonsvararen behöver kanske ett kassettband för att fungera, eller barnens sång, som det heter i artikeln, på luciamorgonen vill kanske mamma och pappa föreviga. En entreprenör vill kanske tala in idéer på sin bandspelare. Då använder han eller hon ett tomt kassettband. Logopeden kanske talar in minnesanteckningar efter ett patientbesök för att inte missa något när journalen skall fyllas i. Ja, exemplen kan mångfaldigas. Men skall alla dessa behöva betala en skatt som skall tillfalla upphovsrättshavarna om de inte skall använda det för upphovsrättsligt skyddade ändamål? kan man fråga sig. Och det frågar vi moderater oss.</textBlock>
    <textBlock id="i-64b584a1fdbfe91a">Den som köper, herr talman, en anordning som kan användas för kopiering av ett upphovsrättsligt skyddat verk kommer att vara tvungen att betala ersättningen även om kassetten eller dess motsvarighet kommer att användas till helt andra ändamål. Redan i och med detta är ju kassettersättningen att likna vid en skatt, då konsumenten tvingas att betala för en verksamhet som han eller hon inte utnyttjar.</textBlock>
    <textBlock id="i-ef1f30e3cc46840a">En organisation som kräver in och fördelar ersättningen kan också träffa avtal om att en del inte skall fördelas till rättighetshavarna utan i stället kan användas för "andra ändamål", t.ex. för utbildningsinsatser och stipendier, som det heter i propositionen.</textBlock>
    <textBlock id="i-713b924fbb37cb55">Det är alltså organisationen som närmare bestämmer de principer som skall gälla för hur fördelningen skall göras. Dessa principer får giltighet även gentemot de rättighetshavare som står utanför organisationen.</textBlock>
    <textBlock id="i-892aa9a398042ba7">Just på grund av detta kan ersättningen inte sägas vara enbart en ersättning till rättighetshavare på det sätt som utskottsmajoriteten hävdar. Den rättighetshavare som står utanför organisationen får visserligen ersättning enligt samma grunder som de som organisationen företräder, men tvingas att acceptera att en del av denna ersättning går till ändamål som organisationen finner behjärtansvärda, t.ex. utbildning, stipendier eller snart sagt vilka ändamål som helst som organisationen bestämmer.</textBlock>
    <textBlock id="i-3f6725c4c1dffa6b">Kassettersättningen utgår till utövande konstnärer, framställare av ljudupptagningar, framställare av upptagningar av rörliga bilder och fotografer. En sådan ersättningsberättigad kan för att få ut ersättningen vända sig till en sådan organisation som företräder ett flertal ersättningsberättigade på området och därför har rätt att kräva in ersättningen.</textBlock>
    <textBlock id="i-097e2313eaf35904">Eftersom konsumenten är tvungen att betala ersättningen, även om kassetten utnyttjas för helt andra ändamål än kopiering av upphovsrättsligt skyddade verk eller verk skyddade genom s.k. närståendes rättigheter, kan en konsument ofrivilligt komma att stödja verksamheter som han eller hon egentligen inte vill ha att göra med.</textBlock>
    <textBlock id="i-8153db6b80b1e750">Som exempel kan nämnas att den som köper en tom videokassett i syfte att t.ex. föreviga dotterns eller sonens födelsedagsfest tvingas betala en ersättning som i slutänden, åtminstone teoretiskt, kan hamna hos en producent av t.ex. pornografisk film. Exemplet förutsätter visserligen att dessa producenter vänder sig till en organisation som företräder sådana rättighetshavare, vilket måhända är osannolikt men antagligen inte alldeles omöjligt.</textBlock>
    <textBlock id="i-fe8b5c83d7e424c2">Ett annat exempel är att en fågelskådare som spelar in olika fågelläten på ett kassettband indirekt får ersätta dem som spelar pop- och rockmusik som han eller hon aldrig lyssnar till.</textBlock>
    <textBlock id="i-4d1f4113a846ae98">Något långsökt kan man t.o.m. hävda att en hörselskadad som köper en inspelningsbar CD-skiva för att på den kopiera ett dataprogram, som ett företag i marknadsföringssyfte erbjuder gratis på sin hemsida på Internet, tvingas betala en ersättning för att han eller hon rent hypotetiskt i stället hade kunnat använda den till att spela in musik som han eller hon inte ens kan lyssna på.</textBlock>
    <textBlock id="i-8474bffa6c16c02e">Det här tycker vi är fullständigt absurt, herr talman, och av det skälet yrkar vi bifall till vår reservation i lagutskottets betänkande nr 3.</textBlock>
  </contentBlock>
  <contentBlock page="0" id="i-5de20f610e038d32">
    <textBlock id="i-1a732d3632e181a7">Anf.  117  TANJA LINDERBORG (v):</textBlock>
    <textBlock id="i-7a3dff4fb69d5e1e">Herr talman! Jag konstaterar att Henrik S Järrel noga har studerat ledarsidan i Svenska Dagbladet i dag. Den var som kopierad. Likadant var det med artikeln i går. Den var ungefär som kopierad, lagligt då förstås.</textBlock>
    <textBlock id="i-8af066dcee3ef0c5">Herr talman! Regeringen föreslår att det i upphovsrättslagen skall införas en bestämmelse som skall träda i kraft den 1 januari 1999 om s.k. kassettersättning. Den syftar till att i någon mån kompensera upphovsmän för privat kopiering av deras skyddade verk.</textBlock>
    <textBlock id="i-b8a3ab93f6228b4e">Enligt förslaget skall ersättningen till rättighetshavarna utformas på civilrättslig grund utan offentligrättsliga inslag. Den ersättning som skall utbetalas till upphovsmännen är 2 öre för varje möjlig upptagningsminut och högst 6 kr per kassett eller oinspelad</textBlock>
    <textBlock id="i-ceeb6d5cd203d7a2">CD-skiva.</textBlock>
    <textBlock id="i-c85bba18af25309d">Undantagna från den här ersättningsrätten är olika kassettyper som används av personer som har syneller hörselskador. Ersättningen skall betalas av näringsidkare som yrkesmässigt tillverkar eller importerar kassetter.</textBlock>
    <textBlock id="i-34960f617d9d01a6">Vem har då rätt att inkassera ersättningarna och fördela dem mellan rättighetshavarna? Jo, som Henrik S Järrel sade, det har organisationer som företräder flertalet upphovsmän.</textBlock>
    <textBlock id="i-308b235e4f471906">Herr talman! Det är i dag fullt lagligt att kopiera t.ex. en TV-sänd långfilm för att titta på den vid senare tillfälle eller kanske för att behålla den för en längre tid eller för evigt. Likaså är det fullt lagligt att för privat bruk kopiera en musikinspelning från en skiva till en kassett eller vice versa. Den tekniska utvecklingen har gjort det möjligt att både snabbt och billigt framställa kopior av mycket hög kvalitet. Med den kommande digitala tekniken öppnas ytterligare möjligheter.</textBlock>
    <textBlock id="i-1154d4b324bac3bb">Det är allmänt bekant att privatkopiering av musik och videor har ökat, och det påverkar naturligtvis rättighetshavarnas situation eftersom de riskerar att förlora inkomster när försäljningen minskar. Och handen på hjärtat, ärade ledamöter: Hur många av oss har inte någon gång i livet kopierat en skiva som vi sedan har förärat vänkretsen? Det har naturligtvis skett i all välmening och utan någon som helst tanke på att vi undandrar upphovsmännen inkomster. Samtidigt vet vi att upphovsmän är ekonomiskt svaga som grupp betraktat.</textBlock>
    <textBlock id="i-cb282a45fbe5e29c">I en moderatmotion som Henrik S Järrel nyss hade ett anförande kring yrkas alltså avslag på regeringens proposition. Motionärerna menar att det är principiellt felaktigt att införa kassettersättningen eftersom man inte i förväg kan veta om kassetterna kommer att användas till inspelning av upphovsrättsligt skyddade verk.</textBlock>
    <textBlock id="i-e1e04924ae11823b">Det hävdas att den tillåtna privatkopieringen redan har räknats in i det pris som vi konsumenter betalar när vi köper tomma kassetter eller tomma CD-</textBlock>
    <textBlock id="i-8d86840243a44c4e">skivor. Motionärerna menar alltså att den här kassettersättningen är att betrakta som en extra skatt, precis som Henrik S Järrel sade.</textBlock>
    <textBlock id="i-42cf116a7e39784b">Låt mig först erinra om att det förslag som vi nu skall ta ställning till inte är en specifik svensk företeelse. I de flesta EU-länder, men också i Schweiz och på Island, finns redan sedan länge en lag om kassettersättning. I en del länder har ersättningen karaktären av skatt. Den svenska regeringen har i stället valt en rent upphovsrättsligt lösning, alltså civilrättslig utformning. Därför kan det enligt utskottsmajoriteten inte betraktas som en skatt.</textBlock>
    <textBlock id="i-0c017555e450c19d">Jag kan inte undanhålla mig från att säga att om det hade varit fråga om en skatt, Henrik S Järrel, så hade vi inte behövt debattera med varandra i dag. Då hade det stått ledamöter från skatteutskottet här i talarstolen i stället.</textBlock>
    <textBlock id="i-60b465d1218741e2">Däremot är det naturligtvis riktigt som Moderaterna påpekar i sin motion att i priset på t.ex. CD-</textBlock>
    <textBlock id="i-d2fe86b3774f5f63">skivor har man redan kompenserat rättighetshavarna.</textBlock>
    <textBlock id="i-166a11a1e0a0c064">Men utskottsmajoriteten är av den uppfattningen att det både är önskvärt och rimligt att upphovsmännen kompenseras för den konkurrens som den ökade privatkopieringen faktiskt innebär.</textBlock>
    <textBlock id="i-5b8c8319c69d5a92">Herr talman! Som utskottsordförande vill jag kommentera ett par motioner. Först gäller det en motion från Ewa Larsson, Miljöpartiet. Där framhålls att det föreslagna ersättningssystemet i huvudsak gynnar kommersiell musik medan utövarna av folkmusik riskerar att bli lottlösa. Därför föreslår motionären i första hand att ersättningen bör vara 3 öre per inspelningsminut för att man därigenom skall kunna skapa utrymme att använda 33 % av ersättningen till de kulturpolitiska mål som riksdagen har satt upp.</textBlock>
    <textBlock id="i-be3221ed1b76ad27">Andrahandsyrkandet från Ewa Larsson är att av den ersättningsnivå som föreslås i propositionen, alltså 2 öre per inspelningsminut, skall 33 % gå till ändamål som står i överensstämmelse med de kulturpolitiska målen.</textBlock>
    <textBlock id="i-97d2b5da3b251415">Ett liknande yrkande finns i en vänsterpartimotion som innebär att en tjugondel av ersättningen bör användas till gemensamma ändamål. Tasso Stafilidis kommer senare att utveckla Vänsterpartiets ståndpunkt i det här avseendet.</textBlock>
    <textBlock id="i-9c44e573ef4710c7">Motionärernas förslag innebär att ersättningsordningen skulle utformas som en offentligrättslig avgift.</textBlock>
    <textBlock id="i-5ed3d6c9a3ec6836">Det kan inte utskottet ställa sig bakom. Därav följer att man i stället får försöka att pröva sig fram avtalsvägen. Vad sedan gäller ersättningsnivån delar utskottsmajoriteten propositionens förslag.</textBlock>
    <textBlock id="i-be6772ac1d6dab60">Avslutningsvis vill jag yrka bifall till hemställan i betänkandet och avslag på samtliga motioner.</textBlock>
  </contentBlock>
  <contentBlock page="0" id="i-98d2dac0152ab94f">
    <textBlock id="i-a8dd04f8bc05ba17">Anf.  118  HENRIK S JÄRREL (m) replik:</textBlock>
    <textBlock id="i-47eeb6fdc6f0b5c9">Herr talman! Tanja Linderborg konstaterade att jag citerade ur Svenska Dagbladets Brännpunktsartikel och även från ledaren i någon mån. Ja, det gjorde jag. Det är ju inte förbjudet, som också antyddes. Det som uttrycks klokt på annat håll, och som kanske inte kan uttryckas klokare härifrån, tål att citeras. Det tänker jag fortsätta med.</textBlock>
    <textBlock id="i-2ebce50c9dabb810">Den här rätten att för eget bruk göra kopieringar är ju redan fastslagen. Det tycker vi inte att det finns anledning att belägga med avgifter. Man har ju rätt att för eget bruk göra en egen kopiering.</textBlock>
    <textBlock id="i-9f7c4a050f85926b">Vi tycker, i synnerhet om det handlar om en tomkassett där det inte finns några inspelningar, att det är fullständigt absurt att belägga detta med en upphovsrättsligt grundad avgift. Till skillnad från när det gäller den offentligrättsliga regleringen via skatterna är det, som Tanja Linderborg säger, riktigt att om man lägger en civilrättsligt grundad upphovsrättsavgift är den så att säga undandragen offentlig rätt och därmed beskattningsrätt. Men vi tycker att det här är ett sätt att smygvägen införa en extraskatt på något som redan är belagt med en ersättningsavgift - och dessutom med en omsättningsskatt. Det räcker fuller väl.</textBlock>
    <textBlock id="i-5b15b9187c6c4652">Fördela då till de konstnärer som man inte tycker får tillräckligt via den statliga budgeten och kulturpolitiken de medel som man anser att de bör få komma i åtnjutande av.</textBlock>
  </contentBlock>
  <contentBlock page="0" id="i-7f5975cbbbaa1d7a">
    <textBlock id="i-7928235b8e68f090">Anf.  119  TANJA LINDERBORG (v) replik:</textBlock>
    <textBlock id="i-e043a56aaa27dd27">Herr talman! Jo, det är alldeles utmärkt att ta det över den statliga budgeten. Men om det skulle vara så att Moderaternas budget gick igenom så skulle det knappast bli ett öre till några rättighetshavare. Ni vill ju nämligen skära ned med över en halv miljard kronor på kulturbudgeten. Hur skall man då kunna tro att rättighetshavarna kan få några pengar därifrån?</textBlock>
    <textBlock id="i-a13b1b7753ef2947">Ni var ju mot införandet av ersättning till upphovsmän vid vidareförsäljning av konst och ni är mot detta också. Jag bara konstaterar att ni för en ganska kulturfientlig politik.</textBlock>
  </contentBlock>
  <contentBlock page="0" id="i-3060b6fc730a38ce">
    <textBlock id="i-9b685d99356eed58">Anf.  120  HENRIK S JÄRREL (m) replik:</textBlock>
    <textBlock id="i-785eeb19e7918b57">Herr talman! Vi för inte en kulturfientlig politik.</textBlock>
    <textBlock id="i-7750cfa8f4559914">Vi menar att konstnärerna på rättmätiga grunder skall ha en ersättning för sin konstnärliga utövning. Och det får de genom försäljning av de verk, skivor, CD-</textBlock>
    <textBlock id="i-7ebc59b35e1153b2">kassetter och vad det nu kan vara, som försäljs i den allmänna handeln. Där får de en upphovsrättsligt grundad ersättning. Men att tomkassetter skall innehålla en ersättning tycker vi inte är juridiskt stringent och inte logiskt. Det som är tomt och ännu inte finns kan ju inte rimligen ligga som ersättningsgrund i en sådan här ordning.</textBlock>
    <textBlock id="i-2dd27f5046ecb669">Vi tycker därför att det finns alla skäl att stödja vår reservation. Vi konstaterar, herr talman, att konsekvensen kan bli att man också kommer att betala ersättning till sådana upphovsrättshavare som kanske producerar material, typ porrfilmer och liknande, som inte är särskilt önskvärt. Det kommer att kunna bli den märkliga följden om man antar regeringens förslag.</textBlock>
  </contentBlock>
  <contentBlock page="0" id="i-8c4eda80a8749915">
    <textBlock id="i-29f04e94f3699c0a">Anf.  121  TANJA LINDERBORG  (v) replik:</textBlock>
    <textBlock id="i-e410e8c579f36301">Herr talman! Jag är medveten om den risken. Däremot tror jag att det är på marginalen. Faktum är ju att minst 90 % av de här tomkassetterna som vi som privatpersoner använder oss av, använder vi oss av just för att spela in oftast upphovsrättsliga verk. Man kan kalla det här privatkopiering, och den har ökat enormt. Vi undandrar upphovsmännen inkomster.</textBlock>
    <textBlock id="i-774736d597041b4d">Övriga 10 % går kanske till barnens luciasång osv. Men jag är övertygad om, Henrik S Järrel, att logopeden mer än gärna finner sig i att betala ett högre pris på en tomkassett om hon vet att det går till upphovsmän eller upphovskvinnor.</textBlock>
    <textBlock id="i-1820419c4a3e6db3">För en tomkassett handlar det om 1:20 kr. Det är det ungefärliga merpriset, och det tror jag nog att de flesta av oss finner oss i. Ni är faktiskt väldigt ensamma i det här ärendet, Henrik S Järrel. Utskottet är enigt, förutom moderaterna.</textBlock>
  </contentBlock>
  <contentBlock page="0" id="i-a470d62561ef48f2">
    <textBlock id="i-cff0ab775ce9927b">Anf.  122  MARIANNE CARLSTRÖM (s):</textBlock>
    <textBlock id="i-08a4472228735ca9">Herr talman! Dagens beslut om en kassettersättning är efterlängtat av konstnärsorganisationerna, som länge har drivit kravet om en ersättning för sina skyddade verk. Den teknik som finns i dag har förenklat och därmed ökat omfattningen av kopiering.</textBlock>
    <textBlock id="i-ad073a5a00dd7569">Det är i dag möjligt att kopiera och ändå behålla samma höga kvalitet på ljud och bild som originalverket, och upphovsmännen går miste om de ersättningar som de rätteligen borde fått. Den nya tekniken har drivit fram de nu föreslagna lagändringarna, som är positiva för upphovsmännen och som stärker deras rätt.</textBlock>
    <textBlock id="i-4ac84e8053877e79">I propositionen föreslås, som här har sagts, en kassettersättning som ger upphovsmännen och vissa närstående rättighetshavare rätt till ersättning när deras verk sprids till allmänheten.</textBlock>
    <textBlock id="i-b68758fb47ee4183">De organisationer som företräder rättighetshavarna skall ta in och fördela ersättningen till de berörda.</textBlock>
    <textBlock id="i-6b4ee2d324e7c148">De organisationer som organiserar de konstnärer som är upphovsmän är KLYS, Konstnärliga och Litterära</textBlock>
    <textBlock id="i-3d3da1513e533291">Yrkesutövares Samarbetsnämnd, och COPYSWEDE.</textBlock>
    <textBlock id="i-d0b6aa8ec213b67f">Man har i brev förklarat för utskottet att man är mycket nöjd med propositionen. Man har också ett gott samarbete och är bra förberedd på hur den framtida organisationen för kassettersättningen skall organiseras.</textBlock>
    <textBlock id="i-62312532afee6622">På den punkten måste jag kommentera Henrik S</textBlock>
    <textBlock id="i-26b18f416939a042">Järrel, som tydligen inte har något som helst förtroende för organisationerna. Han uttrycker sig slarvigt och säger att det här kan gå till utbildning och fortbildning. Är det inte viktigt för konstnärerna om man i demokratisk ordning i organisationerna bestämmer sig för hur man skall använda ersättningarna? Jag trodde att Henrik S Järrel hade förtroende för den representativa demokratin, som organisationerna faktiskt representerar.</textBlock>
    <textBlock id="i-cad3a824c6652cf8">Det är naturligtvis väldigt viktigt att vi sedan följer frågan och ser hur det här fungerar. Det gör man alltid. Det tycker jag är utskottets uppgift.</textBlock>
    <textBlock id="i-84451a4a73498c0c">Till betänkandet finns en reservation från moderaterna där man yrkar avslag på propositionen i sin helhet. Moderaterna anser att den föreslagna ändringen är en skatt. Därmed bortser man helt från att upphovsmännen är nöjda med förslaget och att upphovsmännen faktiskt stöder förslaget i sin helhet.</textBlock>
    <textBlock id="i-4c2bc63237d12cac">Låt oss gå tillbaka lite grann. 1993 ansåg ett enigt lagutskott i samband med ändringar som man då gjorde i upphovsrättslagen att något måste ske när det gäller frågan om avgifter på oinspelade band. Och lagutskottet räknade då med att ganska snart få ett förslag från regeringen. Det var i juni 1993.</textBlock>
    <textBlock id="i-fc6af33e0c74ef02">Sedan har det gått en tid, och nu har man fått ett förslag. Det är inte någon skatt, utan en avgift. Det trodde jag att moderaterna skulle gilla. Ändå säger moderaterna nej. Varför gör man det? Vad hade man egentligen väntat sig?</textBlock>
    <textBlock id="i-c5843d30e94e8626">Min fråga är: Hur skall det förslag se ut som moderaterna skulle kunna säga ja till? Ni ville ju ändå ha ett förslag, den gången från en borgerlig regering.</textBlock>
    <textBlock id="i-27956d4d702d6a73">Herr talman! Jag yrkar bifall till lagutskottets betänkande och avslag på reservationen.</textBlock>
  </contentBlock>
  <contentBlock page="0" id="i-6b9caa882e0733b0">
    <textBlock id="i-799b883743873ae9">Anf.  123  HENRIK S JÄRREL (m) replik:</textBlock>
    <textBlock id="i-0672eb28b86c75ff">Herr talman! Jag konstaterar att Marianne Carlström på sluttampen tog upp att vi i och för sig sade ja till att den här saken skulle utredas närmare utan eget ställningstagande. Vi fick se vad som kom fram av utredningen, men vi motsatte oss inte att man utredde frågan.</textBlock>
    <textBlock id="i-031e5d15a99c6c8b">Nu när vi ser hur förslaget är utformat blir vi naturligtvis bekymrade. Man lägger en upphovsrättsavgift på något som det ännu inte finns något upphovsrättsligt skydd för eftersom det ju rör sig om tomma band och kassetter.</textBlock>
    <textBlock id="i-c9918cd473c09cc6">Jodå, vi har förtroende för organisationerna, Marianne Carlström. Men enligt underhandskontakter med organisationerna är man själv förbryllad över hur man innan den 1 januari 1999, då den här lagen skall träda i kraft, praktiskt sett skall utforma ersättningsverksamheten. Det gäller frågor om vem som skall uppbära ersättning och hur det skall fördelas mellan organisationerna och framför allt mellan de olika rättighetshavarna.</textBlock>
    <textBlock id="i-037e7eb9902d6398">Med andra ord konstaterar vi att tiden från beslut till verkställighet och ikraftträdande är för kort. Det har jag förstått att även organisationerna tycker. Man famlar i blindo. Bortsett från de principiella invändningarna kommer lagen väldigt snabbt på för att också marknaden skall kunna anpassa sig till den.</textBlock>
    <textBlock id="i-24ce8c8cc778bee2">Än en gång: Det finns ju redan avgifter på kassetter, och moms tas ut. Använd då delar av de pengarna för att förstärka rättighetshavarnas ersättningar via statsbudgeten och kulturanslagen.</textBlock>
  </contentBlock>
  <contentBlock page="0" id="i-8468cf9e28a712b5">
    <textBlock id="i-1997623ce14f817a">Anf.  124  MARIANNE CARLSTRÖM (s) replik:</textBlock>
    <textBlock id="i-94090c48e8aebc0a">Herr talman! Faktum kvarstår: 1993 tyckte ett enigt lagutskott att man behövde ändringar i lagen.</textBlock>
    <textBlock id="i-1d820b73af708200">Det gällde just de oinspelade kassetterna. Frågan är vad moderaterna tycker. Tycker ni att man skall höja de andra avgifterna i stället eftersom ni inte vill ha en avgift när det gäller oinspelade kassetter? Jag förstår inte riktigt, men Henrik S Järrel kanske kan förklara.</textBlock>
    <textBlock id="i-2be1afa70852468f">I den skrivelse som vi har fått av organisationerna står i alla fall ingenting av det som Henrik S Järrel här säger. Man verkar vara väldigt väl förberedd.</textBlock>
    <textBlock id="i-5fb4fff7fdd428bb">Man har förberett frågan eftersom man visste att beslut skulle fattas. Det kom ju inte som en överraskning. Det är ett tag sedan propositionen lades fram.</textBlock>
    <textBlock id="i-6ee50f39d155ea7f">Sedan finns det också andra liknande förslag där man kan följa fördelningen. Det tror jag säkert att man kan klara upp.</textBlock>
    <textBlock id="i-6ad092d704904924">Det är lite märkligt att man inte nämner några problem när man uppvaktar utskottet i ett brev, utan att man bara har talat om vilka problem man har för</textBlock>
    <textBlock id="i-03eebaf89db74de4">Henrik S Järrel.</textBlock>
  </contentBlock>
  <contentBlock page="0" id="i-86035e19239cca32">
    <textBlock id="i-3c893e824e614c7b">Anf.  125  HENRIK S JÄRREL (m) replik:</textBlock>
    <textBlock id="i-2072ad744c9e05f8">Herr talman! Jag har inte personligen talat med organisationerna, utan jag har blivit uppringd av andra personer som har haft kontakt med dem och som har antytt att man är bekymrad över hur man skall hantera det här praktiskt sett när ikraftträdandet nu ligger så nära i tiden. Det är en dryg månad till dess.</textBlock>
    <textBlock id="i-e8a59aa38d384b84">Jag vill bara säga än en gång att vi inte vill ha avgifter som är upphovsrättsligt grundade på saker som det ännu inte finns någon upphovsrätt knuten till.</textBlock>
    <textBlock id="i-10d0909ea18d75e5">Man vet nämligen ännu inte vad som kommer att spelas in på kassetterna. Även om merparten av dem går till inspelning av TV-program som sänds så är ju den den rätten för den enskilde fastställd i lag att för egen del få använda sig av en sådan inspelning utan att det därutöver skall behöva beläggas med ytterligare avgifter.</textBlock>
    <textBlock id="i-4c064d99b33d88fe">Använd kulturpolitiken om ni anser att rättighetshavarna inte har tillräckligt. De får i så fall förhandla i vanlig ordning som alla andra gör för att få en bättre ersättning för sina verk. Men det skall vara verk som är upphovsrättsligt skyddade, och det vet vi inte om det blir på tomkassetter och oinspelade band.</textBlock>
  </contentBlock>
  <contentBlock page="0" id="i-71347df31dd35675">
    <textBlock id="i-a4b5bca392561fdf">Anf.  126  MARIANNE CARLSTRÖM (s) replik:</textBlock>
    <textBlock id="i-773c4502f9cbf83d">Herr talman! Vi i majoriteten vet vad vi vill. Men det hade ju varit trevligt att veta vad moderaterna egentligen vill och inte bara få ett nej.</textBlock>
    <textBlock id="i-074bcbb6cc796efd">Läs skrivelsen från organisationerna en gång till!</textBlock>
    <textBlock id="i-20282706fd2a7a59">Där finns en handlingsplan. Man verkar väl förberedd och man beskriver precis hur man skall informera.</textBlock>
    <textBlock id="i-b7ad751b7bf2c895">Jag tror att det här fungerar, men vi får följa frågan.</textBlock>
    <textBlock id="i-68fb830d4d137b79">Jag ser fram emot att det här blir väldigt bra.</textBlock>
  </contentBlock>
  <contentBlock page="0" id="i-3dfa1f39337fa114">
    <textBlock id="i-d27d65fc454819bb">Anf.  127  TASSO STAFILIDIS (v):</textBlock>
    <textBlock id="i-77f0cb3c13aaf531">Herr talman! Jag vill börja med att instämma i</textBlock>
    <textBlock id="i-87c92c33110ca77a">Tanja Linderborgs och Marianne Carlströms anföranden.</textBlock>
    <textBlock id="i-5a828878f5a64442">De upphovsrättsliga frågorna är viktiga, ja  oerhört viktiga för kulturarbetarna. Till skillnad från</textBlock>
    <textBlock id="i-9a2f072e5e166545">Moderaterna anser inte Vänsterpartiet att upphovsmännen kommer att ersättas utöver vad som befunnits marknadsmässigt rimligt. Jag vill trots allt instämma i inledningen till den moderata motionens slutknorr, där det heter att regeringens kulturpolitik naturligtvis bör finansieras över statsbudgeten.</textBlock>
    <textBlock id="i-ce4f13030b11e87f">Det är oerhört viktigt med en tydlig kulturpolitik som värnar upphovsmännen och yttrandefriheten. Jag vill dock poängtera vad Tanja Linderborg tidigare upplyste oss om, nämligen att moderaternas förslag i kulturpolitiken innebär att man vill skära i medlen till kulturen med över 600 miljoner kronor. Det tål att betänka.</textBlock>
    <textBlock id="i-c0c73dfd8ef3045c">Herr talman! Även dessa upphovsmän - eller tydligare uttryckt: dessa konstnärer - måste äta. Det går inte att som moderaterna enbart se till de kommersiella intressena och kalla kassettersättningen ännu en skatt som vältras över på köparna. Det är väl vid det här laget välkänt att konstnärernas situation inte är den bästa - eller ännu tydligare uttryckt: att konstnärerna i dag tvingas leva under ovärdiga förhållanden.</textBlock>
    <textBlock id="i-af2261d65470c6bc">Är det då rimligt att hindra dem från att få en ersättning för den konst som de faktiskt har skapat? Om vi skulle följa moderaternas linje, skulle svaret bli ja.</textBlock>
    <textBlock id="i-e94958acbc3fe88c">Herr talman! Jag säger nej. Denna konst är oumbärlig för civilisationen, och vi människor skulle inte kunna klara oss utan den. Denna konst är i allra högsta grad en symbol för yttrandefriheten och ytterst en garant för demokratin.</textBlock>
    <textBlock id="i-b85f6977067c8f89">Att vara konstnär är ett arbete, och ett arbete skall avlönas. Moderaterna förefaller tycka att konst enbart är konstig.</textBlock>
    <textBlock id="i-82466a72f3d796ec">Herr talman! Det är ingen hemlighet att vi i</textBlock>
    <textBlock id="i-55467545be004c18">Vänsterpartiet tidigare uttryckt oro för att utformningen av kassettersättningen skulle möta samma problematik och ovälkomna tillämpningsproblem som de som Bildkonstnärernas upphovsrättsorganisation utsatts för. Hela det ärende som gäller Bildkonstnärernas upphovsrättsorganisation ligger för avgörande i domstol. Rättens tolkning ser ut att bli i enlighet med lagens mening, innebärande att man ställer sig på konstnärernas, alltså upphovsrättsinnehavarnas sida.</textBlock>
    <textBlock id="i-0827cc92d6aeb283">Vi såg helt klart en risk för att ett flertal olika organisationer skulle uppträda och konkurrera på detta område mer eller mindre seriöst, på rättsinnehavarnas bekostnad. I fallet med kassettersättningen har vi funnit förutsättningarna vara helt annorlunda. Det finns ett väl etablerat samarbete och utvecklade avtal mellan parterna som i första hand säkerställer upphovsrättshavarnas intressen.</textBlock>
    <textBlock id="i-cc01fde1dfb3ba28">I det här ärendet har vi försökt belysa den problematik som beror på att det i dag inte finns någon automatik som garanterar att en del av ersättningen används till gemensamma långsiktiga mål. Vi ser det som ytterst viktigt att man i Sverige beslutar om att avsätta medel till gemensamma av riksdagen uppsatta kulturella mål. Det handlar bl.a. om den traditionella svenska folkkulturen och om invandrares och minoriteters musiktradition. Det handlar t.ex. om folkmusiken.</textBlock>
    <textBlock id="i-60c6109fc73ed632">Här ser vi en öppning från parternas sida i frågan om kassettersättningen. Man ser ut att ta ansvar för denna fråga genom förhandlingar och initiativ från organisationernas egen sida.</textBlock>
    <textBlock id="i-a085cc483849f44f">Herr talman! Upphovsrätten är av stor betydelse för vårt samhälle. Den är en grund för det litterära och konstnärliga skapandet i landet. Upphovsmännen och andra verksamma på området måste ha goda förutsättningar för en tillräcklig inkomst, som kan göra det möjligt för dem att fortsätta med sitt skapande. Att lagen ger författare, kompositörer, konstnärer och andra ett fullgott skydd är till nytta för hela samhället.</textBlock>
    <textBlock id="i-99008c066e39c2e8">Regeringens förslag att införa bestämmelser om kassettersättning i upphovsrättslagen är bra, och bra förslag skall genomföras.</textBlock>
    <textBlock id="i-2e44a713069dcf0d">Herr talman! Jag yrkar bifall till lagutskottets hemställan och avslag på reservationen.</textBlock>
  </contentBlock>
  <contentBlock page="0" id="i-5c6ebdfda61b311f">
    <textBlock id="i-f9091a55d22320d3">Anf.  128  HENRIK S JÄRREL (m) replik:</textBlock>
    <textBlock id="i-53e5f977a35e60b9">Herr talman! Jag konstaterar att om det nu är så att konstnärerna har det särskilt svårt och utsatt i vårt samhälle, finns det olika skyddsmekanismer som samhället har iklätt sig för att hjälpa människor som sitter i ekonomiskt trångmål - socialbidrag och liknande. Det kan ju inte automatiskt vara så att man bara därför att man kallar sig konstnär skall för evigt vara försörjd av samhället, utan den grundläggande uppgiften att försöka skapa sin egen försörjning måste vara en mänsklig skyldighet för alla och envar.</textBlock>
    <textBlock id="i-2569b70c60f82bc1">Om man periodvis inte lyckas med det, har man chansen att få en utdrygning av sina inkomster via andra kanaler i samhället. Om då, än en gång, konstnärernas organisationer är missnöjda med den kassettersättning som redan i dag utgår, varför kan de inte förhandla om en höjning av ersättningen?</textBlock>
    <textBlock id="i-3f079522f3630364">Men då talar vi än en gång, herr talman, om band och kassetter som innehåller ett konstnärligt upphovsrättsligt skyddat verk att begära ersättning för. Vi talar inte om sådant som är oinspelat och tomt. Vi vänder oss mot principen om uttagande av en upphovsrättsligt grundad ersättning för något utan att man vet om det kommer att innehålla något som är upphovsrättsligt skyddat och grundat.</textBlock>
  </contentBlock>
  <contentBlock page="0" id="i-b21c1ec52c38a61a">
    <textBlock id="i-abb4e5cca5aab35e">Anf.  129  TASSO STAFILIDIS (v) replik:</textBlock>
    <textBlock id="i-5ad89b1da39dde91">Herr talman! Jag tycker att det är befängt och samtidigt oansvarigt av Henrik S Järrel att hänvisa konstnärerna till socialbidrag när de faktiskt har uträttat ett arbete. Det handlar inte om att konstnärerna skall ersättas för någonting som de inte har utfört. Det handlar faktiskt om att konstnärerna har utfört ett arbete som både Henrik S Järrel och jag kan njuta av i vardagen och på vår fritid, någonting som gör att vår vardag faktiskt blir litet roligare och som ger oss större anledning att vilja finnas på denna jord.</textBlock>
  </contentBlock>
  <contentBlock page="0" id="i-111fec714b8c5810">
    <textBlock id="i-e837e1c9b0220f35">Anf.  130  HENRIK S JÄRREL (m) replik:</textBlock>
    <textBlock id="i-3f249669167139c1">Herr talman! Konst, kultur och litteratur är något mycket viktigt för oss människor. Jag är den förste att instämma i att det är på det sättet, och detta skall vi slå vakt om i vårt samhälle. Men om det nu är arbetet som man anser illa lönat genom den ersättning som i dag betalas ut, skall man förhandla om en bättre ersättningsgrund, som ger en högre ersättning än den som i dag tas ut. Jag tycker att det vore skäligt.</textBlock>
    <textBlock id="i-c309173307d39c07">Men på en tomkassett, på ett tomt band e.d. är ännu inte något arbete nedlagt, och man kan inte begära ersättning förrän detta är utfört.</textBlock>
  </contentBlock>
  <contentBlock page="0" id="i-087a77a910481493">
    <textBlock id="i-84751d9ea3da82aa">Anf.  131  TASSO STAFILIDIS (v) replik:</textBlock>
    <textBlock id="i-f1ac97bdc608853b">Herr talman! Med anledning av vad Henrik S Järrel anför vill jag upplysa om att  konstnärerna i dag långt ifrån får ersättning i förhållande till det enorma arbete som de faktiskt utför för samhällets bästa.</textBlock>
  </contentBlock>
  <contentBlock page="0" id="i-bc5f306b97a97499">
    <textBlock id="i-c09cf2002c87f0e6">Anf.  132  ROLF ÅBJÖRNSSON (kd):</textBlock>
    <textBlock id="i-d6e7966db2b6bde5">Herr talman! Vi kristdemokrater ställer oss bakom regeringens proposition. I dagens nummer av Svenska Dagbladet ställs frågan hur vi kristdemokrater kan ställa oss bakom ett så stolligt lagförslag. Marianne</textBlock>
    <textBlock id="i-5cd78b954dc7490f">Carlström har tidigare åberopat ärendets handläggning i kammaren 1992/93. Jag tycker att den f.d.</textBlock>
    <textBlock id="i-e57174bd3f709754">justitieministern Gun Hellsvik på ett bra sätt har uttryckt samma uppfattning som jag har i den här frågan. Hon skriver i propositionen:</textBlock>
    <textBlock id="i-91b814edcbe5ac10">"Beträffande avgifter på oinspelade band och liknande ljud- och bildbärare vill jag tillägga följande.</textBlock>
    <textBlock id="i-0c9fd7d556187e48">Det är oomtvistligt att rättighetshavarna på det upphovsrättsliga området förlorar inkomster på grund av den privatkopiering som är tillåten enligt 11 § upphovsrättslagen. Modern teknik har medfört att kopieringen kan ske snabbt och enkelt samt ge kopior av mycket god kvalitet. Den digitala teknikens genombrott förbättrar förutsättningarna för privatkopieringen ytterligare. Den utrustning som är nödvändig för privatkopiering finns numera till hands för många.</textBlock>
    <textBlock id="i-492832e70f8a68a4">Mot bakgrund härav, och eftersom rättighetshavarna svårligen kan få skälig kompensation för privatkopieringen på annat sätt, ställer jag mig principiellt positiv till införandet av upphovsrättsliga avgifter på oinspelade band och liknande ljud- och bildbärare."</textBlock>
  </contentBlock>
  <contentBlock page="0" id="i-b9a1e31386bf1fc2">
    <textBlock id="i-384c78b83308a4ac">Anf.  133  HENRIK S JÄRREL (m) replik:</textBlock>
    <textBlock id="i-883d6dbddbda9888">Herr talman! Jag tackar för att Rolf Åbjörnsson tog fram ett citat av dåvarande justitieministern. Saker och ting kan ändras. Vi moderater har dock i lagutskottet intagit den här hållningen. "Svårligen kan få skälig kompensation" vill jag minnas att det stod i citatet. Vad "svårligen" innebär är en relativ fråga.</textBlock>
    <textBlock id="i-b25b26aaa1a6c741">Här är det väl fråga om en förhandling mellan upphovsrättsorganisationerna och marknaden i så fall och om man kan få till stånd en bättre förhandling. Några sådana försök har vad jag vet inte gjorts och kanske då ännu inte krönts med framgång. Men vi menar att det är den vägen det hela får gå i så fall, snarare än att man skall införa upphovsrättsavgifter på något som ännu inte är inspelat. Man kan ju då inte veta om det äger upphovsrättsligt skydd.</textBlock>
  </contentBlock>
  <contentBlock page="0" id="i-5038f074b2a1547a">
    <textBlock id="i-41ac20a4e8c479c2">Anf.  134  ROLF ÅBJÖRNSSON (kd) replik:</textBlock>
    <textBlock id="i-2295f38ae641a124">Herr talman! Jag tror att det är ett tekniskt problem i det här sammanhanget att ju mer upphovsrättshavarna får upp sina ersättningar, desto mer ökar privatkopieringen. Man kommer alltså in i en omöjlig situation. Vi har en teknik och ett samhälle som inte fångar upp den här möjligheten till illegalt utnyttjande av annans verk. Eftersom det är så svårt att hitta en lösning får man försöka hitta någon form att hantera detta på. Det är i och för sig riktigt som Henrik S</textBlock>
    <textBlock id="i-19965cfc3bad517a">Järrel säger: Varför skall man betala en avgift på tomma band? Men vi vet ju att typiskt sett kommer dessa band att användas för icke tillåten kopiering.</textBlock>
    <textBlock id="i-ab7eaae4c0bdddb0">Man får inte låta det bästa bli det godas fiende, utan man får laga efter läglighet, och det här är en ganska bra väg att ändå försöka lösa ett knepigt samhällsproblem.</textBlock>
  </contentBlock>
  <contentBlock page="0" id="i-61ac522d06fb693c">
    <textBlock id="i-52819af232e98a2c">Anf.  135  HENRIK S JÄRREL (m) replik:</textBlock>
    <textBlock id="i-0aaaaf12ef617005">Herr talman! Jag kan inte förstå varför man inte då skulle kunna begära ökad upphovsrättslig ersättning från de organisationer vars rättighetshavare tycker att de är förfördelade. Man får gå den reguljära vägen.</textBlock>
    <textBlock id="i-133c212848d89cd6">Sedan måste jag säga att det är lite lustigt på sitt sätt att höra en representant för Kristdemokraterna försvara en tomkassettavgift som i viss mån skulle kunna gå till framställande av t.ex. porrfilm. Jag vet inte om Rolf Åbjörnsson tycker att det är en bra följdutveckling. Det är ju fullt troligt att man t.ex. när nattens sena timme slår och porrfilmerna går upp på olika kanaler använder tomkassetter för att banda sådana. Det är väl inte riktigt i linje med kd:s officiella politik i alla fall även om Rolf Åbjörnsson biträder den.</textBlock>
  </contentBlock>
  <contentBlock page="0" id="i-9fef72d4f4ee8a02">
    <textBlock id="i-625f5dc7ac7852bd">Anf.  136  ROLF ÅBJÖRNSSON (kd) replik:</textBlock>
    <textBlock id="i-3f8a3358dd12ed9c">Herr talman! Det är väl inte märkvärdigare än att tänka sig att en moderat står i kammaren och pläderar för att vi skall ha högre skatter och via budgeten subventionera de kulturellt arbetande personerna ute i landet.</textBlock>
    <textBlock id="i-ef3bafd394de9814">Vad gäller porrfilm är inte det någonting som vi är direkt roade av, utan jag tror att vi får lösa det problemet på andra vägar.</textBlock>
  </contentBlock>
  <contentBlock page="0" id="i-d2ae86fc246ae834">
    <textBlock id="i-26338bc66c541843">Anf.  137  EWA LARSSON (mp):</textBlock>
    <textBlock id="i-98d60b979d77ef4e">Herr talman! Någon har sagt här att det beslut som vi kommer att fatta alldeles snart kom snabbt. Jag vill påminna om att det här är en fråga som har drivits i</textBlock>
    <textBlock id="i-e6a11ffd530b19dd">Sverige sedan början av 50-talet.</textBlock>
    <textBlock id="i-9eae978054bfc2b2">Jag vill börja med att yrka bifall till hemställan i betänkandet.</textBlock>
    <textBlock id="i-390c8168b3aaa533">Från Miljöpartiets sida har vi under den förra mandatperioden tyckt att det har varit ärligare att driva frågan som en skattefråga, och det har vi i kulturutskottet gjort gemensamt med skatteutskottet. Nu sitter vi här. Det är lagutskottet som tar frågan, och vi har också hört inlägg vari man tyckte att arbetsmarknadsutskottet borde vara med därför att konstnärernas ekonomiska situation är svår. Från Miljöpartiets sida ser vi gärna att man fördelar om medel från arbetsmarknadsutskottet till kulturutskottet. Moderaterna har hävdat att momsen, som redan finns, skall användas. Då ser vi fram emot en sådan motion från moderaternas sida.</textBlock>
    <textBlock id="i-c8c96cef95cf3456">Men från Miljöpartiets sida vill jag fokusera lite grann på folkmusiken och försöka dra någon skillnad mellan det som är tydligt upphovsrättsskyddat och det som befinner sig i en gråzon. Upphovsrätten är grundad på synen att det är en konstnär som skapar ett verk, och det stämmer ju inom de flesta områden.</textBlock>
    <textBlock id="i-9c8c4dab42f5a78d">Men inom musiken - musiken som vi alla inte bara behöver ha utan som vi också utvecklas av när vi lyssnar på och som vi lever längre när vi lyssnar på -</textBlock>
    <textBlock id="i-8563c664650512d9">pågår ju en skapandeprocess. En konstnär bygger där vidare på en tradition och plockar en byggsten från ett tidigare verk och bygger på. Kompositören återspeglar inte bara historien. Det ljudande resultatet av verket är också beroende av de musiker som framför stycket. De är alltså medskapande i processen, och då blir inte upphovsrätten så tydlig, utan vi är i den här gråzonen.</textBlock>
    <textBlock id="i-c049cefffce16f21">Inom olika genrer är detta olika tydligt. Inom den europeiska konstmusiken finns en tradition att musikern förväntas följa kompositörens intentioner så gott han eller hon kan. Men inom jazzmusiken är det snarast tvärtom. Där förväntas musikerna lägga sin personliga prägel på musiken. Då är det inte alltid så lätt att finna någon upphovsperson över huvud taget.</textBlock>
    <textBlock id="i-5450ad362072499f">Detta är särskilt tydligt i olika former av en muntlig tradition, t.ex. den svenska folkmusiken. Det har funnits en oro ända sedan 1800-talet att den svenska folkmusiken skulle dö ut. Därför började man transkribera musikstyckena. Men att konservera en levande tradition går naturligtvis inte, och att nedteckna ett framförande innebär inte att man så att säga räddar verket. Sedan kom fonogramindustrin och den förde med sig en helt annan marknad. Och folkmusiken förlorade till en viss del sin egenskap att vara en gemensam kulturskatt i och med att olika förlag tillskansade sig rättigheterna till olika låtar. Att äga upphovsrätten till populära musikstycken är väldigt vinstgivande. Av skivbolagens inkomster härstammar endast 30 % från själva skivförsäljningen. 70 %</textBlock>
    <textBlock id="i-3ac05ac984fc6a3d">kommer från de avgifter som radio, TV, restauranger m.fl. måste betala varje gång de använder musiken.</textBlock>
    <textBlock id="i-27446f32b3491e06">Därför hade vi från Miljöpartiets sida hellre sett att detta förslag hade utformats som en skatt och att vi hade gjort som i Norge och Danmark och avsatt en viss procent av skatten till kulturpolitiska mål där folkmusiken skulle ha kunnat få en del. Men nu är inte förslaget utformat på det sättet, utan man hänvisar i betänkandet till att man nu får sluta avtal för att ge stöd till dem som inte kommer att åtnjuta pengar i och med det här förslaget. Vi får väl se fram emot att sådana avtal sluts.</textBlock>
  </contentBlock>
  <contentBlock page="0" id="i-38cc7a3820fe7834">
    <textBlock id="i-614fc0ff1290d977">Anf.  138  HENRIK S JÄRREL (m):</textBlock>
    <textBlock id="i-77a7958513885935">Herr talman! Ewa Larsson efterlyste en motion från Moderaterna om att vi skulle använda momsmedlen för att förbättra upphovsrättsinnehavarnas villkor.</textBlock>
    <textBlock id="i-785ce752b62ecf1a">Jag kan inte i dagsläget utlova att det blir någon sådan. Däremot kan jag säga till Ewa Larsson att momsen går till statskassan, och av statskassans medel används en del till kulturpolitiska insatser och åtgärder. Det kontot skulle man mycket väl kunna ta ytterligare pengar från om man anser att konstnärliga upphovsrättsinnehavare i dag är missgynnade och förstärka deras medel och möjligheter.</textBlock>
    <textBlock id="i-b52dbacff749605b">Jag konstaterar sedan, Ewa Larsson, att det redan i dag finns en upphovsrättsligt grundad avgift på sådana saker som redan är inspelade och klara. Där har vi ingenting att invända. Det är skäligt och rimligt. Den avgiften kan blir bättre. Då får organisationerna förhandla sig fram till bättre villkor den vanliga och reguljära vägen.</textBlock>
    <textBlock id="i-0a346056ca092204">Vi vägrar principiellt att finna oss i det faktum att tomma kassetter som ännu inte har något upphovsrättsligt skyddat verk eller något nedlagt arbete bakom sig skall grunda ersättning.</textBlock>
  </contentBlock>
  <contentBlock page="0" id="i-9ed450207d6e006f">
    <textBlock id="i-77a02e64207d6019">Anf.  139  EWA LARSSON (mp):</textBlock>
    <textBlock id="i-ac0e4991af712bf9">Herr talman! Jag vill ändå här i kammaren markera att det är ett fall framåt för den moderata politiken.</textBlock>
    <textBlock id="i-18d5b611faaf9513">Här konstateras att pengarna går in i statskassan, precis som koncessionsavgiften för TV4, bokmomsen och andra avgifter som vi får in genom konstnärligt och kulturellt arbete.</textBlock>
    <textBlock id="i-eb10f74cec20a3a6">Här borde det finnas goda förutsättningar framöver för breda lösningar tvärs över de olika utskotten för att få in en förstärkning i den totala ekonomiska ramen för kulturutskottets budget. Tack för det!</textBlock>
  </contentBlock>
  <contentBlock page="0" id="i-f50878df16e93270">
    <textBlock id="i-744f595fd8be2172">Överläggningen var härmed avslutad.</textBlock>
    <textBlock id="i-ca13eda85e957f8d">(Beslut fattades efter 15 §.)</textBlock>
  </contentBlock>
  <contentBlock page="0" id="i-88be873ea358ef67">
    <textBlock id="i-879df74bbb0d16ef">14 §  Ny associationsrätt för bankaktiebolag, m.m.</textBlock>
  </contentBlock>
  <contentBlock page="0" id="i-9e70e470afd718d7">
    <textBlock id="i-4373b4f4974e40f8">Föredrogs</textBlock>
    <textBlock id="i-2a7583cf2eee4165">Lagutskottets betänkande 1998/99:LU4</textBlock>
    <textBlock id="i-f77663d62a6c148e">Ny associationsrätt för bankaktiebolag, m.m. (prop.</textBlock>
    <textBlock id="i-485bd436f53857f1">1997/98:166)</textBlock>
  </contentBlock>
  <contentBlock page="0" id="i-26875c9ab4bf7a6e">
    <textBlock id="i-b81fa736a83c7de3">Förste vice talmannen konstaterade att ingen talare var anmäld.</textBlock>
    <textBlock id="i-51e34556c8ba6ab8">(Beslut fattades efter 15 §.)</textBlock>
  </contentBlock>
  <contentBlock page="0" id="i-5f865ef00d444151">
    <textBlock id="i-73e170887d271262">15 §  Ny skyddsåtgärd vid immaterialrättsintrång</textBlock>
  </contentBlock>
  <contentBlock page="0" id="i-6b9c83a89ff9cc65">
    <textBlock id="i-5813ca26c2474b40">Föredrogs</textBlock>
    <textBlock id="i-ddcd009229f4a68e">Lagutskottets betänkande 1998/99:LU5</textBlock>
    <textBlock id="i-05e54cdcaf404abd">Ny skyddsåtgärd vid immaterialrättsintrång (prop.</textBlock>
    <textBlock id="i-ffc6c3f5b0fd5bab">1998/99:11)</textBlock>
  </contentBlock>
  <contentBlock page="0" id="i-1cc7bbb6f98229fc">
    <textBlock id="i-8e6b2317f59f921f">Förste vice talmannen konstaterade att ingen talare var anmäld.</textBlock>
    <textBlock id="i-5b62f559cd664a0c">Beslut</textBlock>
  </contentBlock>
  <contentBlock page="0" id="i-7438b9919d686de2">
    <textBlock id="i-32669841c112dadd">FiU7 Kontoföring av finansiella instrument och kostnadsinformation till fondandelsägare</textBlock>
    <textBlock id="i-16d413f59572a1d1">Mom. 2 (avslag på propositionen om en lagreglering om individuell kostnadsinformation till andelsägare i värdepappersfonder)</textBlock>
    <textBlock id="i-c37bfe87b29145cf">1. utskottet</textBlock>
    <textBlock id="i-fb3bb0c3046bc04a">2. res. 1 (m)</textBlock>
    <textBlock id="i-d980aa5d40bff926">Votering:</textBlock>
    <textBlock id="i-89e4d91d58892f1f">230 för utskottet</textBlock>
    <textBlock id="i-3902193e7b8d8c8b">74 för res. 1</textBlock>
    <textBlock id="i-b8c6d9217f4da47a">2 avstod</textBlock>
    <textBlock id="i-fffc39facbcf21c8">43 frånvarande</textBlock>
    <textBlock id="i-f467b6c16cd1f4e3">Kammaren biföll utskottets hemställan.</textBlock>
    <textBlock id="i-d803427de245a95a">Partivis fördelning av rösterna:</textBlock>
    <textBlock id="i-e6eb0241a8b55020">För utskottet:  116 s, 37 v, 36 kd, 16 c, 10 fp, 15 mp</textBlock>
    <textBlock id="i-114fc8556879fbea">För res. 1:     72 m, 1 kd, 1 fp</textBlock>
    <textBlock id="i-2707f1fc20228368">Avstod: 2 fp</textBlock>
    <textBlock id="i-fbf95adb65588aaf">Frånvarande:    15 s, 10 m, 6 v, 5 kd, 2 c, 4 fp, 1 mp</textBlock>
    <textBlock id="i-dad806cb56add6b7">Camilla Dahlin-Andersson och  Bo Könberg (båda fp) anmälde att de avsett att rösta ja men markerats ha avstått från att rösta.</textBlock>
    <textBlock id="i-26db1b10336f444d">Kerstin-Maria Stalin (mp) anmälde att hon avsett att rösta ja men markerats som frånvarande.</textBlock>
  </contentBlock>
  <contentBlock page="0" id="i-6ed96fa0b2fc3e9e">
    <textBlock id="i-f3514c97780b2bde">Mom. 3 (omfattningen av kostnadsinformationen till fondandelsägarna)</textBlock>
    <textBlock id="i-4066069c435f1877">1. utskottet</textBlock>
    <textBlock id="i-863c4b706ffaf945">2. res. 2 (kd, fp)</textBlock>
    <textBlock id="i-8d8df48c8b385903">Votering:</textBlock>
    <textBlock id="i-6b625483e51b7326">200 för utskottet</textBlock>
    <textBlock id="i-a3328d72fd0f3a83">53 för res. 2</textBlock>
    <textBlock id="i-fd5201ba0ee00ff6">53 avstod</textBlock>
    <textBlock id="i-61b4b980982da9c9">43 frånvarande</textBlock>
    <textBlock id="i-de56d7726e5ee79f">Kammaren biföll utskottets hemställan.</textBlock>
    <textBlock id="i-b15329f4a165f857">Partivis fördelning av rösterna:</textBlock>
    <textBlock id="i-2f2b181b5f7d47d4">För utskottet:  115 s, 17 m, 37 v, 16 c, 1 fp, 14 mp</textBlock>
    <textBlock id="i-8cb8499c4317a896">För res. 2:     2 m, 37 kd, 12 fp, 2 mp</textBlock>
    <textBlock id="i-a56583dba860c3f7">Avstod: 53 m</textBlock>
    <textBlock id="i-71df6b9df7003a8c">Frånvarande:    16 s, 10 m, 6 v, 5 kd, 2 c, 4 fp</textBlock>
    <textBlock id="i-27a22f1c25c9632b">Anne-Katrine Dunker (m) anmälde att hon avsett att avstå från att rösta men markerats ha röstat ja.</textBlock>
    <textBlock id="i-d43fb6fe803eaa4c">Cristina Husmark Pehrsson (m) anmälde att hon avsett att avstå från att rösta men markerats ha röstat nej.</textBlock>
  </contentBlock>
  <contentBlock page="0" id="i-191d948e61ba47af">
    <textBlock id="i-782095c3f4cee2c4">Övriga moment</textBlock>
    <textBlock id="i-6735eb194ba206f6">Kammaren biföll utskottets hemställan.</textBlock>
  </contentBlock>
  <contentBlock page="0" id="i-317ff0d3ecb859aa">
    <textBlock id="i-95690b962ef198f4">FiU8 Höjning av Sveriges insats i Internationella valutafonden, m.m.</textBlock>
    <textBlock id="i-d0aa68beb5c6d851">Kammaren biföll utskottets hemställan.</textBlock>
  </contentBlock>
  <contentBlock page="0" id="i-f4582418d9354782">
    <textBlock id="i-2bbdcde20932eda5">FiU9 Allmänna pensionsfondens verksamhet år</textBlock>
    <textBlock id="i-a774798380736a39">1997</textBlock>
    <textBlock id="i-bcee53fd6bb0b005">Mom. 1</textBlock>
    <textBlock id="i-4ec2d2fec7eced7b">Kammaren biföll utskottets hemställan.</textBlock>
  </contentBlock>
  <contentBlock page="0" id="i-fbaf7878226918d0">
    <textBlock id="i-da29422d307fb26a">Mom. 2 (en etisk investeringspolicy för Allmänna pensionsfondensfonden)</textBlock>
    <textBlock id="i-f2b63ff2457f336e">1. utskottet</textBlock>
    <textBlock id="i-9e3b760ad41a40a0">2. res. (mp)</textBlock>
    <textBlock id="i-e19d7ff77be6a95d">Votering:</textBlock>
    <textBlock id="i-443e2d94526e13ae">268 för utskottet</textBlock>
    <textBlock id="i-2c9c07d305d79b7a">16 för res.</textBlock>
    <textBlock id="i-9723e8af1f88f83b">24 avstod</textBlock>
    <textBlock id="i-722a30be3d550631">41 frånvarande</textBlock>
    <textBlock id="i-e76259d36c5b8a8a">Kammaren biföll utskottets hemställan.</textBlock>
    <textBlock id="i-a150afd83aaf07e7">Partivis fördelning av rösterna:</textBlock>
    <textBlock id="i-a441a79e3b60b9e0">För utskottet:  116 s, 74 m, 12 v, 37 kd, 16 c, 13 fp</textBlock>
    <textBlock id="i-2247d1b09d3487eb">För res.:       16 mp</textBlock>
    <textBlock id="i-acbc12bdcea9b3cd">Avstod: 24 v</textBlock>
    <textBlock id="i-fe7ac604af244919">Frånvarande:    15 s, 8 m, 7 v, 5 kd, 2 c, 4 fp</textBlock>
  </contentBlock>
  <contentBlock page="0" id="i-275a435d10461dbf">
    <textBlock id="i-581587dc923c9442">FiU12 Ny överenskommelse om Nordiska investeringsbanken m.m.</textBlock>
    <textBlock id="i-4de070e71db4b2b4">Kammaren biföll utskottets hemställan.</textBlock>
  </contentBlock>
  <contentBlock page="0" id="i-1c04a71d83ba543a">
    <textBlock id="i-94afe77371571cbf">SkU3 Dubbelbeskattningsavtal mellan Sverige och</textBlock>
    <textBlock id="i-cf207b6bfddc0c65">Albanien m.m.</textBlock>
    <textBlock id="i-3daa1930ebcde7c5">Kammaren biföll utskottets hemställan.</textBlock>
  </contentBlock>
  <contentBlock page="0" id="i-328acd2884b79e33">
    <textBlock id="i-c4936a45d7e8c180">JuU2 Fortsatt giltighet av 1952 års tvångsmedelslag och lagen om hemlig kameraövervakning</textBlock>
    <textBlock id="i-73e689ea94386547">Kammaren biföll utskottets hemställan.</textBlock>
  </contentBlock>
  <contentBlock page="0" id="i-57b59ad5c98356ae">
    <textBlock id="i-2be40cf00f524b79">LU1 Ändringar i årsredovisningslagarna</textBlock>
    <textBlock id="i-a05038a09f0a5a06">Kammaren biföll utskottets hemställan.</textBlock>
  </contentBlock>
  <contentBlock page="0" id="i-7d92876b28aeea40">
    <textBlock id="i-beb1d4089b1a2da2">LU2 Godtrosförvärv</textBlock>
    <textBlock id="i-3d51d7bc2bcd4d57">1. utskottet</textBlock>
    <textBlock id="i-9de98c14105b40fb">2. res. (m, kd, fp)</textBlock>
    <textBlock id="i-2adbf4278f892476">Votering:</textBlock>
    <textBlock id="i-0805e8d3a7b42542">186 för utskottet</textBlock>
    <textBlock id="i-ea1c540287d0d658">122 för res.</textBlock>
    <textBlock id="i-bb34b71c8724ecaa">41 frånvarande</textBlock>
    <textBlock id="i-b5535012ff262b16">Kammaren biföll utskottets hemställan.</textBlock>
    <textBlock id="i-d8e17f39af1deb41">Partivis fördelning av rösterna:</textBlock>
    <textBlock id="i-5750f45609c2b5a6">För utskottet:  117 s, 36 v, 16 c, 1 fp, 16 mp</textBlock>
    <textBlock id="i-46d48eec46f3b9a7">För res.:       73 m, 37 kd, 12 fp</textBlock>
    <textBlock id="i-2e55447493dfee3c">Frånvarande:    14 s, 9 m, 7 v, 5 kd, 2 c, 4 fp</textBlock>
  </contentBlock>
  <contentBlock page="0" id="i-7ed3b7434897c9ea">
    <textBlock id="i-c705e3cd847cbc0c">LU3 Kassettersättning</textBlock>
    <textBlock id="i-56d2e4e26c5431fd">Mom.1 (avslag på propositionen)</textBlock>
    <textBlock id="i-d57ac82ea66c8f46">1. utskottet</textBlock>
    <textBlock id="i-595e82dbafd82dba">2. res. (m)</textBlock>
    <textBlock id="i-fde3f6a034802b1d">Votering:</textBlock>
    <textBlock id="i-069c89fc49a91114">235 för utskottet</textBlock>
    <textBlock id="i-2eee2bdf90db5054">74 för res.</textBlock>
    <textBlock id="i-953d6a5cd8f4e74d">40 frånvarande</textBlock>
    <textBlock id="i-82c5e1d010ba28b3">Kammaren biföll utskottets hemställan.</textBlock>
    <textBlock id="i-bfa36cfdabe442ee">Partivis fördelning av rösterna:</textBlock>
    <textBlock id="i-945457a3c28f3a82">För utskottet:  117 s, 36 v, 37 kd, 16 c, 13 fp, 16 mp</textBlock>
    <textBlock id="i-8c5090035a432afb">För res.:       74 m</textBlock>
    <textBlock id="i-7775ff5cf08c7b41">Frånvarande:    14 s, 8 m, 7 v, 5 kd, 2 c, 4 fp</textBlock>
  </contentBlock>
  <contentBlock page="0" id="i-21404d6573678c22">
    <textBlock id="i-1c125a6a9f5a4601">Övriga moment</textBlock>
    <textBlock id="i-e1c4b6a8bdb05694">Kammaren biföll utskottets hemställan.</textBlock>
  </contentBlock>
  <contentBlock page="0" id="i-db0535a549e06604">
    <textBlock id="i-03793008d206c303">LU4 Ny associationsrätt för bankaktiebolag, m.m.</textBlock>
    <textBlock id="i-967b2684aed33895">Kammaren biföll utskottets hemställan.</textBlock>
  </contentBlock>
  <contentBlock page="0" id="i-159f3171f364933b">
    <textBlock id="i-93ac034a90475650">LU5 Ny skyddsåtgärd vid immaterialrättsintrång</textBlock>
    <textBlock id="i-f580b306485abf80">Kammaren biföll utskottets hemställan.</textBlock>
  </contentBlock>
  <contentBlock page="0" id="i-4e5f3593ec132a01">
    <textBlock id="i-37ece1de29d7d5c8">16 §  Sveriges tillträde till Förenta nationernas fördrag om fullständigt förbud mot kärnsprängningar samt till konventionen om förbud mot användning, lagring, produktion och överföring av antipersonella minor (truppminor) samt om deras förstöring</textBlock>
  </contentBlock>
  <contentBlock page="0" id="i-c82a27b12a59b1d9">
    <textBlock id="i-374c04fc7d6db7ee">Föredrogs</textBlock>
    <textBlock id="i-e870f7b9836b30ac">Utrikesutskottets betänkande 1998/99:UU4</textBlock>
    <textBlock id="i-c74d8ee6dc7a4bf9">Sveriges tillträde till Förenta nationernas fördrag om fullständigt förbud mot kärnsprängningar samt till konventionen om förbud mot användning, lagring, produktion och överföring av antipersonella minor</textBlock>
    <textBlock id="i-a5d8360c2bcd4635">(truppminor) samt om deras förstöring (prop.</textBlock>
    <textBlock id="i-a90e06b560da69f0">1997/98:174, prop. 1997/98:175)</textBlock>
  </contentBlock>
  <contentBlock page="0" id="i-c61172b884d2882e">
    <textBlock id="i-e0dc3fb9a00f41e3">Anf.  140  LARS OHLY (v):</textBlock>
    <textBlock id="i-85f1eb1a16c9bb75">Herr talman! Det är en glädjens dag nu när vi faktiskt har kommit så långt att vi har fått ett fördrag som Sverige skall ansluta sig till som gäller ett stopp mot kärnvapensprängningar och ett fördrag om förbud mot personminor.</textBlock>
    <textBlock id="i-befdcf1aa41cd3b3">De här två fördragen är resultaten av ett långt politiskt arbete från politiska krafter, fredsrörelse och andra över hela världen. Jag är glad att kunna säga att</textBlock>
    <textBlock id="i-18121de1a5300d76">Sverige har spelat en mycket positiv roll. Trots det så finns det några randanmärkningar till båda de här förslagen.</textBlock>
    <textBlock id="i-bc31e3e46c40f6f1">Det första gäller Sveriges anslutning till kärnvapenkonventionen. Vi i Vänsterpartiet och Miljöpartiet menar att det är lite missvisande att tala om ett fullständigt förbud mot kärnsprängningar.</textBlock>
    <textBlock id="i-cf76519a56f6c360">Det är nämligen så att subkritiska experiment inte omfattas av förbudet. Dessa experiment är förkastliga dels därför att de förutsätter användning av plutonium, dels därför att de går ut på just att utröna förstörelsekraften av vissa kärnsprängningar. Vi menar att ett sådant förbud skulle införas.</textBlock>
    <textBlock id="i-b3cc16f86b71e59d">När det gäller kärnvapensprängningar som görs av t.ex. Indien och Pakistan har Sverige på ett förtjänstfullt sätt argumenterat och protesterat mot detta och även vidtagit åtgärder mot de stater som inte har skrivit på fördraget och som fortsätter att utveckla kärnvapen.</textBlock>
    <textBlock id="i-cdd5fc06f90d404a">Här finns dock en absurditet i våra reaktioner. De har t.ex. lett till att biståndet till vissa organisationer och vissa projekt i Indien stoppats, medan följdleveranser av vapen till Pakistan har fortsatt. Det är en mycket märklig reaktion när det handlar om två stater som faktiskt riskerar världsfreden genom att utveckla kärnvapen och genomföra kärnvapenprov. Det är fullt rimligt att följdleveranser av vapen till dessa länder inte medges, och det är också innebörden i vårt yrkande 2.</textBlock>
    <textBlock id="i-38a16f38bd826cdf">När det gäller minkonventionen, dvs. Ottawakonventionen, står det redan i konventionens artikel 13</textBlock>
    <textBlock id="i-f43b55c97a21e18a">att den stat som har godtagit och anslutit sig till konventionen när som helst har rätt att föreslå förändringar. Och det är ju så: När man har gått in i ett arbete för att få igenom olika internationella konventioner är det arbetet aldrig avslutat, inte ens när konventionen finns. Det är alltid fråga om en levande materia som måste förändras - dels på grund av politiska styrkeförhållanden och förändringar i verkligheten, dels på grund av att man aldrig kommer att kunna uppnå ett mål som gäller för alltid.</textBlock>
    <textBlock id="i-3e6aed871dc8deb2">Just när det gäller Ottawakonventionen finns det ett par brister. T.ex. klassas inte fordonsminor som antipersonella och är därför inte förbjudna i konventionens mening. Det misstaget bör vi rätta till genom att se till att Sverige arbetar för en förändring av konventionen, och vi bör ta upp detta så snart som möjligt.</textBlock>
    <textBlock id="i-00b01aba499132b9">Slutligen handlar det om de föreslagna ändringarna i brottsbalken. Befattning med minor skall nu försvåras eller i bästa fall förbjudas och kriminaliseras genom de ändringar som föreslås. Samtidigt är det svårt att se att dessa förändringar omöjliggör att man förbereder användande av minor, handlar med minor eller befattar sig med minor på annat sätt. Detta har två skäl. För det första finns det ett rekvisit som heter</textBlock>
    <textBlock id="i-60271fe4af1049b0">"väsentligt" i fråga om hur man hanterar minor. Det rekvisitet gör att det finns möjlighet att även fortsättningsvis hantera minor utan att det strider mot konventionen. För det andra borde lagrummet ges en lydelse som inkluderar försök m.m. till olovlig befattning med minor. En sådan kriminalisering skulle väsentligt försvåra och kanske t.o.m. omöjliggöra ett kringgående av de bestämmelser som vi alla är överens om.</textBlock>
    <textBlock id="i-8937f517d7712470">Med dessa ord vill jag yrka bifall till reservationerna 1, 2, 3 och 4 till utrikesutskottets betänkande nr 4.</textBlock>
  </contentBlock>
  <contentBlock page="0" id="i-45d3768c6256e4d4">
    <textBlock id="i-4a47301ab6acd661">Anf.  141  MARIANNE SAMUELS-</textBlock>
    <textBlock id="i-98213cc30057e439">SON (mp):</textBlock>
    <textBlock id="i-57ef6cb9b89d9b6f">Herr talman! Jag kan instämma i vad föregående talare sade angående det positiva i att dessa beslut nu skall fattas av riksdagen. Det är två mycket angelägna ärenden vi nu har att besluta om, som är sammanförda i ett betänkande.</textBlock>
    <textBlock id="i-830e80f203acdd06">Först gäller det minor, en fråga som har varit uppe internationellt under många år. Många freds-, miljöoch människorättsorganisationer har kämpat för att få till ett förbud. Vi vet alla hur gräsligt det ser ut där minorna ligger och där man försöker leva och bo i deras omgivningar. Det är förstås oerhört angeläget att man nu får till ett beslut som också blir internationellt och som skall gälla.</textBlock>
    <textBlock id="i-e7c91402908a1f1c">Vad vi gärna skulle ha haft med, och önskar att</textBlock>
    <textBlock id="i-5711828d84ad6b04">Sverige skulle ha drivit, är förslaget om fordonsminor, som inte omfattas av denna konvention. Det är egentligen ganska bedrövligt att Sverige inte ser till att också dessa kan komma med. Det skulle vara intressant att få reda på om det finns svenska intressen av att de inte skall komma med, t.ex. i det svenska försvaret, eftersom man från svensk sida inte har drivit på i den här frågan. Det är ju inte bättre att bli sprängd av minor när man sitter i ett fordon än när man trampar omkring i terrängen. Det är naturligtvis ett lika hemskt vapen oavsett om hela bilen flyger i luften eller om man bara flyger i luften av att man rör sig i området. Därför bör naturligtvis även de här minorna väck.</textBlock>
    <textBlock id="i-0eaf10e60b4df240">Som det nu ser ut finns det en risk att man i stället för att använda personminor använder de s.k. fordonsminorna. Då kommer det på sikt att bli ett oerhört svårt arbete att t.ex. röja i områden där de har använts. Därför är det naturligtvis oerhört angeläget att de kommer med, att Sverige driver på och att de kommer upp som ett komplement i den här konventionen på sikt.</textBlock>
    <textBlock id="i-edc59aa30f92258a">Det andra som detta betänkande tar upp är kärnsprängningar. Vi har i vår reservation påpekat vikten av att man i det här sammanhanget också driver att få bort de subkritiska experimenten, dvs. datorexperimenten. När Frankrike gjorde sina provsprängningar nere i Mururoa och omvärlden med rätta kritiserade detta svarade man att man på sikt lika gärna kunde fortsätta att göra proven i dator eller på annat sätt. Då får man ju inte bort riskerna. Det innebär att man slipper provriskerna, men risken med att kärnvapnet finns kvar finns onekligen där ändå. Därför borde också det här tas med.</textBlock>
    <textBlock id="i-5a1b42f2bb702dac">En annan mer svensk angelägenhet är det som vi har tagit upp i reservation 2. Vi tycker att det borde vara en rimlig åtgärd från svenskt håll, med anledning av den protest som har gjorts mot provsprängningarna i Indien och Pakistan, att också stoppa alla följdleveranser till dessa båda länder. Man gick ju ganska snabbt ut och sade att biståndet skulle avbrytas, samtidigt som man inte sade sig vilja bryta några avtal när det gällde följdleveranserna. Vi från Miljöpartiet tycker att det är minst lika angeläget att markera med att inte låta några följdleveranser ske till dessa båda länder, som så totalt struntar i de internationella konventionerna.</textBlock>
    <textBlock id="i-f5d5df8243543301">Det är naturligtvis också viktigt att man jobbar vidare med internationella konventioner. Jag tycker att det är glädjande att man har kommit så här långt och att FN har visat sig ha handlingskraft nog att klara av att ta konventioner som omfattar så här många länder.</textBlock>
    <textBlock id="i-7613c585ad52ebe1">Nu måste man också se till att detta följs upp och att länderna ratificerar det här. Vi måste få uppföljning och verkställighet av de här förbuden så att vi aldrig mer skall behöva se ytterligare kärnvapenprov eller utläggningar av minor i världen. Detta är ett stort hot mot människor, och därför måste det vara angeläget att få bort det.</textBlock>
    <textBlock id="i-464c23a3e3b57689">Med detta, herr talman, vill jag yrka bifall till reservationerna 1, 2, 3 och 4.</textBlock>
  </contentBlock>
  <contentBlock page="0" id="i-b9ac177f4d038516">
    <textBlock id="i-690d8db5b8764fa0">Anf.  142  CARINA HÄGG (s):</textBlock>
    <textBlock id="i-e15568bf8a372e10">Herr talman! Utrikesutskottets betänkande</textBlock>
    <textBlock id="i-1c3e0f79ebcb1673">1998/99:UU4 med det långa namnet Sveriges tillträde till Förenta nationernas fördrag om fullständigt förbud mot kärnsprängningar samt till konventionen om förbud mot användning, lagring, produktion och överföring av antipersonella minor (truppminor)</textBlock>
    <textBlock id="i-f0dc98f0ea479219">samt om deras förstöring ligger nu på kammarens bänkar för avgörande. Betänkandet är mycket välkomnat av oss alla. Frågorna är kända för utskottets ledamöter, som också varit pådrivande. Vi minns inte minst utskottets initiativ på minområdet.</textBlock>
    <textBlock id="i-f0ddf91e897b91d8">Det finns mycket få reservationer, men jag vill ändå inleda med att yrka bifall till utskottets majoritets ställningstagande och i övrigt avslag samt ge en bakgrundsinformation.</textBlock>
    <textBlock id="i-cf4515059068626f">Utskottet har vid sin beredning berett justitieutskottet tillfälle att yttra sig över de delar av ärendena som också faller inom detta utskotts område. Det är värt att understryka att justitieutskottet väl har betonat och benat ut de juridiska förhållanden som har sin bäring på utskottets arbete.</textBlock>
    <textBlock id="i-a8c7f87914b3618f">Det som i begynnelsen var tänkt som två betänkanden har utskottet sett som en fördel att behandla i ett enda sammanhang. Likaså har det begrepp som det har funnits särskiljande tolkning av, dvs. rekvisitet, väsentligen kunnat definieras på ett tillfredsställande sätt i betänkandet.</textBlock>
    <textBlock id="i-c86bf5fc77d59259">När det gäller minorna, herr talman, tycker jag att man gång på gång lägger märke till hur viktigt det är att arbeta med den frågan. När katastrofen drabbade</textBlock>
    <textBlock id="i-9d0667accc8c93d1">Latinamerika kom det inte enbart till skador på grund av ovädret. Minfrågan dök också upp på ett mycket ovälkommet sätt.</textBlock>
    <textBlock id="i-21597776f8e09c4a">De kvarlämnade minorna efter krigen i Sydamerika dyker nu upp igen i gyttjan, och landminor spolas fram genom vattenmassorna. Ett landmineoffer och hela befolkningen känner av det. Vi har sett att barn nu hittar minor i Latinamerika och tar hem dem i tron att det är leksaker eller att det kan vara något värdefullt. Katastrofen med minorna har bidragit ytterligare till det som har hänt i Latinamerika.</textBlock>
    <textBlock id="i-ae64e7673edaedeb">Herr talman! Fördraget om kärnsprängningar antogs den 10 september 1996 av FN:s generalförsamling. När det öppnades för undertecknande i New</textBlock>
    <textBlock id="i-947d3793bef81137">York den 24 september samma år undertecknade</textBlock>
    <textBlock id="i-e9316b2224e2b1a6">Sverige fördraget samma dag. Jag hade förmånen att kunna närvara när dåvarande utrikesminister Lena</textBlock>
    <textBlock id="i-a6918a124d12f09c">Hjelm-Wallén undertecknade dokumentet. Alla vi som kämpat mot kärnvapen kunde känna hur världen den dagen tog ett litet, men ändå ett steg framåt mot en kärnvapenfri värld.</textBlock>
    <textBlock id="i-44fa8a1ef127d59c">Hittills har 151 stater undertecknat fördraget, men det krävs fler för att det skall ratificeras.</textBlock>
    <textBlock id="i-aebfc549542226c4">I andra avseenden vet vi att frågan om kärnvapen har tagit flera kliv bakåt, inte minst när Indien genomförde sina provsprängningar, med Pakistan tätt i hälarna. I den frågan hade utskottets ledamöter möjlighet att deklarera sitt avståndstagande strax före sommaren.</textBlock>
    <textBlock id="i-8e51a1fc7c89f1a9">I en skakande artikel i DN tidigare i år med titeln</textBlock>
    <textBlock id="i-317189314117bc7b">Bomben och jag framhåller den indiska författarinnan</textBlock>
    <textBlock id="i-5549f2eb6360fc6b">Arundhati Roy att det är lättare att göra en bomb än att utbilda 400 miljoner människor. Jag tror att det ligger väldigt mycket i det. Jag har tidigare sagt från den här talarstolen att kärnvapenprovet var det enda vallöfte som den nya hindunationalistiska regeringen hade praktisk möjlighet att genomföra.</textBlock>
    <textBlock id="i-f1480e7cf0a40419">Lars Ohly och Marianne Samuelsson har tagit upp några punkter som har bäring på det betänkande vi nu har framför oss. Men de kanske har än mer bärighet på ett kommande betänkande som handlar om biståndet. De delar som handlar om biståndet får vi tillfälle att debattera senare. Vi hade också möjlighet att i utskottet så sent som i tisdags få en del frågor utredda muntligt för oss.</textBlock>
    <textBlock id="i-d443522fed1860cb">Den kraftfulla reaktion som fanns på Indiens och</textBlock>
    <textBlock id="i-5421903c09da0d64">Pakistans kärnsprängningar har gjort tydliga avtryck i vårt utrikespolitiska agerande; i säkerhetsrådet genom initiativet till ordförandeuttalande och resolutionen</textBlock>
    <textBlock id="i-a8369b21cbf31cb3">1172 den 6 juni i år.</textBlock>
    <textBlock id="i-801b53b56c41752e">Sverige har också verkat för bindande vapenembargo inom EU. Utrikesutskottet förutsätter att regeringen i konsekvens med sitt agerande inom EU bedömer eventuella följdleveranser utifrån den senaste tidens händelser i Indien och Pakistan.</textBlock>
    <textBlock id="i-a741451deede96d7">Men vi nämner inte bara Indien och Pakistan i betänkandet. Israel har kommit i skymundan i den allmänna debatten, men inte i vårt betänkande. Jag vill citera ur Anita Goldmans bok Snäckans sång. Det är en bok om kvinnor och krig.</textBlock>
    <textBlock id="i-911eb655ad832fc6">Goldman skriver i boken om hur hon sitter i ett skyddsrum i Eilat under Kuwaitkriget tillsammans med sina små barn, klädd i skyddskläder, och hur hon oroas:</textBlock>
    <textBlock id="i-6782d4c0102b351b">"Och skulle inte Landets ledare svara med - - -</textBlock>
    <textBlock id="i-243e0393bea0edb7">att kanske skicka i väg den stora bomben som ingen erkände att Landet hade, men som alla visste låg där vackert och väntade i Dimona, i ökenstaden inte så långt från Eilat. Inte alls så långt faktiskt, ja, kanske var Landets elitpiloter i detta ögonblick på väg mot</textBlock>
    <textBlock id="i-ab97b4b33a7cb5f6">Bagdad och snart skulle det smälla där och frågan skulle vara vad man dör eller får cancer av först, gasattacken i landet eller atomvapenmolnet över</textBlock>
    <textBlock id="i-f148638773fc4039">Bagdad som vid fel vindriktning snart skulle kunna vara över oss här. Och vem hade lust att ens möta dagen efter även om man själv inte blivit - - -." Sedan rinner hennes ord ut i fasa.</textBlock>
    <textBlock id="i-031e98c119d07d0d">Min slutsats av Goldmans rädsla, som hon beskriver den gången i skyddsrummet, är att den bomb som sägs vara till skydd för israelerna, på samma sätt som många andra ledare hävdar att bomben är ett skydd för deras folk, är ett än större hot. I dag vet vi mer om hur nära det hotande fingret var avtryckningsknappen i Kuwaitkrisen.</textBlock>
    <textBlock id="i-d2edbfa98a0cc8aa">Under det gångna veckoslutet pågick en konferens i Rosenbad. Utveckling av kärnvapen, fredsrörelsens nya utmaning var titeln som Sveriges fredsråd var huvudinbjudare till. Det var en internationell konferens. Det som var oroande var att medelåldern var så hög. Men det som gav hopp var ändå alla de enskilda människorna och organisationernas glöd och engagemang. Vi politiker behöver verkligen känna de mångas stöd i ryggen när vi driver de här frågorna, som det tar så lång tid att komma i mål med.</textBlock>
    <textBlock id="i-3720e53a8c3cb0dd">Med 110 miljoner dödade har 1900-talet varit det mest krigiska århundradet i människans historia.</textBlock>
    <textBlock id="i-5350beb1e1b0fabb">Sedan andra världskriget har världen upplevt 160 krig av olika storlekar. I första världskriget - kriget, som min farmor sade - var 15 av 100 dödade civila. I</textBlock>
    <textBlock id="i-c3c4478300594164">andra världskriget - det som benämns kriget av min far - steg siffran för civila dödsoffer till 65 av 100. I</textBlock>
    <textBlock id="i-79491cb9158dbc79">de senaste årens krig - Jugoslavien, som är kriget i</textBlock>
    <textBlock id="i-2098a585d9c70711">Europa för min generation - är 90 av 100 döda civila.</textBlock>
    <textBlock id="i-2fae7849ba7fee9f">Dessa blodiga krig kallar man lågintensiva. Om kärnvapen tas i bruk blir naturligtvis siffran för civila dödsoffer än större, 100 %. Det blir totalt. Det vill inte jag skall bli kriget för min dotters generation.</textBlock>
    <textBlock id="i-37247ef6c3ce58cd">Herr talman! Det gläder mig att här finns en klar förankring för majoritetens kritiska uppfattning. Här lämpar det sig att glida över till de subkritiska test som några talare tog upp före mig. Det är en fråga som jag tog upp för första gången här i kammaren för ett par år sedan. Då hade USA tillkännagett att man avsåg att genomföra en serie tester. Den första genomfördes den 2 juli 1997. De subkritiska testen strider inte mot fördraget om fullständigt förbud mot kärnsprängningar. Experimenten skall inte leda till någon nukleär kedjereaktion och utvecklar inte kärnenergi. Men ett av syftena med testen är att se hur plutonium beter sig vid plötslig tryckbehandling.</textBlock>
    <textBlock id="i-2799a025bd08bd26">Frankrike säger sig vilja satsa 20 miljarder på simulerade provsprängningar. Jag hoppas att jag har fått felaktiga uppgifter. Om jag inte har fått det hoppas jag att Frankrikes regering snart ändrar sig vad gäller de här planerna.</textBlock>
    <textBlock id="i-610156411958d7be">Även om de subkritiska testerna inte bryter mot fördraget finns det all anledning för utskottet att uttrycka sig kritiskt, som vi har gjort. De undergräver det internationella samfundets ansträngningar att få till stånd en kärnvapenfri värld. Nog så allvarligt och nog så upprörande.</textBlock>
    <textBlock id="i-b393ec17f0fdd197">Jag vill gärna peka på dåvarande utrikesminister</textBlock>
    <textBlock id="i-9ccccb1a82161597">Lena Hjelm-Walléns initiativ tillsammans med sina kolleger från Brasilien, Egypten, Irland, Mexiko, Nya</textBlock>
    <textBlock id="i-f7d7f59f6732be2e">Zeeland, Slovenien och Sydafrika i somras. Kanske man kan nämna Sydafrika två gånger med tanke på att vi i dag har besök i riksdagen av deras vicepresident Thabo Mbeki. I det uttalandet uppmanade man kärnvapenstaterna samt Indien, Pakistan och Israel att ta sitt ansvar på nedrustningsområdet samt att ansluta sig till NPT och CTBT.</textBlock>
  </contentBlock>
  <contentBlock page="0" id="i-3dd507454f6c202a">
    <textBlock id="i-04541aabbe479fd5">Anf.  143  LARS OHLY (v) replik:</textBlock>
    <textBlock id="i-25e070122935698a">Herr talman! Carina Hägg sade att delar av våra reservationer skulle höra hemma på området bistånd.</textBlock>
    <textBlock id="i-03cdd199d68b4174">Det är inte riktigt med sanningen överensstämmande.</textBlock>
    <textBlock id="i-ffbd50de33cfb689">Det finns naturligtvis en koppling mellan vår syn på biståndet till Indien och Pakistan och vår syn på följdleveranser av vapen. Men det som finns i vår reservation och det som vi yrkar på är att sådana följdleveranser av vapen skall upphöra. Det finns inget betänkande som tar upp frågan om biståndet och som kommer att behandlas senare i kammaren. Därför är det viktigt att riksdagen nu markerar uppfattningen att sådana följdleveranser inte skall ske till länder som har genomfört kärnvapenprov.</textBlock>
    <textBlock id="i-1df3eff81d52287d">Den andra kommentaren gäller de så kritiserade proven. Jag är glad över att vi även där är överens i vår kritiska hållning till proven. Men det är också viktigt att säga att den kritiken innebär att vi underkänner den skrivning i propositionen som påstår att detta fördrag innebär ett fullständigt förbud mot kärnvapenprov. Så är inte fallet. Vår uppfattning är att vi skall gå vidare med att arbeta för att även så kritiserade prov kommer att omfattas av fördraget.</textBlock>
  </contentBlock>
  <contentBlock page="0" id="i-74c4a163861e760d">
    <textBlock id="i-8d26935297fbd1de">Anf.  144  CARINA HÄGG (s) replik:</textBlock>
    <textBlock id="i-9d437eaca06b5c60">Herr talman! Jag menade att biståndet kommer att tas upp i ett senare betänkande som just skall handla om bistånd. Då får vi möjlighet att debattera frågan i kammaren - och då lite mer grundligt.</textBlock>
    <textBlock id="i-59adfbbe0fd25e10">Lars Ohly tog upp frågan om krigsmaterielexport.</textBlock>
    <textBlock id="i-17edc116984a264a">Där har majoritetens inställning tydligt klargjorts. Av betänkandet framgår att det från regeringens sida har klargjorts att någon ny export av krigsmateriel till</textBlock>
    <textBlock id="i-067aa17027fc64eb">Indien och Pakistan inte kommer att ske. Det är ett tydligt ställningstagande.</textBlock>
    <textBlock id="i-e6a28c34484e7685">Lars Ohly berör de så kritiserade testerna, och jag tycker att vi har varit tydliga i vad vi tycker. De kanske inte omfattas av föreliggande konventionstext, men det betyder inte att vi inte aktivt kommer att belysa frågan tidigare. Jag vill understryka det engagemang som finns hos utskottets majoritet genom att än en gång påpeka att jag var den förste som på allvar tog upp frågan i kammaren och med regeringen och sade att detta inte är acceptabelt. Detta undergräver förtroendet för det övriga arbetet.</textBlock>
  </contentBlock>
  <contentBlock page="0" id="i-64465b4eaa331733">
    <textBlock id="i-d15b9445b3d7c349">Anf.  145  LARS OHLY (v) replik:</textBlock>
    <textBlock id="i-7d078d08410d6ab7">Herr talman! Det vore en praktfull skandal om</textBlock>
    <textBlock id="i-215d3cfa6f76e882">Sverige skulle säga något annat än att ingen ny export av krigsmateriel skall förekomma till två länder som äventyrar freden och säkerheten i världen genom kärnvapenprov.</textBlock>
    <textBlock id="i-497323f3e19c9867">Vi kritiserar att följdleveranser sker under motivering att det är viktigt att Sverige visar att vi är en avtalsslutande part som man kan lita på. Vi skall inte vara att lita på för dem som så riskerar regioners och hela världens säkerhet genom att genomföra sådana kärnvapenprov. Därför bör följdleveranser också omfattas av det totala stopp med vapenexport som vi menar skulle ha varit följden av en rimlig reaktion.</textBlock>
    <textBlock id="i-a02bea07d763a1e6">Resultatet i dag blir att en del s.k. följdleveranser av bistånd faktiskt stoppas på grund av Sveriges åtgärder. Därmed uppkommer den absurda situationen att de fattigaste människorna får betala för att Sverige reagerar mot Indiens och Pakistans kärnvapenprov, medan följdleveranser till redan levererade vapen fortsätter. Det är inte rimligt.</textBlock>
  </contentBlock>
  <contentBlock page="0" id="i-1ff9c04a9fae71e1">
    <textBlock id="i-f878380ebcb21232">Anf.  146  CARINA HÄGG (s) replik:</textBlock>
    <textBlock id="i-2c7706a16f7dcc20">Herr talman! Det är viktigt att vi i kammaren respekterar de lagar som vi själva är med om att stifta, även om vi kanske inte alltid har röstat för dem. Det är viktigt att vi respekterar att vi är en lagstiftande församling.</textBlock>
    <textBlock id="i-54db00335dc499b8">I fråga om följdleveranserna har utskottet inhämtat att man som vanligt kommer att pröva frågorna från fall till fall. Övriga ställningstaganden finns med i den bedömningen. Jag kan inte se frågan på samma sätt som Lars Ohly.</textBlock>
  </contentBlock>
  <contentBlock page="0" id="i-f8c07ba92f3b7b32">
    <textBlock id="i-e1c6c1fecc9005f7">Anf.  147  MARIANNE SAMUELSSON (mp)</textBlock>
    <textBlock id="i-20bf23e5dc13f0be">replik:</textBlock>
    <textBlock id="i-adeb962cf81bd479">Herr talman! Jag tänkte ta upp frågan om vapenexporten till Indien och Pakistan. Jag blev lite förundrad när Carina Hägg sade att vi skall återkomma till frågan i samband med biståndet. Okej, vi kommer säkert att återkomma till frågan om bistånd till Indien och Pakistan, men vapenexporten har väl ändå inte blivit inkluderad i biståndet. Men jag tycker mig se att regeringen i allt större utsträckning blandar ihop försäljning av vapen och bistånd. Än så länge hoppas jag att riksdagsbesluten är skilda åt.</textBlock>
    <textBlock id="i-9e1f09c7510b0a2f">Kopplingen till hur man reagerar på när länder bryter mot avtal om stopp av kärnvapensprängningar men fortsätter med  följdleveranser av vapen har relevans. Det är förvånande. Regeringen har inte agerat kraftfullt mot följdleveranserna. Det måste vara nödvändigt om man menar någonting med den internationella solidariteten.</textBlock>
    <textBlock id="i-828e4256064f147e">Jag hade en fråga som Carina Hägg inte svarade på. Den gällde den kritik som Sverige fick inte minst av frivilligorganisationerna inför Osloförhandlingarna och synen på fordonsminorna. Finns det där en koppling till försvarsindustrin i Sverige, eftersom Sverige inte agerar kraftfullt för att också se till att de finns med i minkonventionen?</textBlock>
  </contentBlock>
  <contentBlock page="0" id="i-9339a159c08f985a">
    <textBlock id="i-241ddad9ee7b685e">Anf.  148  CARINA HÄGG (s) replik:</textBlock>
    <textBlock id="i-8884a735759123c1">Herr talman! Marianne Samuelsson missuppfattade mig medvetet för att skapa en diskussion som inte hör hemma här och som det inte finns grund för.</textBlock>
    <textBlock id="i-aa0e1853b6a750e5">Både Marianne Samuelsson och Lars Ohly tog upp diskussionen om biståndet till Indien. Jag ville skilja ut att den frågan inte hör hemma här. Men jag ser fram emot att diskutera den i en annan ordning. Jag ville nämna det för att inte förbigå frågan med tystnad.</textBlock>
    <textBlock id="i-396dd4beb6eb6fe7">När det gäller vapenexporten har vi klart och tydligt skrivit i betänkandet vad vi anser. Jag har också redogjort för frågan i talarstolen och gett kommentarer till Lars Ohly. De delarna har vi inte blandat ihop, som Marianne Samuelsson försöker antyda.</textBlock>
  </contentBlock>
  <contentBlock page="0" id="i-dd53b1f74f3a2578">
    <textBlock id="i-5755a507c82312ef">Anf.  149  MARIANNE SAMUELSSON (mp)</textBlock>
    <textBlock id="i-2f092212a5911956">replik:</textBlock>
    <textBlock id="i-0095faab0aa6e8c4">Herr talman! Jag upprepar den andra frågan om de antipersonella minorna. Varför har Sverige inte drivit frågan om fordonsminorna? Inte minst frivilligorganisationerna hade detta uppe som en viktig del av konventionstexten.</textBlock>
  </contentBlock>
  <contentBlock page="0" id="i-2dec46637437bcf6">
    <textBlock id="i-7c9b2c04ff2cb2a1">Anf.  150  CARINA HÄGG (s) replik:</textBlock>
    <textBlock id="i-074d89c7752f84f5">Herr talman! Även här kan jag inte riktigt förstå</textBlock>
    <textBlock id="i-42046f48d92c2d4e">Marianne Samuelssons definition. Inte minst utskottet är initiativtagare till förbudet mot minor. Vi har drivit frågan oerhört starkt på många olika sätt. Jag har varit ordförande i en av processerna som har lett fram till förbud mot minor. Det finns ingen grund för den kritik som Marianne Samuelsson ger uttryck för.</textBlock>
    <textBlock id="i-e08c54f9fc03506a">Jag vill gärna hänvisa till alla de initiativ och det goda arbete vi har gjort nationellt och internationellt -</textBlock>
    <textBlock id="i-4214631abe8be3d0">ofta tillsammans med folkrörelserna.</textBlock>
  </contentBlock>
  <contentBlock page="0" id="i-cb07d9ed68a62ac2">
    <textBlock id="i-9c372d7f292cadaf">Anf.  151  KARIN ENSTRÖM (m):</textBlock>
    <textBlock id="i-57f0caed2b9819ec">Herr talman! Det fördrag och den konvention som riksdagen skall besluta om att ratificera är ett resultat av att inte minst Sverige sedan länge verkat för ett förbud dels mot kärnsprängningar, dels ett internationellt totalförbud mot antipersonella minor. Som har sagts tidigare i dag har båda dessa frågor drivits av såväl borgerliga som socialdemokratiska regeringar och återkommande behandlats i utrikesutskottet.</textBlock>
    <textBlock id="i-f3e42fa403029d0b">När det gäller frågan om ett internationellt totalförbud mot antipersonella minor har vi moderater haft en lite kluven inställning. I försvaret av Sveriges långa landgränser har truppminorna haft en stor betydelse och ett högt försvarsvärde till ett mycket lågt pris. Det är inte svenska minor som har skadat och dödat barn och vuxna i Afrika, Afghanistan eller andra delar av världen. Det är inte den svenska minanvändningen som har varit det stora problemet. I en debatt om försvaret vidhåller vi att vi behöver någon form av ersättningsvapen för minorna.</textBlock>
    <textBlock id="i-53315deeb7a1b5ad">Trots de tunga försvarsargumenten har vår vilja att få till stånd ett internationellt totalförbud, och därmed minska truppminornas förödande skadeverkningar, vägt tyngre. Det var också därför vi var med och beslutade om ett totalförbud mot minor i Sverige i december 1996.</textBlock>
    <textBlock id="i-bce2d07fe1cf9527">Nu har frågat kommit längre. I dag skall vi fatta beslut om Sveriges tillträde till konventionen om förbud mot användning, lagring, produktion och överföring av antipersonella minor - truppminor - samt om deras förstöring. Det är mycket glädjande.</textBlock>
    <textBlock id="i-568c57733d222475">Konventionen har i dagsläget undertecknats av</textBlock>
    <textBlock id="i-5aaf42ee673cc02d">131 stater och ratificerats av 49 stater. Vi hoppas på -</textBlock>
    <textBlock id="i-fb8ab7e478e9d164">och måste arbeta vidare med - att få ännu fler länder att så snart som möjligt ansluta sig till konventionen.</textBlock>
    <textBlock id="i-9a51471e2ce53496">Herr talman! Jag yrkar bifall till hemställan i utrikesutskottets betänkande nr 4.</textBlock>
  </contentBlock>
  <contentBlock page="0" id="i-a15225d9ace4c8a2">
    <textBlock id="i-8d5d6432f2054b36">Anf.  152  LARS OHLY (v) replik:</textBlock>
    <textBlock id="i-d17ac92300b11e15">Herr talman! Jag vill bara välkomna Karin Enströms ärliga redogörelse för Moderaternas våndor inför beslutet om att förbjuda minanvändning i Sverige och sedan också gå vidare med ett totalförbud för hela världen. Den här konventionen hade sannolikt fördröjts oerhört länge om vi inte hade haft andra framsynta politiker som drivit på just därför att de insett att Sveriges nationella intresse också är ett internationellt intresse av nedrustning och av avveckling av dessa hemska, förödande vapen.</textBlock>
    <textBlock id="i-aa38a2e3b10b2b76">Därför välkomnar jag att man ärligt redovisar den ståndpunkten. Jag är glad över att det i dag finns en uppslutning i hela riksdagen kring Ottawakonventionens grundinnehåll.</textBlock>
  </contentBlock>
  <contentBlock page="0" id="i-e6bbdee5b66d223b">
    <textBlock id="i-98089d3acaa455af">Anf.  153  MARIANNE ANDERSSON (c):</textBlock>
    <textBlock id="i-bc15bcab318b373d">Herr talman! Först vill jag yrka bifall till utskottets hemställan i betänkandet UU4.</textBlock>
    <textBlock id="i-eb49d4544f0d9075">Det är naturligtvis en självklarhet att Sverige nu skall ansluta sig till fördraget om fullständigt förbud mot kärnsprängningar och till konventionen om förbud mot användning, lagring, produktion och överföring av antipersonella minor. Jag är självfallet mycket glad över det här beslutet. Jag instämmer i mycket av den beskrivning som har gjorts här tidigare om det elände som minorna har inneburit ute i världen.</textBlock>
    <textBlock id="i-80b72cc301b52dd9">Jag vill ägna mig något åt historieskrivningen när det gäller minorna.</textBlock>
    <textBlock id="i-1693a0e90ff8f382">På Centerpartiets initiativ beslöt riksdagen 1994</textBlock>
    <textBlock id="i-0ec4d03beed0b48e">att Sverige skulle verka för ett internationellt totalförbud mot antipersonella minor. Det kravet drev de svenska förhandlarna utan större framgång vid FN:s översynskonferens 1995 och 1996. Sverige var det första land som initierade den här frågan, vilket var viktigt och bra.</textBlock>
    <textBlock id="i-94b7aff3296d98a6">Vi motionerade också våren 1995 om ett ensidigt svenskt förbud, eftersom vårt land givetvis skulle sakna trovärdighet i minfrågan om vi hävdade att minor är grymma och ovärdiga vapen överallt utom just i Sverige. Vi menade att Sverige skulle ansluta sig till en allt större krets av länder som redan då ensidigt hade förbjudit antipersonella minor, nämligen Tyskland, Belgien, Nederländerna, Schweiz,</textBlock>
    <textBlock id="i-45d0b64eb7408b79">Österrike, Norge, Australien och Filippinerna.</textBlock>
    <textBlock id="i-26d26430a87c29f0">Vi diskuterade frågan vid följande partistämma och fattade beslutet att med kraft arbeta för att Sverige skulle ensidigt förbjuda personminorna. Det var också ett mycket starkt centerkrav i förhandlingarna mellan den dåvarande socialdemokratiska regeringen och Centerpartiet inför försvarsbeslutet. Det var ingen självklarhet att vi skulle fatta det beslutet. Motståndet både hos socialdemokratin och hos Moderaterna var hårt. Det var en stor debatt. Det var många seminarier och debattartiklar, och frivilliga organisationer arbetade med frågan. Vi drev naturligtvis kravet oerhört hårt - det var ett villkor för att vi över huvud taget skulle gå in i samarbetet om försvarsbeslutet. Det ledde till att försvarsministern svängde sommaren</textBlock>
    <textBlock id="i-44f3e9bda6b19faa">1995.</textBlock>
    <textBlock id="i-c212d8647ccba160">Riksdagen kunde i december 1996, i samband med det försvarspolitiska beslutet, även besluta om ett ensidigt svenskt förbud. Det stärkte givetvis Sverige i arbetet med att åstadkomma ett avtal om förbud mot personminor. Stor betydelse i det arbetet hade t.ex. den organisation som drev kampanjen mot landminor, som t.o.m. fick fredspriset.</textBlock>
    <textBlock id="i-ed6872defbc96216">Den 5 december 1997 kunde alltså den svenske försvarsministern skriva under en konvention mot personminor i Ottawa i Kanada. Han hade vid det tillfället sällskap av inte mindre än 125 länder. Det är mycket glädjande att så många länder nu har anslutit sig till det avtalet och även anslutit sig till konventionen. Världssamfundet har lyckats förbjuda vapen som verkligen används, och som används i mycket stor skala. Visst är det en stor framgång.</textBlock>
    <textBlock id="i-0b50534f20d1adbe">Den stora uppgiften nu är naturligtvis minröjning och att gå vidare. Många har krävt det, och vi kan märka det i reservationerna. Sverige har aktivt bidragit till minröjningen, genom t.ex. missionen i Västsahara, för att bara nämna det.</textBlock>
    <textBlock id="i-3d51d5553aeb7a7d">Till slut vill jag också nämna inrättandet av totalförsvarets minröjningscentrum i Eksjö. Det är också ett resultat av försvarssamarbetet mellan regeringen och Centerpartiet. Jag tycker att det också är ett mycket värdefullt bidrag i hela detta arbete mot personminor.</textBlock>
    <textBlock id="i-9fb5fbd17ea8a4c9">Vi yrkar alltså inte bifall till någon av reservationerna när det gäller att gå längre än vad vi hittills har uppnått i konventionen om minor. Det är ju inte möjligt att ändra en sådan bred internationell överenskommelse - den får man anta. Om man sedan vill jobba vidare får man göra det framåt. Därför är vi också med på ett särskilt yttrande tillsammans med</textBlock>
    <textBlock id="i-e7e9b5743ef09b2e">Kristdemokraterna och Folkpartiet om att regeringen skall kunna gå vidare inför den översynskonferens som skall äga rum om fem år och verka för att även fordonsminor med röjningsskydd skall omfattas av konventionen. Det är ett arbete framåt, men just nu är det här nog så långt vi kan komma. Det är en stor framgång.</textBlock>
  </contentBlock>
  <contentBlock page="0" id="i-1ae4c2749fa03a9b">
    <textBlock id="i-b3f97a9744ef4a3a">Anf.  154  LARS OHLY (v) replik:</textBlock>
    <textBlock id="i-d3f9f10fce4a47f3">Herr talman! I det särskilda yttrande som Marianne Andersson nämner står det att frågan om fordonsminor med röjningsskydd fortfarande kvarstår att lösa i konventionen och att det inte var möjligt att nå längre just när fördragstexten arbetades fram. Men sedan står det: "Hela processen som lett fram till konventionen om förbudet mot antipersonella minor visar dock betydelsen av att något eller några länder tar initiativ och går före för att komma fram till en så ändamålsenlig och effektiv konvention som möjligt."</textBlock>
    <textBlock id="i-7b9fa3d74b3148a6">Detta är också innebörden i Vänsterpartiets reservation.</textBlock>
  </contentBlock>
  <contentBlock page="0" id="i-951b7b0d4c53ee2a">
    <textBlock id="i-9aeffda61eff4f9c">Anf.  155  MARIANNE ANDERSSON (c) replik:</textBlock>
    <textBlock id="i-74c38a648e0825f2">Herr talman! Det är naturligtvis viktigt att länder går före, och det är det som vi menar i vårt särskilda yttrande. Vi ser inte någon möjlighet att gå längre just nu, i anslutning till konventionen och till det här beslutet. Men sedan gäller det att ta initiativ för att gå vidare, och jag tror att vi kan komma överens om att jobba tillsammans om det.</textBlock>
  </contentBlock>
  <contentBlock page="0" id="i-0c264abd86558bb8">
    <textBlock id="i-069073201d1404ab">Anf.  156  JAN ERIK ÅGREN (kd):</textBlock>
    <textBlock id="i-c44057c85b7d2600">Herr talman! Det är naturligt att också vi kristdemokrater instämmer i glädjen över att vi har kommit så långt när det gäller de två stora frågekomplex som vi skall diskutera och besluta om i dag. Vi ställer oss bakom utskottsbetänkandet UU4, men vi har genom särskilda yttranden rörande mom. 3 och 7 velat visa att vi ändå inte är helt nöjda.</textBlock>
    <textBlock id="i-cac938ff1e7ae338">Vad gäller Indien och Pakistan menar vi att det är viktigt att dessa länder utan dröjsmål och villkorslöst måste uppmanas att ansluta sig till Ickespridningsfördraget, NPT, och Fördraget om fullständigt förbud mot kärnsprängningar, CTBT. Tills de gjort detta och uppfyllt FN:s resolution 1172 bör</textBlock>
    <textBlock id="i-401f7bf62a9ae54c">Sverige undvika följdleveranser.</textBlock>
    <textBlock id="i-d403570a336868f4">Biståndet till Indien har beröring med det här. Vi har inte ansett, som regeringen, att Indien inte skall få något bistånd som en följd av de olyckliga kärnsprängningarna. Vår kritik är inte svagare än regeringens, men vi har försökt hitta en lösning där en regerings handlande inte drabbar enskilda så hårt.</textBlock>
    <textBlock id="i-1b1fa94dd60006fc">Därför har vi trots vår kritiska inställning förordat en infasning av nytt bistånd med 100 miljoner kronor i stället för 0 kr, som regeringen föreslagit.</textBlock>
    <textBlock id="i-7d0b87426d663e17">Herr talman! I torsdagens frågestund meddelade statsrådet Pierre Schori, som svar på en fråga av Alf</textBlock>
    <textBlock id="i-cfb7d8ca31178714">Svensson om biståndet till Indien, att regeringen fattat beslut som betyder att Loc Jumbish-projektet, som verkligen kan anses som angeläget och som gagnar fattiga kvinnor och barn med primär undervisning, skall få 40 miljoner kronor för nästa år. Vi ser positivt på detta, eftersom det ligger i linje med vad vi, som jag nyss nämnde, har yrkat i vår biståndsmotion.</textBlock>
    <textBlock id="i-bf1b7b484f6d18c8">Vårt andra särskilda yttrande om Ottawakonventionen, där vi som nyss nämndes har sällskap med</textBlock>
    <textBlock id="i-5ffc8e138f459e15">Centerpartiet och Folkpartiet, rör en fråga där det också finns anledning att känna stor tillfredsställelse, nämligen frågan om förbud mot truppminor och antipersonella minor som nått så pass långt.</textBlock>
    <textBlock id="i-604b2d874550d73c">Jag vill säga att vi från kristdemokratiskt håll har agerat aktivt i denna fråga ganska länge. Jag vill också lyfta fram den insats som gjorts från olika organisationer, bl.a. Röda korset och Rädda Barnen, som har varit värdefull och som jag tror man kan säga också har drivit på och varit ett stöd för oss som har sett detta som en viktig fråga. De har en del i att det ändå har gått så pass fort som det har gjort på senare tid.</textBlock>
    <textBlock id="i-4d6cf16bbf042dbd">Herr talman! Det beslut som vi kommer att fatta i dag är bra. Det var inte möjligt att nå längre med ett brett internationellt stöd när det gäller minfrågan.</textBlock>
    <textBlock id="i-a59d9039299e288f">Men det är enligt vår mening angeläget att Sverige och den svenska regeringen driver frågan vidare när det gäller fordonsminor med röjningsskydd inför översynskonferensen, som skall äga rum om fem år.</textBlock>
    <textBlock id="i-829ef75792befa45">Vi får inte lämna den frågan, men vi får ta det första steget, som ändå innebär att väldigt många länder är beredda att ställa upp på det som vi har kommit fram till i dag.</textBlock>
    <textBlock id="i-48114a67f121b78c">I dagens omröstning stöder vi kristdemokrater utskottets förslag.</textBlock>
  </contentBlock>
  <contentBlock page="0" id="i-cd2230368de9ef9d">
    <textBlock id="i-aa5cabd8b5b84efe">Anf.  157  LARS OHLY (v) replik:</textBlock>
    <textBlock id="i-31d1f1c5414affe8">Herr talman! I det särskilda yttrande som Jan Erik</textBlock>
    <textBlock id="i-a480b0d06ce246e4">Ågren hänvisar till står det att kristdemokraterna tidigare har uttryckt att även följdleveranser i ljuset av de senaste händelserna ter sig svårförsvarliga ur säkerhetspolitisk synvinkel, då åsyftande de kärnsprängningar som har gjorts i Indien och Pakistan. Kristdemokraterna vidhåller denna uppfattning och anser att Sverige bör undvika även följdleveranser.</textBlock>
    <textBlock id="i-13e9b45cb1bc0781">Skillnaden mellan Kristdemokraternas yttrande och Vänsterpartiets reservation är att vi anser att man inte enbart bör undvika följdleveranser, utan att sådana leveranser faktiskt inte skall medges.</textBlock>
  </contentBlock>
  <contentBlock page="0" id="i-f588a03ffe350f54">
    <textBlock id="i-446e5efafc5a9257">Anf.  158  JAN ERIK ÅGREN (kd) replik:</textBlock>
    <textBlock id="i-dfa8592cf5a06c04">Herr talman! Som jag sade i mitt inlägg anser vi att Sverige bör undvika följdleveranser, men följdleveranser är en ganska komplicerad sak. Vi har inte velat eller kunnat landa i någon annan formulering än den som jag har gett uttryck för i dag. Lars Ohly vet likaväl som jag att det är en väldigt komplicerad fråga. Vi har ändå uttryckt oss ganska klart när det gäller följdleveranser och också ställt krav för dessa.</textBlock>
  </contentBlock>
  <contentBlock page="0" id="i-cfede4d55ba3a14d">
    <textBlock id="i-c393847577622d74">Överläggningen var härmed avslutad.</textBlock>
    <textBlock id="i-1730ddd2e73615ec">Beslut</textBlock>
  </contentBlock>
  <contentBlock page="0" id="i-3d6bfc9280db15bb">
    <textBlock id="i-4e62e7e592adbc60">UU4 Sveriges tillträde till Förenta nationernas fördrag om fullständigt förbud mot kärnsprängningar samt till konventionen om förbud mot användning, lagring, produktion och överföring av antipersonella minor (truppminor) samt om deras förstöring</textBlock>
    <textBlock id="i-090bdf7bc0bcc315">Mom. 1 (förslag om förbud mot subkritiska prov)</textBlock>
    <textBlock id="i-63d63e7026c8489b">1. utskottet</textBlock>
    <textBlock id="i-eed444a25b0f3d98">2. res. 1 (v, mp)</textBlock>
    <textBlock id="i-b339020ae8639b0a">Votering:</textBlock>
    <textBlock id="i-09d7bdd2a794d8fb">258 för utskottet</textBlock>
    <textBlock id="i-f16b28e653f2f6a0">49 för res. 1</textBlock>
    <textBlock id="i-5fe98a88443e2239">42 frånvarande</textBlock>
    <textBlock id="i-2053426976c2eb78">Kammaren biföll utskottets hemställan.</textBlock>
    <textBlock id="i-e8b25902e2d2caaf">Partivis fördelning av rösterna:</textBlock>
    <textBlock id="i-f4223fe4e3a4317c">För utskottet:  117 s, 73 m, 37 kd, 16 c, 15 fp</textBlock>
    <textBlock id="i-82733ac83571173b">För res. 1:     36 v, 13 mp</textBlock>
    <textBlock id="i-bf088b15a553721d">Frånvarande:    14 s, 9 m, 7 v, 5 kd, 2 c, 2 fp, 3 mp</textBlock>
  </contentBlock>
  <contentBlock page="0" id="i-10a9502e62db3fb4">
    <textBlock id="i-89c7a6c2cc5ff7d9">Mom. 3 (stopp av all vapenexport till Indien och Pakistan)</textBlock>
    <textBlock id="i-024958c80785eef8">1. utskottet</textBlock>
    <textBlock id="i-b8588145582fa951">2. res. 2 (v, mp)</textBlock>
    <textBlock id="i-5e33e2a8407d0cae">Votering:</textBlock>
    <textBlock id="i-f4a523c9ca8adac4">257 för utskottet</textBlock>
    <textBlock id="i-d566a999cfab41f9">49 för res. 2</textBlock>
    <textBlock id="i-0068dd69bb591dd9">43 frånvarande</textBlock>
    <textBlock id="i-16174bce24444f54">Kammaren biföll utskottets hemställan.</textBlock>
    <textBlock id="i-0602d991176222d1">Partivis fördelning av rösterna:</textBlock>
    <textBlock id="i-f47418dac7cf4f89">För utskottet:  116 s, 73 m, 37 kd, 16 c, 15 fp</textBlock>
    <textBlock id="i-50920ad56c8cb848">För res. 2:     36 v, 13 mp</textBlock>
    <textBlock id="i-880b7e5af7ac07d2">Frånvarande:    15 s, 9 m, 7 v, 5 kd, 2 c, 2 fp, 3 mp</textBlock>
  </contentBlock>
  <contentBlock page="0" id="i-51f9075c5a6edb0f">
    <textBlock id="i-adb89988a2b3cb26">Mom. 7 (ändringar i Ottawakonventionen)</textBlock>
    <textBlock id="i-b586f4b188bfc556">1. utskottet</textBlock>
    <textBlock id="i-37a316aba9846944">2. res. 3 (v, mp)</textBlock>
    <textBlock id="i-f9823f7e8719136b">Votering:</textBlock>
    <textBlock id="i-20ded9702e684bbc">256 för utskottet</textBlock>
    <textBlock id="i-c84926df41e30c25">49 för res. 3</textBlock>
    <textBlock id="i-1880249c0eefe8d8">44 frånvarande</textBlock>
    <textBlock id="i-af3849b9db13b67c">Kammaren biföll utskottets hemställan.</textBlock>
    <textBlock id="i-e0ab6e45ec828696">Partivis fördelning av rösterna:</textBlock>
    <textBlock id="i-aaf4cdae40e879fb">För utskottet:  116 s, 73 m, 37 kd, 16 c, 14 fp</textBlock>
    <textBlock id="i-2e6231ba6db5a548">För res. 3:     36 v, 13 mp</textBlock>
    <textBlock id="i-22c976e8d21ce2dd">Frånvarande:    15 s, 9 m, 7 v, 5 kd, 2 c, 3 fp, 3 mp</textBlock>
  </contentBlock>
  <contentBlock page="0" id="i-5d00dac403f612ef">
    <textBlock id="i-8c14e02e519f6a88">Mom. 9 (förslagen i övrigt till ändringar i brottsbalken)</textBlock>
    <textBlock id="i-46681a723c10e18d">1. utskottet</textBlock>
    <textBlock id="i-4b96d9a42150e32b">2. res. 4 (v, mp)</textBlock>
    <textBlock id="i-79df18cf1f07dc5b">Votering:</textBlock>
    <textBlock id="i-be0e74292b27568c">257 för utskottet</textBlock>
    <textBlock id="i-476564c3639f374c">49 för res. 4</textBlock>
    <textBlock id="i-d806742ca470d469">43 frånvarande</textBlock>
    <textBlock id="i-5654b35a59ba2f0a">Kammaren biföll utskottets hemställan.</textBlock>
    <textBlock id="i-c312086d228deda8">Partivis fördelning av rösterna:</textBlock>
    <textBlock id="i-2cd8f0a163fe596e">För utskottet:  116 s, 73 m, 37 kd, 16 c, 15 fp</textBlock>
    <textBlock id="i-0b3ba95e0203109f">För res. 4:     36 v, 13 mp</textBlock>
    <textBlock id="i-244f655b2775e4cc">Frånvarande:    15 s, 9 m, 7 v, 5 kd, 2 c, 2 fp, 3 mp</textBlock>
  </contentBlock>
  <contentBlock page="0" id="i-5fd6a792fc0476e4">
    <textBlock id="i-b084ce7850094fc5">Övriga moment</textBlock>
    <textBlock id="i-d341b71ede246034">Kammaren biföll utskottets hemställan.</textBlock>
    <textBlock id="i-03d885c1c73ba198">Beslut om uppskjuten votering</textBlock>
  </contentBlock>
  <contentBlock page="0" id="i-c7f7f8924662f501">
    <textBlock id="i-1c30d8dcf9ef49f3">På förslag av förste vice talmannen medgav kammaren att återstoden av dagens ärende fick avgöras i ett sammanhang vid arbetsplenum torsdagen den 26</textBlock>
    <textBlock id="i-8cb39c23f9429778">november.</textBlock>
  </contentBlock>
  <contentBlock page="0" id="i-be4fd32c8a30e478">
    <textBlock id="i-ee3b7b97be5bec89">17 §  Ändringar i lagen (1996:95) om vissa internationella sanktioner</textBlock>
  </contentBlock>
  <contentBlock page="0" id="i-fbf8e534ac27405f">
    <textBlock id="i-6c007658dc63888e">Föredrogs</textBlock>
    <textBlock id="i-9419aaee4e5722d7">Utrikesutskottets betänkande 1998/99:UU5</textBlock>
    <textBlock id="i-6601d3927d786956">Ändringar i lagen (1996:95) om vissa internationella sanktioner (prop. 1998/99:27)</textBlock>
  </contentBlock>
  <contentBlock page="0" id="i-b1d726e1e2a25ff8">
    <textBlock id="i-8f7ce020a1303a32">Anf.  159  MURAD ARTIN (v):</textBlock>
    <textBlock id="i-e81795eabdfad313">Fru talman! Jag vill börja med att yrka bifall till reservation nr 1 i detta ärende.</textBlock>
    <textBlock id="i-31bcfec44da5ff4a">Bakgrunden till regeringens förslag om ändringar i lagen om vissa internationella sanktioner är uppenbarligen årets händelser i Republiken Jugoslavien och</textBlock>
    <textBlock id="i-0f6aeb56e0bccc70">Kosova och en strävan att anpassa svensk sanktionslagstiftning till beslut fattade inom EU.</textBlock>
    <textBlock id="i-635df6fd2f1e8f24">Självfallet är det så att vi delar avskyn för den politik som i flera år bedrivits av den jugoslaviska regeringen gentemot Kosova. Man berövade den albanska befolkningens relativa autonomi och man berövade befolkningen skolundervisning på sitt språk och dess organ för självstyre. Det var en maktpolitik avsedd inte bara att provocera den albanska befolkningen i</textBlock>
    <textBlock id="i-dae23df9e6c6c84f">Kosova, utan också att utmana världssamfundet - att utmana Förenta nationerna.</textBlock>
    <textBlock id="i-6d5347b1c5deb935">Frågan är emellertid inte om det är lämpligt att tillgripa sanktioner mot Republiken Jugoslavien eller inte. Här handlar det om att ändra en lag om internationella sanktioner som skall gälla allmänt och vara anpassad till den europeiska unionens politik när det gäller sådana.</textBlock>
    <textBlock id="i-00e5aa80014e2da6">Det handlar alltså inte alls om ett enskilt fall. Det handlar i stället om viktiga principfrågor - inte om något specifikt utan om något som skall gälla generellt.</textBlock>
    <textBlock id="i-a2ea6ed7ec227513">Det som jag uppfattar som otillfredsställande i de föreslagna ändringarna i lagen om vissa internationella sanktioner är de svävande formuleringarna i själva betänkandet. Det gäller bl.a. undantagen när det gäller GUSP, alltså den gemensam utrikes- och säkerhetspolitiken för EU. Med hänvisning till vad man kallar effektiviteten i beslutsfattandet kan man kringgå kravet på enhällighet. Vad är effektivitet i beslutsfattande om inte ett avsteg från demokratiska principer. Man gör avkall på enhällighetskravet till förmån för att man t.ex. skall kunna fatta ett snabbt beslut. I stället för att kräva enhällighet tillgriper man kvalificerade majoriteter.</textBlock>
    <textBlock id="i-f0756c1c6fe2c3b4">Det förklaras vidare att om man gör avkall på kravet om enhällighet så skall den kvalificerade majoritetens beslut ligga i linje med en tidigare antagen gemensam strategi. Vem gör denna bedömning? Det blir förstås en redan jävig kvalificerad majoritet som avgör bedömningen. Eller hur hänger det hela ihop?</textBlock>
    <textBlock id="i-338090d74e0c69ee">Jag kan inte se annat än att enhälligheten därmed, visserligen genom ett antal invecklade turer, är avvecklad.</textBlock>
    <textBlock id="i-6d14e130e3152efa">Genom snåriga skrivningar om effektivitet i beslut, genom nedprutning av kravet på enhällighet till att avse kvalificerade majoriteter och genom allmänt prat om gemensamma strategier ökar det redan stora demokratiska underskottet inom EU, och den gemensamma utrikespolitiken görs till en icke gemensam utrikespolitik.</textBlock>
    <textBlock id="i-299c17fd15abc474">Fru talman! Vänsterpartiet anser rent allmänt att sanktioner är ett trubbigt instrument. Ofta drabbar detta inte de regimer man vill komma åt utan träffar i stället inte sällan de folk som redan förtrycks av dessa regimer. I de fall då sanktioner varit framgångsrika har de gällt länder där befolkningen i ett underkastat land själv begärt att den förtryckande regimen skall utsättas för sanktioner. Så var fallet med Sydafrika.</textBlock>
    <textBlock id="i-01934d0340e12b6d">ANC, som var en väl förankrad folkrörelse, begärde sanktioner.</textBlock>
    <textBlock id="i-d01985865864a799">Vänsterpartiet anser att sanktioner på grund av sina svårbedömda verkningar endast skall beslutas av</textBlock>
    <textBlock id="i-301bdf7e5e626007">FN och inte av internationella organisationer som begränsas till en världsdel.</textBlock>
    <textBlock id="i-0f52a0a81cfa0d10">Vi är emot att EU fattar sanktionsbeslut som går längre än FN:s. Hur skulle vår värld se ut, om organisationer i olika världsdelar och i skilda sammanhang började rikta sanktionsbeslut mot olika länder? Vad skulle hända om OAU, NAFTA, Asean eller andra organisationer började fatta en rad sanktionsbeslut i olika riktningar? Vi skulle få ett sammelsurium av sanktionsåtgärder vilkas yttersta konsekvens torde bli ett allmänt handelskrig.</textBlock>
    <textBlock id="i-00529cde4560d7d1">Med dessa ord vill jag, fru talman, yrka bifall till reservation 1 i detta ärende.</textBlock>
  </contentBlock>
  <contentBlock page="0" id="i-8c301ebc20007ed1">
    <textBlock id="i-e0a53c1fe3b4a3ac">Anf.  160  MARIANNE SAMUELS-</textBlock>
    <textBlock id="i-fd6f74cba841218b">SON (mp):</textBlock>
    <textBlock id="i-183ff80dc95fc83e">Fru talman! Internationella sanktioner syftar i första hand till att förmå en stat eller exempelvis en regim att ändra sitt beteende. Naturligtvis är det någonting som vi helst skulle önska att vi slapp använda oss av, dvs. att inga stater eller regimer överträdde de internationella konventioner som är uppsatta för mänskliga rättigheter eller på andra områden där man i dag har använt sig av sanktionsinstrumentet.</textBlock>
    <textBlock id="i-e575dc7d19959f06">Erfarenheterna visar dock att det kan vara svårt för FN:s säkerhetsråd att fatta beslut om sanktioner, bl.a. på grund av de ständiga medlemmarnas vetorätt.</textBlock>
    <textBlock id="i-9d82694d3d42fe0b">Detta har många gånger inneburit att man inte kunnat genomföra sanktioner som man från början kanske skulle ha velat göra för att få effekt i tid på ett land och en regim som bryter mot internationell rättspraxis.</textBlock>
    <textBlock id="i-91844a8807d81f5e">Därför tycker Miljöpartiet de gröna att det i undantagsfall bör finnas en möjlighet att använda EU-</textBlock>
    <textBlock id="i-09a328126ca92b85">sanktioner utan FN-bakgrund. Ett exempel på detta var sanktionerna mot det forna Jugoslavien, där det fanns ett behov av att kunna handla någorlunda snabbt.</textBlock>
    <textBlock id="i-dc3a144d88f5afcd">Vi har i vår motion tagit upp ett par saker som vi tyckt att det varit viktigt att få behandlade i utskottet.</textBlock>
    <textBlock id="i-d8f6a714bfdd6af6">Utskottet har gått in för att man i första hand skall besluta om sanktioner i FN:s säkerhetsråd och inom</textBlock>
    <textBlock id="i-e5b2d1c42ed8416e">FN:s ram. Om inte detta lyckas, skall EU kunna besluta om sanktionsåtgärder i den mån de berör det egna närområdet. Det sista kravet har utskottet inte gått med på, men däremot det första, dvs. att sanktioner i första hand skall prövas inom FN:s ram. Då det gäller åtgärder i närområdet har utskottet en annan uppfattning än vi.</textBlock>
    <textBlock id="i-07484983867014e4">Jag tycker dock att det är viktigt att det läggs till att sanktionsinstrumentet bara bör tillämpas inom närområdet, inte i övrigt. Vi tycker att besluten då skall fattas med FN-bakgrund. Det är också möjligt att överenskommelse träffas mellan flera länder som ställer sig bakom sanktionsåtgärder. Effekterna av sanktioner blir dock störst om många står bakom dem. Vi lever i en globaliserad värld med många internationella företag. Det blir därmed svårt att vidta nationella sanktionsåtgärder som får effekt på berörda länder.</textBlock>
    <textBlock id="i-cf7102592d634956">Jag yrkar med detta bifall till reservation nr 2.</textBlock>
  </contentBlock>
  <contentBlock page="0" id="i-c7e1b65afdc9a6a9">
    <textBlock id="i-b1bc0791bd60c8c6">Anf.  161  VIOLA FURUBJELKE (s):</textBlock>
    <textBlock id="i-61ab330fdcf4b8f1">Fru talman! Det här ärendet har, som även Murad</textBlock>
    <textBlock id="i-864defd73ab2c7ce">Artin sade, sin upprinnelse i händelserna i förra Jugoslavien i våras. Den 19 mars tog Europeiska unionens råd enhälligt beslut om en gemensam ståndpunkt beträffande restriktiva gentemot Förbundsrepubliken</textBlock>
    <textBlock id="i-7fcf117d14dc3786">Jugoslavien. Denna åtgärd var helt i sin ordning.</textBlock>
    <textBlock id="i-def7660dc6f88c56">Riksdagen har förut fattat beslut i frågan, och det gäller en konsekvens av tidigare beslut.</textBlock>
    <textBlock id="i-637bd761d6b3b9fd">Det visade sig senare att de straffbestämmelser som vi redan hade i sanktionslagen inte gällde beslut som fattats enbart av EU utan ett sanktionsbeslut av</textBlock>
    <textBlock id="i-f8ca8e15911bbfbc">FN i botten. Därför fattade vi interimistiskt ett beslut i utrikesutskottet, och det gjordes en tillfällig lagändring med verkan fram till årsskiftet 1998-1999.</textBlock>
    <textBlock id="i-3a0b4e569daa4e40">Vi ville komma tillbaka med ett väl underbyggt betänkande, efter att vi hade haft möjlighet att bereda ärendet i utskottet genom att höra bl.a. folkrättsexperter. Så har nu skett, och vi föreslår i det här betänkandet att de straffbestämmelser i sanktionslagen som gäller för sanktioner beslutade av FN också skall omfatta sanktioner som beslutats av EU.</textBlock>
    <textBlock id="i-b0e0fdd4621f274f">EU-sanktioner som beslutas i syfte att upprätthålla eller återställa fred och säkerhet kan vara av ekonomiskt slag, de kan gälla besöksutbyte eller åtgärder av liknande karaktär, och det finns nu en lagstiftning i</textBlock>
    <textBlock id="i-de4d417cc30b6b2b">Sverige mot brott mot sådana sanktioner. I annat fall hade Sverige varit laglöst land vid överträdelser mot dessa sanktioner, trots att vi hade varit med om att besluta om dem.</textBlock>
    <textBlock id="i-602a145f74ff0f63">Det är naturligtvis väldigt viktigt att också EU kan fatta den här typen av beslut, men det är, som Marianne Samuelsson sade, mest verksamt om besluten fattas av FN. De får då en bredd och i bästa fall en global anslutning, som gör dem mer verksamma.</textBlock>
    <textBlock id="i-cdd1fd63e7ad29ce">Men i fallet Jugoslavien visar det sig att EU-</textBlock>
    <textBlock id="i-12517472063b1c94">sanktioner som inriktade sig på restriktiva ekonomiska åtgärder mot förbundsrepubliken också kunde vara verksamma.</textBlock>
    <textBlock id="i-95f53838d2c0e430">De motioner som har lagts fram har inriktat sig generellt sett mot möjligheten att vara med och fatta beslut om sanktioner i EU:s regi, och det är egentligen inte frågan i det här läget. Det har riksdagen redan fattat beslut om som en konsekvens av att vi har anslutit oss till Maastrichtfördraget och att vi är med i GUSP, den gemensamma utrikes- och säkerhetspolitiken. Vad det gäller här är att det också skall finnas en lagstiftning som beivrar brott mot den typen av sanktioner.</textBlock>
    <textBlock id="i-2854cce96c621d60">De båda motionerna från Vänsterpartiet och Miljöpartiet behandlas emellertid i betänkandet. Vänsterpartiet har också reserverat sig till förmån för avslag på hela propositionen. Men ett avslag skulle alltså få förödande effekter, därför att det skulle då innebära att man i Sverige kunde begå brott mot ekonomiska sanktioner mot Förbundsrepubliken Jugoslavien.</textBlock>
    <textBlock id="i-de2684bddb39cef4">Sverige skulle kunna bli en plats där man skulle kunna ägna sig åt penningtvätt och annat.</textBlock>
    <textBlock id="i-d3c2c4d34055acfb">Miljöpartiets motion säger vad vi också säger, dvs. att FN bör besluta om den här typen av sanktioner i första hand, men att det också är möjligt i EU.</textBlock>
    <textBlock id="i-1c250f3952b9838b">Man anser att riksdagen alltid bör informeras om sanktioner av den här karaktären införs, och det har utskottet skärpt ytterligare. Utskottet säger att i enlighet med riksdagsordningen skall regeringen samråda med riksdagen om den här typen av sanktioner planeras att införas.</textBlock>
    <textBlock id="i-38174981ee8e0ee2">När det då gäller närområdesprincipen som Marianne Samuelsson hävdar i motionen och härifrån talarstolen har vi i utskottsmajoriteten ansett att det skulle vara väldigt olämpligt att skriva så. EU har vid ett flertal tillfällen försökt genomföra och också genomfört sanktioner mot länder som ligger långt härifrån. Det har t.ex. gällt Nigeria efter militärkuppen där och det har gällt Burma för kränkningar av mänskliga rättigheter. Den svenska regeringen gjorde också ett aktivt försök att få till stånd en bojkott av vapenexport till Pakistan efter landets kärnvapenprov.</textBlock>
    <textBlock id="i-f6c7631810b0fe63">Alla den här sortens aktiviteter från regeringens sida skulle vara omöjliga om vi skrev in att detta bara skulle gälla närområdet, och vi tycker att det här är viktiga markeringar.</textBlock>
    <textBlock id="i-2c89d6da75bbd2c0">Jag yrkar bifall till hemställan i utrikesutskottets betänkande som är väl underbyggt. Det har varit lagrådsbehandlat och remissbehandlat, och slutligen föreligger här i kammaren ett väl underbyggt betänkande. Jag yrkar samtidigt avslag på reservationerna.</textBlock>
  </contentBlock>
  <contentBlock page="0" id="i-33827d4aefdd27b5">
    <textBlock id="i-2cf52a94738722e1">Anf.  162  MURAD ARTIN (v) replik:</textBlock>
    <textBlock id="i-96765a2e617fd32a">Fru talman! Vår syn på sanktionerna är att de självklart skall bygga på FN och FN:s rekommendationer.</textBlock>
    <textBlock id="i-a78d5e49b9dd7350">Jag tänkte fråga Viola Furubjelke: Hur ser majoriteten på när andra organisationer, t.ex. i afrikanska eller arabiska länder, själva börjar använda sanktioner mot andra länder? Urholkar inte detta FN:s auktoritet, och blir inte FN försvagat i det fallet?</textBlock>
  </contentBlock>
  <contentBlock page="0" id="i-ef618481b44daf4c">
    <textBlock id="i-47d26eaa32d31392">Anf.  163  VIOLA FURUBJELKE (s) replik:</textBlock>
    <textBlock id="i-1f3248464c60e84d">Fru talman! Det är naturligtvis en väldigt hypotetisk fråga hur det här skulle fungera om andra regionala organisationer skulle införa sanktioner. Jag förutsätter att samtliga FN-medlemmar önskar få bredast möjliga anslutning till eventuella sanktioner och att man därför i första hand vänder sig till FN vid den här typen av aktioner. Om det är sådana sanktioner som effektivt skulle kunna bäras också av regionala organisationer ser jag inte annat än att man har samma rätt som Europeiska unionen att genomföra sådana. Men det är ju en fråga för dessa organisationer som vi egentligen i kammaren här i dag inte har någon anledning att ta ställning till.</textBlock>
  </contentBlock>
  <contentBlock page="0" id="i-f5278287704e58d1">
    <textBlock id="i-c5b6333a971ec4b1">Anf.  164  MURAD ARTIN (v) replik:</textBlock>
    <textBlock id="i-571f910921381fbe">Fru talman! Viola Furubjelke sade att frågan är verklig och en realitet i EU. Varför skulle det vara så att säga okej för EU och inte okej för andra länder i så fall?</textBlock>
    <textBlock id="i-2f70c5ae72e288fb">Jag fick inte svar på min fråga om FN:s roll blir försvagad i det här fallet, dvs. om länder och världsdelar börjar genomföra sanktioner mot andra länder.</textBlock>
    <textBlock id="i-0301c0394836d588">Det är kärnfrågan. Skall vi stärka FN eller skall vi försvaga FN?</textBlock>
  </contentBlock>
  <contentBlock page="0" id="i-2c1a28f4b352bdc2">
    <textBlock id="i-5035404a5cde435a">Anf.  165  VIOLA FURUBJELKE (s) replik:</textBlock>
    <textBlock id="i-7f52dec328942493">Fru talman! Om vi tar EU och den särskilda händelse som föranleder det här betänkandet som exempel finns det i stort sett överensstämmelse mellan sanktionsbeslut från FN och EU, men det fanns och förelåg inte vid tiden för beslutet om den här åtgärden från Europeiska unionens råd. Därav hamnade vi i den situationen att det fanns ett glapp mellan FN och</textBlock>
    <textBlock id="i-5fd17c2d2b366c6e">EU.</textBlock>
    <textBlock id="i-534c7989749a3ba1">Jag förutsätter och litar till att världens länder inte är illvilliga och använder det här instrumentet i syfte att försvaga FN utan tvärtom i syfte att skapa majoritet i FN, en majoritet som kan växa så småningom. Så har EU agerat i den här typen av frågor, och det har varit frågor där det har varit nödvändigt att reagera och markera. Murad Artin sade själv i sitt anförande att man inte hade någonting emot sanktionerna mot</textBlock>
    <textBlock id="i-dc13586527689769">Serbien, men i det här skedet kunde de komma till kraftfullt och tidigt. Jag beklagar att FN inte förmådde det, men jag anser inte att man därmed urholkar</textBlock>
    <textBlock id="i-fa0a2568e53d34c9">FN:s auktoritet, tvärtom. Sverige står upp för och stöder FN:s auktoritet i alla sammanhang.</textBlock>
  </contentBlock>
  <contentBlock page="0" id="i-96bd964ab8a3188e">
    <textBlock id="i-73632b126bb1a385">Överläggningen var härmed avslutad.</textBlock>
    <textBlock id="i-767b783588b82249">(Beslut skulle fattas den 26 november.)</textBlock>
  </contentBlock>
  <contentBlock page="0" id="i-816c53427aa4845e">
    <textBlock id="i-d00b45a2dc4506fc">18 §  Medborgarskap och identitet</textBlock>
  </contentBlock>
  <contentBlock page="0" id="i-951bd974554d34a0">
    <textBlock id="i-b2c34ec97d1601f9">Föredrogs</textBlock>
    <textBlock id="i-d4a8ebe2afc7ab43">Socialförsäkringsutskottets betänkande 1998/99:SfU3</textBlock>
    <textBlock id="i-e36f395e5d8d74d3">Medborgarskap och identitet (prop. 1997/98:178)</textBlock>
  </contentBlock>
  <contentBlock page="0" id="i-cd9ecb771c898384">
    <textBlock id="i-0ec15afb3935fe84">Anf.  166  GUSTAF VON ESSEN (m):</textBlock>
    <textBlock id="i-5176de627ee6ecc9">Fru talman! Jag skall börja med att be att få yrka bifall till vår reservation nr 3.</textBlock>
    <textBlock id="i-d338789d7d2a98bc">En utgångspunkt för medborgarskapsgivande är ju att vi vet vilka människor som vi ger medborgarskap till. Vi måste få en klarlagd identitet, dvs. en identitet som vi kan lita på. Vi måste veta vilka människor som blir svenska medborgare. Detta är givetvis en mycket viktig utgångspunkt. Så har det varit i Sverige i alla tider och så är det också i de flesta andra länder.</textBlock>
    <textBlock id="i-9c70f334d0af0bcf">Den här propositionen handlar om just frågor som rör människor som inte kan fullt ut dokumentera sin identitet på grund av speciella omständigheter och som liksom blir hängande i luften år ut och år in. Då är det frågan om dispens från kravet på styrkt identitet. Vi stöder detta förslag och menar att det är viktigt att kunna medge denna dispens.</textBlock>
    <textBlock id="i-f3b14273c45caa9b">Vi skall verkligen vara på det klara med att ett medborgarskap inte är en skyldighet för den svenska staten att ge, utan det är en möjlighet och en rättighet som det är frågan om.</textBlock>
    <textBlock id="i-56d603a89f82389c">Vi har i reservation nr 1 tagit upp frågan om när någon har så att säga trixat med sin identitet, t.ex. bytt fot, kommit med nya uppgifter eller förtigit uppgifter, och att man då skulle ha en möjlighet att förlänga den s.k. hemvisttiden som nu sätts till åtta år. Detta är ju i huvudsak tillgodosett i den lagtext och det förarbete som regeringen har gjort, och därför har vi egentligen inte någon anledning att yrka bifall till vår reservation eftersom den ju huvudsakligen är tillgodosedd. Man kan säga att det är ett slags vandelsprövning som sker och då kan man alltså förlänga tiden från åtta år och bortåt om den sökande har undanhållit viktiga omständigheter.</textBlock>
    <textBlock id="i-1f0fba22348394e7">Vad vi däremot vill reservera oss mot och argumentera för är att vi skall ha en möjlighet att återkalla givna medborgarskap om dessa har erhållits på uppenbart falska grunder. Andra länder har det så, och vi borde också ha det så. Jag menar med bestämdhet att knarklangare och terrorister som har ljugit sig till och fixat och fifflat sig till ett svenskt medborgarskap skall kunna veta att deras medborgarskap skall kunna återkallas.</textBlock>
    <textBlock id="i-eda8a2ef0bdaf790">Det finns stöd i olika konventioner för att vi kan göra på det sättet. I FN-konventionen från 1961 står det t.o.m. att även om detta skulle innebära att de människor som får sina medborgarskap återkallade blir statslösa är det ändå en möjlighet som ges enligt denna konvention. Det menar vi är mycket viktigt.</textBlock>
    <textBlock id="i-783705595300d2fc">Nu talar också Medborgarskapskommittén om att kanske utöka möjligheterna att få dubbla medborgarskap. Då är det ännu större anledning till att införa en sådan klausul att man skall kunna räkna med att få sitt medborgarskap tillbakakallat om det senare visar sig att man har ljugit sig till och fixat sig till detta genom falska identiteter och att det är konstaterat att människorna i fråga är terrorister, knarklangare eller någonting sådant.</textBlock>
    <textBlock id="i-e29feab58188ca3d">Jag är förvånad över att vi moderater är ensamma om detta krav. Jag tycker att var och en skall gå ut till sina väljare och fråga vad de tycker. Jag är rätt säker på att de allra flesta skulle säga att det är självklart att vi skall kunna återkalla ett svenskt medborgarskap om det har erhållits på uppenbart falska grunder och om denna person på alla sätt är icke önskvärd i landet på grund av kriminalitet eller terroristanknytningar.</textBlock>
    <textBlock id="i-a84ee16cf865d307">Jag förstår inte att vi moderater är ensamma om detta krav.</textBlock>
    <textBlock id="i-4799ca657f4edaf1">Förvärv av medborgarskap är som jag tidigare sade inte en rättighet. Däremot är det en rättighet att vara svensk medborgare om man är född till det. Men det finns ingen rättighet att erhålla svenskt medborgarskap om man är utlänning från början. Därför går det inte att likställa riktigt fullt ut ett förvärv och ett infött medborgarskap. Föds man av svenska föräldrar blir man automatiskt svensk medborgare.</textBlock>
    <textBlock id="i-9939793e6f4dcde4">Det finns några andra frågor som behandlas i</textBlock>
    <textBlock id="i-3c3027eafd728fcb">Medborgarskapskommittén, men där har vi inte lagt fram några krav på grund av detta. Det får först utredas, och sedan får vi se vad utredningen har kommit fram till.</textBlock>
    <textBlock id="i-af7992964055c44c">Vi vill dock påpeka att vi gärna ser att man inför en bestämmelse om att kunskaper i svenska språket skall vara obligatoriskt för dem som får svenskt medborgarskap, låt vara att man måste göra undantag för vissa människor och vissa grupper där det är orimligt att ställa krav på kunskaper i svenska språket. Men i normalfallet skall det finnas ett krav på detta.</textBlock>
    <textBlock id="i-2ca35319fc309bd3">Det tycker jag också är självklart. Det är en integrationsfaktor av stora mått att man verkligen kan svenska, och det tycker jag att man skall kunna begära av dem som vill bli svenska medborgare.</textBlock>
    <textBlock id="i-4766372355a85741">Statslösa barns situation är också under utredning.</textBlock>
    <textBlock id="i-9ac6f855c8eb0617">Även där avvaktar vi resultatet av denna utredning.</textBlock>
    <textBlock id="i-a04194c5344890c2">Det kommer väl nya propositioner så småningom.</textBlock>
    <textBlock id="i-b5e60ece6fd536e1">Fru talman! Med detta yrkar jag återigen bifall till vår reservation 6 under mom. 3.</textBlock>
  </contentBlock>
  <contentBlock page="0" id="i-7ded9517d9154b95">
    <textBlock id="i-b63f2940d0977ec9">Anf.  167  KALLE LARSSON (v):</textBlock>
    <textBlock id="i-b00b9c88d2386b68">Fru talman! Vi diskuterar flera olika ärenden här i dag. Utan att vilja recensera de tidigare debatter som varit är det väl inte direkt någon överdrift att säga att det som förmodligen röner den största uppmärksamheten är den debatt som vi haft här i dag rörande</textBlock>
    <textBlock id="i-32c2aa71b73f8471">Riksbankens ställning. Men det betyder förstås inte att de andra frågor som vi har uppe till debatt är vare sig oviktiga eller ointressanta.</textBlock>
    <textBlock id="i-94d0bc805788751b">Tvärtom är frågan om medborgarskap och identitet betydelsefull både för dem som berörs direkt men också för hela det svenska samhället. Jag vill för</textBlock>
    <textBlock id="i-cf15a436816f4912">Vänsterpartiets räkning framlägga våra synpunkter utifrån den motion vi har väckt till utskottets betänkande.</textBlock>
    <textBlock id="i-1a73f75643c757b2">Fru talman! Den starka skärpning av praxis som skett de senaste åren vad gäller beviskravet för styrkt identitet i medborgarskapsärenden har skapat stora problem. Avslagen hos Invandrarverket på grund av oklar identitet har ökat från 7 % år 1989 till 59 % år</textBlock>
    <textBlock id="i-5dce29d568d6dd6f">1996. Den nuvarande situationen att ett stort antal människor har levt i Sverige under många år men hittills saknat möjlighet att bli svenska medborgare är mycket olycklig, och självklart har det motverkat en positiv integration.</textBlock>
    <textBlock id="i-83faa127d1550942">Anses man inte har rätten att tillhöra det svenska samhället känner man sig ovälkommen, och då minskar förstås också viljan att ta del av vår kultur och dela med sig av sin egen. Det är därför en mycket viktig lagändring som nu kommer till stånd genom att det kommer att bli möjligt att få dispens från kravet på styrkt identitet i medborgarskapsärenden.</textBlock>
    <textBlock id="i-6546014e0e58a836">Vänsterpartiet har ändå vissa invändningar mot majoritetens ställningstaganden. Regeringen anser att annan bevisföring än handlingar kan godtas, t.ex.</textBlock>
    <textBlock id="i-118d67451c34d3d3">uppgifter från anhöriga till den sökande. Den anhöriga måste dock själv ha svenskt medborgarskap och vara antingen make/maka, syskon eller vuxet barn till den som söker medborgarskap.</textBlock>
    <textBlock id="i-5ab0c209b52db187">Vi menar att detta krav strider mot den grundläggande rättsprincipen om den fria bevisprövningen.</textBlock>
    <textBlock id="i-4553e8b3cf69867a">Det är just detta undantag som är en av grunderna till de rådande problemen. Det är därför med glädje som</textBlock>
    <textBlock id="i-14f8759fb71e68ac">Vänsterpartiet konstaterar att utskottsmajoriteten delar vår uppfattning i denna fråga, ansluter sig till oss och slår fast att den fria bevisprövningen även gäller detta rättsområde.</textBlock>
    <textBlock id="i-da4f09d3b4ae501c">Vi har under ärendets gång blivit varse ett problem vad gäller styrkande från en anhörig om en sökandes identitet. En somalisk man som ansökt om medborgarskap vägrades detta eftersom hans identitet inte ansågs styrkt. Den som styrkte hans identitet är en bror som är svensk medborgare och innehar svenska ID-handlingar och svenskt pass. Invandrarverket skriver i sitt avslag att den svenske medborgarens ID-handlingar och pass inte kan godtas då den svenske medborgarens identitet inte skulle vara styrkt.</textBlock>
    <textBlock id="i-ab49248dd7265f73">Invandrarverket underkänner med andra ord de</textBlock>
    <textBlock id="i-57827946e815ad6f">ID-handlingar de är skyldiga att erkänna. Detta leder till att svenska medborgare som förvärvat sitt medborgarskap på andra grunder än härstamningsprincipen blir en sorts andra klassens medborgare. Svenska medborgare som inte är etniska medborgare ges inte samma tilltro. Det rimmar dåligt med tanken om allas likhet inför lagen.</textBlock>
    <textBlock id="i-318fbe7ffdcfa463">Vi anser att det är mycket viktigt att regeringen följer Invandrarverkets praxis så att den inte utvecklas såsom jag nu har beskrivit. Vi har i andra sammanhang uppmärksammat att just användandet av praxis och inte alltid lagstiftningen i sig ibland utgör den största inskränkningen i den enskildes möjligheter att få en rättvis prövning.</textBlock>
    <textBlock id="i-2cc04612249c9992">Det är viktigt att ha klara lagregler för att myndigheterna skall få det stöd de behöver för att fullfölja lagstiftarens intentioner. Vi välkomnar som sagt att dispens får ges om sökanden bott i Sverige i minst åtta år och gör sannolikt att den uppgivna identiteten är riktig.</textBlock>
    <textBlock id="i-3dfe0edcc5203bf3">Samtidigt hyser vi vissa farhågor om hur Invandrarverket och Utlänningsnämnden skall kunna ge en korrekt tolkning av lagstiftarens intentioner med de vaga formuleringar som finns i propositionen.</textBlock>
    <textBlock id="i-543ce2235056fc9e">Där står att läsa bl.a. följande: Omständigheter som hänger samman med det egna agerandet kan självfallet komma att utgöra ett betydelsefullt och för sökanden i vissa fall försvårande moment i den trovärdighetsbedömning som skall göras vid dispensprövningen.</textBlock>
    <textBlock id="i-b4b2d0820889092c">Det innebär att om den sökande lämnat felaktiga uppgifter vid ankomsten till Sverige skall detta påverka möjligheten att åtta år senare få svenskt medborgarskap. Vi anser att det måste klargöras för myndigheterna att det inte får ställas alltför höga beviskrav för att den uppgivna identiteten skall anses vara korrekt.</textBlock>
    <textBlock id="i-71785356fa9ce66c">Regeringen säger också att åttaårsgränsen böra vara en absolut minimigräns och att inget hinder finns att i enskilda fall kräva en längre hemvisttid än åtta år. Det klargörs inte vad detta skulle kunna innebära i praktiken, hur många år myndigheterna skulle kunna förlänga kravet på hemvist med och på vilka grunder ett sådant beslut skulle kunna fattas. Vänsterpartiet anser att åtta år skall vara det tidskrav som gäller frånsett vandelsfall, där längre hemvisttid kan krävas.</textBlock>
    <textBlock id="i-77583260c364f9b9">Fru talman! Frågan om medborgarskap och identitet är ytterst en fråga om tillhörighet för den enskilde. Vi måste ha en öppen och välkomnande attityd gentemot de människor som av olika orsaker söker sig till vårt land. Därför är frågan samtidigt en fråga om människosyn och värderingar. Mot bakgrund av detta yrkar jag bifall till Vänsterpartiets reservation 2</textBlock>
    <textBlock id="i-33f8f2c250810096">under mom. 1. Tack för ordet.</textBlock>
  </contentBlock>
  <contentBlock page="0" id="i-488e64577d36b410">
    <textBlock id="i-0bae062699176024">Anf.  168  GUSTAF VON ESSEN (m) replik:</textBlock>
    <textBlock id="i-cc8492ee48115bd7">Fru talman! Det är ofta så i riksdagsdebatterna att man tar fram enskilda exempel som ingen av oss har möjlighet att kontrollera. Vi har inte heller någon möjlighet att ifrågasätta eller över huvud taget ha någon åsikt om dessa exempel. Men de görs ändå till ett exempel på någonting som är fel. Så kan vi inte ha det.</textBlock>
    <textBlock id="i-1d32ddbdc2c81a24">Vi måste resonera utifrån principiella utgångspunkter och inte utifrån tagna exempel, även om det i det här fallet inte är någon namngiven person som</textBlock>
    <textBlock id="i-bc6b3586794bc080">Kalle Larsson tänker på. Jag vill bara säga att ett sådant sätt att debattera gör det väldigt svårt för oss att gå i svaromål.</textBlock>
    <textBlock id="i-1041b5ede21c8391">Vår principiella utgångspunkt är givetvis att vi måste ha en välkomnande attityd till de människor som har sökt sig hit på olika sätt och vill bli svenska medborgare. Det håller jag med om. Men det är ingen rättighet i sig. Ett medborgarskap är någonting som vi vill ge till olika människor. Då har vi det grundläggande kravet att vi så långt som det någonsin är möjligt skall kunna fastställa identiteten. Detta är en grundbult i hela medborgarskapslagstiftningen. Den kan vi inte ge upp hur lätt som helst.</textBlock>
  </contentBlock>
  <contentBlock page="0" id="i-b113406ed454386a">
    <textBlock id="i-06c4c60a3ab16fe7">Anf.  169  KALLE LARSSON (v) replik:</textBlock>
    <textBlock id="i-7558d31da89f6324">Fru talman! Det är i och för sig ingen överraskande invändning att man inte vill diskuterar enskilda fall här i kammaren. Jag kan ha en viss förståelse för det.</textBlock>
    <textBlock id="i-51cc73790b92d9c9">I den kommande debatten kommer jag att framföra en lite längre motivering till varför jag tycker att man ändå skall göra det ibland. Det handlar om att vi måste kunna se bortom den debatt som vi har här och se vilka konsekvenser detta faktiskt får för människor.</textBlock>
    <textBlock id="i-b2fc64c334efc9c8">Om man har en invändning mot det här enskilda fallet grundar det sig på att vi antingen skulle bluffa, fara med osanning eller att det skulle vara misstänkliggjort på något annat sätt. Så är inte fallet här, vare sig nu, tidigare eller i kommande fall. Det finns ingen anledning att på det sättet invända mot det som jag framfört.</textBlock>
  </contentBlock>
  <contentBlock page="0" id="i-e3ff4aefc095b52d">
    <textBlock id="i-ab1067c6ac2280c7">Anf.  170  TALMANNEN:</textBlock>
    <textBlock id="i-f6b22176f4ea4e39">För säkerhets skull får jag erinra om den regel vi har om att man inte får diskutera enskilda fall här annat än möjligen som exempel på en tanke man vill illustrera. Men jag tror att alla är medvetna om att det är på det sättet.</textBlock>
  </contentBlock>
  <contentBlock page="0" id="i-c9e4b66e06b29a14">
    <textBlock id="i-54d2eb33d0537e8d">Anf.  171  GUSTAF VON ESSEN (m) replik:</textBlock>
    <textBlock id="i-1d72d2917f5cbc34">Fru talman! Jag tänkte faktiskt be fru talman att tala om det som hon just nu gjorde.</textBlock>
  </contentBlock>
  <contentBlock page="0" id="i-ed5edbd6ce9c1971">
    <textBlock id="i-bde51f6276ed12fb">Anf.  172  BARBRO WESTERHOLM (fp):</textBlock>
    <textBlock id="i-e3458cfa0783cf37">Fru talman! Dagens betänkande om medborgarskap och identitet utgör en del av integrationspolitiken. Den stora debatten kommer vi att ha lite längre fram kring motioner som har väckts under den allmänna motionstiden.</textBlock>
    <textBlock id="i-4b59b1755cfa165b">Som utgångspunkt för vårt ställningstagande till det här betänkandet vill jag säga att vi i Folkpartiet vill ha en ny kurs i integrationspolitiken. Vi vill se en frigörelse av den enskildes initiativ och respekt för de nya, små och fristående gruppernas ansvar. Målet måste vara att var och en kan ta makten över sitt liv och själv forma sin framtid i samverkan med andra människor. Vi skall ha en välkomnande attityd, inte en avvisande. Medborgarskapet är en viktig del i den processen.</textBlock>
    <textBlock id="i-fd0959c17ead7940">Vi i Folkpartiet har accepterat regeringens förslag att det skall finnas en möjlighet för den som inte kan styrka sin identitet att få medborgarskap. Grundprincipen att styrka identitet skall naturligtvis ligga fast, men av humana skäl måste man kunna acceptera undantag. Om man har flytt från ett land utan några handlingar, från en regim som man har tagit avstånd ifrån, är det inte så lätt att gå tillbaka och få sina identitetshandlingar. Det kan man inte begära.</textBlock>
    <textBlock id="i-d496fa51436ea6df">Åtta års hemvisttid föreslås som en minimigräns.</textBlock>
    <textBlock id="i-139f7ad42cd028d5">Man kan alltid diskutera detta, men vi i Folkpartiet har kommit fram till att detta är en lämplig minimigräns. Men i vår reservation till det här betänkandet framhåller vi att den som har svårt att styrka sin identitet och inte kan få en befrielse från tidigare medborgarskap måste behandlas positivt av den myndighet som skall hantera de här besluten. Man måste mötas av förståelse och inlevelse från de myndighetspersoner det här gäller.</textBlock>
    <textBlock id="i-47f9442ed1e951d2">Därför är det viktigt att det här betänkandet blir ett led i fortbildningen av den personal som skall tillämpa paragraferna. Man måste också använda sig av de texter som ligger bakom paragraferna och det som framkommer under den här debatten. När man tillämpar lagar tappar man alltför ofta bort intentionen som låg bakom. Det kan bli lite fyrkantiga tillämpningar.</textBlock>
    <textBlock id="i-335b01de67930286">Det ligger alltså bakom vår reservation, som jag härmed yrkar bifall till.</textBlock>
    <textBlock id="i-16f44340fd2c546b">Några motionärer tar också upp kraven på språkkunskaper. Men eftersom Medborgarskapskommittén snart kommer med sin allmänna översyn av lagen om svenskt medborgarskap, där också kraven om kunskaper i svenska språket kommer att behandlas, avstår vi ifrån att ta upp den frågan.</textBlock>
    <textBlock id="i-e723f81cfad133e9">Men för egen del, som gift med en invandrare, vill jag säga att man har en väldig fördel när man skall integreras i det svenska samhället om man har goda språkkunskaper och en god kunskap om det samhälle som man skall leva och verka i. Sedan kan vi diskutera formerna och kraven. Det blir så stelt, fyrkantigt och ovälkomnande om man har stelbenta krav i det här sammanhanget. Vi måste kunna se till de enskilda människorna och deras förutsättningar och behov när vi stiftar lagar här i kammaren.</textBlock>
    <textBlock id="i-756bce3d2797d035">Fru talman! Med detta yrkar jag bifall till reservation 3 under mom. 1.</textBlock>
  </contentBlock>
  <contentBlock page="0" id="i-aae49638b4c7133f">
    <textBlock id="i-cf66ea3663394fbd">Anf.  173  KERSTIN-MARIA STA-</textBlock>
    <textBlock id="i-e63d53daa294fa30">LIN (mp):</textBlock>
    <textBlock id="i-13a0a4ab90e2dfdf">Fru talman! Regeringen föreslår i propositionen att det i lagen om svenskt medborgarskap införs en möjlighet att medge dispens från kravet på styrkt identitet i ärenden om naturalisation.</textBlock>
    <textBlock id="i-f11a316611d44999">Miljöpartiet samtycker till den rättigheten att dispens skall ges. Men vi anser att de regler för dispens som föreslås är för stränga. Miljöpartiet ansluter sig t.ex. till flera remissinstanser som anser att en femårsregel för hemvist för att få dispens skall gälla, och inte åtta år som regeringen föreslår. Vi menar även att t.o.m. en hemvisttid under fem år skall kunna vara möjlig i vissa fall.</textBlock>
    <textBlock id="i-4939dbbf499bec7e">Vi anser också att andra identitetshandlingar än giltigt pass skall kunna utgöra grund för beviljande av medborgarskap, men vi menar förstås att man skall lägga ned möda på att fastställa identiteten.</textBlock>
    <textBlock id="i-66273ed67878a7f6">Miljöpartiet har i motioner vänt sig mot principen att inte tillåta dubbelt medborgarskap i Sverige. Nu finns en kommitté som det har talats om här förut,</textBlock>
    <textBlock id="i-fa599cf36a620990">Medborgarskapskommittén, som har i uppdrag att genomföra en allmän översyn av lagen om svenskt medborgarskap.</textBlock>
    <textBlock id="i-ec6f1e94f84a9e63">Enligt Medborgarskapskommitténs direktiv skall utredningen överväga åtgärder för att stärka medborgarskapets status. Vi anser i motioner att det ökar skillnaden mellan medborgare och icke medborgare.</textBlock>
    <textBlock id="i-d5b8af153f02cd35">Därför tycker vi att utredningen i stället skall föreslå åtgärder för att minska skillnaderna mellan medborgare och icke medborgare. Principen att inte tillåta dubbelt medborgarskap hindrar integration och bör ses över.</textBlock>
    <textBlock id="i-f3b4c1098e58c241">Kommittén skall också analysera och överväga konsekvenserna av ett generellt frångående av den nu gällande principen om dubbelt medborgarskap. Det är vi glada för. Ännu gladare är vi över att utskottet föreslår att översända motionerna till Medborgarskapskommittén för kännedom. Utskottet förutsätter att de frågor som tas upp i motionerna kommer att övervägas. Det är endast motioner för en tillåtande syn på dubbelt medborgarskap.</textBlock>
    <textBlock id="i-b5ec255b693a9e40">Jag yrkar bifall till reservation 4 under mom. 1,</textBlock>
    <textBlock id="i-061b4399ac534080">Identitetsprövning för svenskt medborgarskap.</textBlock>
  </contentBlock>
  <contentBlock page="0" id="i-fbebd2862eb9f53b">
    <textBlock id="i-964d2cf5e10759ee">Anf.  174  ANITA JÖNSSON (s):</textBlock>
    <textBlock id="i-b41eda2aa8d40e84">Fru talman! Som tidigare har sagts finns det en parlamentarisk kommitté med uppgift att se över hela lagen från 1950 om svenskt medborgarskap. Kommittén skulle dock göra en snabbare behandling av frågan om identitet vid sökande av svenskt medborgarskap, och ett delbetänkande lämnades för cirka ett år sedan. Det vi har att ta ställning till i dag är just frågan om medborgarskap och identitet.</textBlock>
    <textBlock id="i-baf14fbe0374bbc3">Vilka möjligheter har då en utlänning att få svenskt medborgarskap? Reglerna finns i 6 § medborgarskapslagen. Utlänning kan på ansökan tas upp till svensk medborgare om han eller hon fyllt 18 år, sedan fem år - eller i fråga om dansk, finländsk, isländsk eller norsk medborgare sedan två år - har hemvist här i landet samt fört och kan förväntas komma att föra en hederlig vandel.</textBlock>
    <textBlock id="i-0141405a0eac6d81">Vad är då anledningen till att lagen behöver förändras? Det har i medborgarskapsärenden utarbetats en praxis som innebär att man för att erhålla svenskt medborgarskap måste kunna styrka sin identitet.</textBlock>
    <textBlock id="i-ddecfdc1ae1e03ed">Naturligtvis är det mycket viktigt att veta vem som skall bli svensk medborgare. Det har dock visat sig vara mycket besvärligt för många utlänningar att på ett tillfredsställande sätt, med de krav som lagstiftning och myndigheter ställer i dag, visa upp handlingar som kan styrka deras identitet. Konsekvensen blir att man kan ha hemvist här i Sverige i princip hur många år som helst utan att kunna bli svensk medborgare. Detta är bakgrunden till förslaget om förändring.</textBlock>
    <textBlock id="i-bd2092c1e9be637f">Denna praxis har inte varit något större problem tidigare. På grund av den strukturella förändringen av invandringen till Sverige, med en ökande andel flyktingar och andra skyddsbehövande, har dock kravet på styrkt identitet i ärenden om naturalisation lett till problem för många. De som kommer hit i dag kommer från länder med kaotiska förhållanden. Hemlandet saknar ibland statlig administration. Flykten kanske har skett på ett sådant sätt att det inte har varit möjligt att få med sig pass eller identitetshandlingar.</textBlock>
    <textBlock id="i-e00a80c880454122">Om det finns handlingar kan de vara av sådan art att de inte kan godtas av svenska myndigheter.</textBlock>
    <textBlock id="i-4e1d05074ac2e2a4">Jag skall nämna några siffror för att belysa problemet. År 1995 saknade 60 % av de asylsökande pass och identitetshandlingar. Statens invandrarverk visar i sin statistik att oklar identitet numera är den utan jämförelse vanligaste avslagsgrunden i naturalisationsärenden. År 1996 avslog Invandrarverket ca</textBlock>
    <textBlock id="i-5019ac21576d1b69">4 400 ansökningar, och av dessa avslag berodde drygt hälften på oklar identitet.</textBlock>
    <textBlock id="i-2844f85ccd4d9e83">För de flesta har de omständigheter som gör att de inte kan styrka sin identitet skäl som de inte själva kan råda över. Avsaknaden av svenskt medborgarskap innebär att dessa människor går miste om vissa exklusiva rättigheter som är knutna till medborgarskapet.</textBlock>
    <textBlock id="i-64f820d564d4db4d">Konsekvenserna av att inte kunna styrka sin identitet drabbar alltså inte bara den minoritet av utlänningar som medvetet lämnar oriktiga identitetsuppgifter. Tyvärr drabbas i ännu större utsträckning de människor som är helt utan skuld till att de inte kan styrka sin identitet. Detta är inte rimligt. Det är mycket angeläget att möjliggöra för dessa personer att under vissa förutsättningar erhålla svenskt medborgarskap.</textBlock>
    <textBlock id="i-06ba49685f40b76d">Det förslag som vi nu har att ta ställning till i kammaren innebär att det grundläggande kravet att sökanden skall kunna styrka sin identitet uttryckligen anges i lagen. Uppgifter som då skall styrkas är sökandens namn, ålder och som regel medborgarskap.</textBlock>
    <textBlock id="i-7547b2033ad8c72e">Till stöd för uppgifterna skall visas handlingar som i original är utfärdade av behörig myndighet.</textBlock>
    <textBlock id="i-da7cff62348dcaf3">Förslaget innebär dock, i motsats till vad som gäller i dag, en möjlighet att medge dispens från kravet på styrkt identitet.</textBlock>
    <textBlock id="i-5110ecb0d8fd61b9">Vid den prövning som myndigheten skall göra av den sökandes uppgifter om hans eller hennes identitet föreslår utskottet, i likhet med propositionen, att vissa omständigheter skall väga tyngre i de enskilda bedömningarna. En sådan omständighet är om sökanden vidhållit samma uppgifter om sin identitet under hela sin vistelse i Sverige. Om sökanden gör en ändring av sin identitet skall bedömningen grunda sig på om ändringen gjorts frivilligt eller efter påpekande från myndigheten.</textBlock>
    <textBlock id="i-5a467d077c93a788">Dispensmöjligheten skall kunna tillämpas oavsett om sökanden har någon skuld till att identiteten inte kan fastställas. Det kan dock komma att utgöra ett i vissa fall försvårande moment i den trovärdighetsbedömning som skall göras. Det är dock viktigt att påpeka att för beslut om dispens skall alla omständigheter i det enskilda fallet beaktas vid bevisprövningen.</textBlock>
    <textBlock id="i-22afa1d6a4fcad0c">För att denna prövning skall kunna göras anser utskottet att den hemvisttid man har i Sverige skall vara längre än fem år för den som inte kan styrka sin identitet. Huvudmotivet för att ha ett antal år innan man kan söka medborgarskap är att personen bör ha kunskaper om och vara integrerad i det svenska samhället, vilket har betydelse för möjligheten att bedöma en utlännings lämplighet att bli svensk medborgare. Vad som nu föreslås är en förlängning som grundar sig på att de beslutande myndigheterna skall ges förutsättningar att bedöma trovärdigheten i utlänningens möjlighet att få fram handlingar som stöder vem han eller hon är. En längre vistelsetid ger större möjlighet att bedöma trovärdigheten beträffande den uppgivna identiteten.</textBlock>
    <textBlock id="i-f81ef85d79246de6">Ännu ett skäl till att ha en längre hemvisttid för denna grupp är att en skillnad mellan den som kan och den som inte kan styrka sin identitet utgör ett incitament för sökanden att göra allt vad han eller hon kan för att få fram och komma in med befintliga handlingar som styrker identiteten, eftersom svenskt medborgarskap därigenom erhålls inom en kortare tid. Positivt är också att utlänningen får längre tid på sig att få fram godtagbara identitetshandlingar.</textBlock>
    <textBlock id="i-f968db5ca52bfde5">Utskottet anser i likhet med regeringen att det finns flera beaktansvärda skäl till att uppställa längre krav på hemvist för dem som inte kan styrka sin identitet. Skillnaden bör inte heller vara marginell.</textBlock>
    <textBlock id="i-dd1a460731a0389a">Utifrån bl.a. dessa omständigheter föreslås en minimigräns på åtta års hemvist i Sverige för att få svenskt medborgarskap för den som inte kan styrka sin identitet.</textBlock>
    <textBlock id="i-f6cbcc0ff9aff85d">Propositionen behandlar även frågan om möjlighet att återkalla ett beslut om medborgarskap som meddelats på grundval av felaktiga identitetsuppgifter. Moderaterna har i en reservation föreslagit att medborgarskap skall kunna återkallas. Utskottet gör bedömningen att såsom lagen utformas, med krav på förlängd vistelsetid och på att myndigheten skall företa en omsorgsfull prövning av trovärdigheten i lämnade uppgifter, kommer det inte att ske någon nämnvärd ökning av antalet medborgarskap som beviljas på grundval av falsk identitet.</textBlock>
    <textBlock id="i-9f56c186c0b9ab54">Med möjlighet till återkallelse skulle vi i Sverige få två olika sorters medborgarskap: ett oåterkalleligt för den som blivit svensk medborgare genom födseln och ett som går att återkalla - om än endast i vissa klart angivna fall - för den som erhållit medborgarskap genom naturalisation. Utskottet ansluter sig till regeringens samlade bedömning att medborgarskap skall vara oåterkalleligt.</textBlock>
    <textBlock id="i-4fe7a599c5216c91">Eftersom medborgarskapet enligt förslaget inte skall kunna återkallas är det viktigt att grundprincipen i ett medborgarskapsärende även fortsättningsvis bör vara att sökanden skall kunna styrka sin identitet.</textBlock>
    <textBlock id="i-de0cef06e0e75ae0">Utskottet påtalar i betänkandet att information om vad som krävs för svenskt medborgarskap och kravet på styrkt identitet skall ges samtidigt med ansökan om uppehållstillstånd, eftersom det vid denna inte finns något uttalat krav på att identiteten skall vara styrkt. Identitetsfrågan har alltså mindre betydelse när det gäller beslut om uppehållstillstånd till flyktingar och andra skyddsbehövande än vid ansökan om medborgarskap. Utskottet tycker att det är viktigt att den som ansöker får detta klart för sig redan vid ansökan om uppehållstillstånd.</textBlock>
    <textBlock id="i-0721e76f597d9c33">I en reservation av Centerpartiet lyfts problemet med statslösa barn fram. Låt mig bara instämma i att det är viktigt att Sverige följer barnkonventionen.</textBlock>
    <textBlock id="i-15a6a80e79115691">Medborgarskapskommittén skall, som jag har sagt, genomföra en allmän översyn av lagen om svenskt medborgarskap. Det innebär att kommittén måste se hur lagen stämmer överens med de konventioner som</textBlock>
    <textBlock id="i-19f9b07bf55472c6">Sverige har skrivit under. Hur de statslösa barnen skall behandlas är därför en fråga i det fortsatta arbetet för kommittén. Det innebär att vi i dag inte bör uttala oss i frågan utan bör avvakta utredningen.</textBlock>
    <textBlock id="i-d29d6b6e2be7f0a1">Till sist känns det bra att vi så snabbt har kunnat behandla frågan i utskottet, trots att det var allmän motionstid. Det innebär att lagstiftningen kan träda i kraft den 1 januari 1999. Och jag förutsätter att många känner det som en tillfredsställande lösning.</textBlock>
    <textBlock id="i-2fc51990602cf5c6">Jag yrkar därför bifall till utskottets hemställan i betänkande SfU3, Medborgarskap och identitet, och avslag på samtliga reservationer.</textBlock>
  </contentBlock>
  <contentBlock page="0" id="i-f13ede652a16c8e9">
    <textBlock id="i-9d830e91eac9b129">Anf.  175  GUSTAF VON ESSEN (m) replik:</textBlock>
    <textBlock id="i-0c4217cd3500b804">Fru talman! Jag tycker att det var en mycket bra och heltäckande redogörelse som Anita Jönsson gav när det gäller propositionen och betänkandet. Vi är huvudsakligen överens om både synsätt och åtgärder.</textBlock>
    <textBlock id="i-382c9da818052a46">Jag vill ändå återkomma till frågan om återkallelse. Det vi föreslår strider inte mot några konventioner. Det strider inte mot det förfarande som man har i många, kanske t.o.m. de flesta andra länder, även västländer som tillhör vår rättsstatskrets.</textBlock>
    <textBlock id="i-468e759ac68b4f3c">Det är stötande att upptäcka att människor har fått medborgarskap på oriktiga och falska grunder. De visar sig sedan kanske vara terrorister eller gravt kriminella, och vi har gett ett medborgarskap därför att de med falsk identitet har lyckats lura till sig ett sådant. Att det inte finns någon chans att återkalla tycker jag är stötande mot rättskänslan. Jag tror faktiskt, Anita Jönsson, att de allra flesta svenskar tycker detsamma.</textBlock>
    <textBlock id="i-c34bbc7fa6629e11">Jag är mycket förvånad över att inte socialdemokrater och regering har kunnat argumentera för en sådan hållning som vi har gjort. Man har fört resonemang, det märks också i texterna, men man har inte godtagit möjligheten att göra det som vi föreslår. Jag tror att det är synd. Det är tråkigt, och det är stötande mot rättskänslan.</textBlock>
  </contentBlock>
  <contentBlock page="0" id="i-5c94188974dbea20">
    <textBlock id="i-25a5524e26f23445">Anf.  176  ANITA JÖNSSON (s) replik:</textBlock>
    <textBlock id="i-bf96970214cf732e">Fru talman! Förslaget innebär ingen förändring av det som gäller i dag, att ett medborgarskap är oåterkalleligt. Jag kan inte se, varken i den allmänna debatten eller i frågor som vi har att hantera här i riksdagen, att det här har varit något problem över huvud taget.</textBlock>
    <textBlock id="i-1db308ca90315a9f">När vi nu tillåter en dispens, som innebär att du skall ha varit här en längre tid för att kunna styrka din identitet, gör regeringen och utskottet den bedömningen att det inte utgör något skäl till att det skulle bli problem, eftersom vi inte kan se att det är något problem i dag.</textBlock>
    <textBlock id="i-80e7f232daacd67a">Vad gäller hur de andra länderna har löst detta finns det en rätt bra dokumentation som Medborgarskapskommittén sammanställt från många länder.</textBlock>
    <textBlock id="i-ca4f58b239c8f6d2">Skillnaden mot de länder som kan återkalla sitt medborgarskap är att de inte alls har det krav på styrkt identitet som vi har i den svenska lagstiftningen. Jag tycker att det är ett humant och riktigt sätt för att de som blir svenska medborgare skall känna att de tillhör samma meborgarskap. Vi skall inte ha två olika medborgarskap.</textBlock>
  </contentBlock>
  <contentBlock page="0" id="i-c8fae686ac9238bd">
    <textBlock id="i-f3ddc1e2602ef337">Anf.  177  GUSTAF VON ESSEN (m) replik:</textBlock>
    <textBlock id="i-9a844321b22a6c79">Fru talman! Det har visat sig under årens lopp att människor har fått både uppehållstillstånd och framför allt medborgarskap på falska grunder. Sedan har de visat sig vara människor som vi egentligen inte skulle ha givit uppehållstillstånd eller framför allt ett medborgarskap, om vi hade vetat fullt ut. Det gäller människor som visat sig vara grova brottslingar eller t.o.m. terrorister.</textBlock>
    <textBlock id="i-ec0f5bc229bbe6e1">Vi måste kunna ha denna ventil. Jag tror att de allra flesta håller med mig om detta. Det rör inte bara människor som har oklar identitet och därför behöver dispensregeln. Det gäller över huvud taget i samband med att man ger medborgarskap, även efter fem år och där dokument kan framstå som trovärdiga, men sedan visar sig vara falska.</textBlock>
    <textBlock id="i-ffe53e337af3f23d">Det här är alltså inte ett oviktigt problem. Jag är fortfarande rätt säker på att jag tolkar många svenskars rättskänsla rätt när jag säger att det är tråkigt att vi inte kommer att få möjligheten att återkalla uppehållstillstånd för vissa kategorier av människor.</textBlock>
  </contentBlock>
  <contentBlock page="0" id="i-1c8db5c04ce36378">
    <textBlock id="i-9ba20408b15d3e39">Anf.  178  ANITA JÖNSSON (s) replik:</textBlock>
    <textBlock id="i-547836ce903805c6">Fru talman! Vid all lagstiftning finns det olika bedömningar utifrån att man kan se på en fråga på olika sätt. Just de synpunkter som Gustaf von Essen för fram finns med i de resonemang som utskottet och regeringen har fört. Men man har dragit en annan slutsats utifrån de olika uppfattningarna. Trots att det kan finnas människor som uppger falsk identitet, och som senare visar sig ha en kriminell bakgrund, är det de andra, positiva sidorna med att ha ett gemensamt medborgarskap för alla i Sverige som överväger.</textBlock>
    <textBlock id="i-91c0a0793c1842fa">Därför föreslår utskottet inte någon förändring, utan precis som i dag skall medborgarskapet vara oåterkalleligt.</textBlock>
  </contentBlock>
  <contentBlock page="0" id="i-127b19cbcee456d5">
    <textBlock id="i-1600b09cf520ebd6">Anf.  179  KENNETH JOHANSSON (c):</textBlock>
    <textBlock id="i-624bebaf01c672ef">Fru talman! Mer än 4 000 barn är statslösa i Sverige i dag. Vi följer inte FN:s barnkonvention, att alla barn skall ha rätt till medborgarskap. Jag har litet svårt att förstå varför socialdemokraterna inte redan nu vill ge besked om att det här är ett oacceptabelt förhållande och ställa upp på Centerpartiets reservation i denna del.</textBlock>
    <textBlock id="i-ac8376918bdd0555">Centerpartiet har i sin partimotion om integrationsfrågor pekat på de möjligheter som ett mångkulturellt samhälle ger och hur vi kan använda dynamiken i detta, men även uppmärksamma och motarbeta de konflikter som kan uppstå. Många av de människor som flytt till Sverige, speciellt under senare års flyktinginvandring, möter stora hinder, bl.a. genom att de har svårigheter att komma in på arbetsmarknaden. Det gör att många människor inte känner sig delaktiga i det svenska samhället.</textBlock>
    <textBlock id="i-d07482e2b0db573f">Tudelningen mellan nya och gamla svenskar verkar öka. Centerpartiet ser mycket allvarligt på detta.</textBlock>
    <textBlock id="i-0f16694f68bea640">Vi känner oro för det låga valdeltagandet bland invandrade svenskar. I vissa Stockholmsdistrikt gick endast fyra av tio av de nya svenskarna och röstade.</textBlock>
    <textBlock id="i-2077e5ff1d5bd54c">Centerpartiet vill skapa ett samhälle med lika möjligheter för alla människor, oberoende av bakgrund. Vi vill att samhället skall och vet att det kan utvecklas på en mångkulturell grund.</textBlock>
    <textBlock id="i-9352fd6c9b87aac7">Vi vill underlätta integrationen och uppmuntra människor att ta aktiv del i samhället. Därför är arbetet med att se över reglerna för medborgarskap viktigt och nödvändigt. Det är oacceptabelt att många människor i dag lever i vårt land utan att kunna bli svenska medborgare. Den proposition vi nu behandlar, och som är ett första steg för att komma till rätta med några av de allra mest akuta problemen, är en proposition som vi från Centerpartiet välkomnar och som också har Centerpartiets stöd.</textBlock>
    <textBlock id="i-fccf574d67c287af">Medborgarskapet är viktigt för integrationen i det svenska samhället. Det ger möjligheter att verka i samhället på lika villkor som alla andra, t.ex. fullt ut delta i de allmänna valen. Medborgarskapet ger också för många en känsla av tillhörighet och identitet.</textBlock>
    <textBlock id="i-2e354bce12c1cfcd">Centerpartiet anser att informationen till presumtiva svenska medborgare behöver förbättras och medborgarskapets status höjas. Vi anser även - vilket framgår av vår partimotion - att vi skall ha en mer tillåtande attityd till dubbla medborgarskap och att alla barn skall ha rätt till medborgarskap.</textBlock>
    <textBlock id="i-f29758b24434ebe7">Som ledamot i 1997 års medborgarskapskommitté</textBlock>
    <textBlock id="i-9f8bd2564f555705">har jag deltagit i arbetet med att ta fram underlaget till den proposition vi nu behandlar. Arbetet i kommittén har gett mig ökade insikter om dels hur viktigt medborgarskapet är för integrationen i det svenska samhället, dels att oklar identitet i dag är den vanligaste avslagsgrunden i naturalisationsärenden. Det är avslag som får till följd att dessa människor går miste om rättigheter knutna till medborgarskapet och en känsla av utanförskap.</textBlock>
    <textBlock id="i-4bb0b3dcdc8cbcb9">Regeringens förslag till lösning på problemet i identitetsfrågan med dispens, minst åtta års hemvist osv., är en bra lösning som skiljer sig obetydligt från kommitténs förslag. Det kan självfallet inte vara rimligt att den som av olika anledningar inte kan identifiera sig för all framtid skall vara förhindrad att bli svensk medborgare. Dessutom innebär förslaget ett närmande till praxis i identitetsfrågor med övriga</textBlock>
    <textBlock id="i-2869de21455416ff">Europa - vilket är positivt.</textBlock>
    <textBlock id="i-1aef19eff7b1901f">Fru talman! Övriga frågor som behandlas i betänkandet, och som jag delvis kommenterat och angett</textBlock>
    <textBlock id="i-2b7c2c36f161dd2e">Centerpartiets åsikter om, utreds av 1997 års medborgarskapskommitté. Jag har därför förståelse för att utskottet vill avvakta med ett ställningstagande i sak tills kommittén slutfört sitt arbete.</textBlock>
    <textBlock id="i-e9000f7aafb15b31">Centerpartiet anser dock - och det framgår även i en flerpartimotion med mitt namn som förstanamn -</textBlock>
    <textBlock id="i-ce54cd036e41429b">att kravet på att lagstiftningen bör ändras i syfte att underlätta för statslösa barn att erhålla svenskt medborgarskap är så pass allmänt hållet och självklart att ett snabbt besked i principfrågan borde kunna få stöd av riksdagen redan i dag.</textBlock>
    <textBlock id="i-8f4f9ebb65af6649">Jag yrkar bifall till utskottets hemställan, med undantag för kraven som avser de statslösa barnen där jag yrkar bifall till Centerpartiets reservation nr 7.</textBlock>
  </contentBlock>
  <contentBlock page="0" id="i-7fcebcd8ef12b990">
    <textBlock id="i-38e39d96280a3bfb">Anf.  180  ANITA JÖNSSON (s):</textBlock>
    <textBlock id="i-e7963c5031b9cfa4">Fru talman! Kenneth Johansson undrade över varför vi inte tar ställning till hur statslöshet kan undvikas för barn. Jag blir lite förvånad. Kenneth Johansson och jag är med i samma medborgarskapskommitté, och vi vet hur viktigt det är att det finns ett bra underlag inför de förändringar som vi senare skall diskutera angående den övriga medborgarskapslagstiftningen. Det är viktigt att vi har en samlad bild över alla de problem som finns i dag med anledning av att människor rör sig över gränserna på ett helt annat sätt. Den nuvarande medborgarskapslagstiftningen är från 1950.</textBlock>
    <textBlock id="i-4bcbd113deb307bf">Jag förutsätter att vi kommer att få en bra lösning på många av de problem som har tagits upp i andra motioner till betänkandet när vi får en samlad bild över förändringar i medborgarskapslagstiftningen. Då får vi återkomma till debatten.</textBlock>
  </contentBlock>
  <contentBlock page="0" id="i-db8e2f310da84dd6">
    <textBlock id="i-ac221687e687a64a">Anf.  181  KENNETH JOHANSSON (c):</textBlock>
    <textBlock id="i-4574902f9e3b4a51">Fru talman! Jag vidhåller att det är svårt att förstå varför inte vår reservation nr 7 redan i dag kan vinna riksdagens gillande. Jag är övertygad om att vi är eniga i sak om att underlätta för statslösa barn att erhålla svenskt medborgarskap. Då borde ett principiellt ställningstagande redan i dag bara vara en fördel.</textBlock>
    <textBlock id="i-b50f37750fa1bfa9">Jag tycker att den redovisning som görs av utskottets bedömning är allmänt skriven. Där hänvisas till direktiv, och där analyseras för- och nackdelar och man ser på konsekvenser av Europarådets konvention osv. Det är klart att det skall göras, men vi tycker -</textBlock>
    <textBlock id="i-eaa8657d3743c3ac">och som framgår av vår flerpartimotion - att man kan ta ställning till principfrågan redan nu.</textBlock>
  </contentBlock>
  <contentBlock page="0" id="i-364637f8b9535101">
    <textBlock id="i-4a949402c43b1883">Anf.  182  ANITA JÖNSSON (s):</textBlock>
    <textBlock id="i-b746eae75c48edde">Fru talman! När en fråga är under beredning, ofta i en utredning eller kommitté, tycker jag att det är principiellt viktigt att avvakta utredningen innan vi uttalar oss - även i princip - i frågorna, för att få en total bild och kunna göra en bra och saklig bedömning.</textBlock>
  </contentBlock>
  <contentBlock page="0" id="i-0abf828c269bceef">
    <textBlock id="i-103cd1caf95a960c">Överläggningen var härmed avslutad.</textBlock>
    <textBlock id="i-e660ba0ce9bfde5f">(Beslut skulle fattas den 26 november.)</textBlock>
    <textBlock id="i-92cbb98f2a92975a">Ajournering</textBlock>
  </contentBlock>
  <contentBlock page="0" id="i-5beceb59d2928336">
    <textBlock id="i-c669d5e06282a679">Kammaren beslutade kl. 18.16 att ajournera förhandlingarna till kl. 19.00 för middagsuppehåll.</textBlock>
    <textBlock id="i-2e4af0ab05200fa5">Återupptagna förhandlingar</textBlock>
  </contentBlock>
  <contentBlock page="0" id="i-85e402d2dd9c9385">
    <textBlock id="i-74994775ce854f5b">Förhandlingarna återupptogs kl. 19.00</textBlock>
  </contentBlock>
  <contentBlock page="0" id="i-97ef9a5f21f168f1">
    <textBlock id="i-d435121857f70f21">19 §  Verkställighet och återvändande - en del av asylprocessen</textBlock>
  </contentBlock>
  <contentBlock page="0" id="i-102dd001541cd7d9">
    <textBlock id="i-a6a7f33c436fc796">Föredrogs</textBlock>
    <textBlock id="i-4374033b4baad086">Socialförsäkringsutskottets betänkande 1998/99:SfU4</textBlock>
    <textBlock id="i-0a23506d82dc9398">Verkställighet och återvändande - en del av asylprocessen (prop. 1997/98:173)</textBlock>
  </contentBlock>
  <contentBlock page="0" id="i-657d2430eba293b7">
    <textBlock id="i-4638dda642a8192a">Anf.  183  KALLE LARSSON (v):</textBlock>
    <textBlock id="i-d9f948fd842aea07">Fru talman! Jag känner förstås väl till de rekommendationer som finns om att vi här i kammaren inte skall diskutera enskilda fall. Jag vill just därför ge en bild av hur människor kan behandlas, för att på det sättet ge ett perspektiv på hela den här frågan i ett annat sammanhang än det enskilda, men ändå för att visa hur människor i allmänhet kan behandlas i Sverige i dag.</textBlock>
    <textBlock id="i-a0ed044d7f330ca8">Klockan tio över sju en onsdagsmorgon stormar</textBlock>
    <textBlock id="i-8335e3d929799210">15 poliser in i en lägenhet i Bollmora. I lägenheten finns en blind äldre kvinna och hennes dotter, hennes svärson och deras tre små barn. Barnen ser på när polisen kastar ned mamman, som är hemma på permission från den psykiatriska klinik där hon vårdas, sätter ett knä i magen på henne, belägger henne med handbojor och släpar ut henne i hissen. De ser hur polisen knuffar deras äldre syster in i väggen.</textBlock>
    <textBlock id="i-f79e7946e277d215">De skiljs från sin pappa, placeras i en polisbil och förs till Carlslund, där de skall utvisas till Chile. Deras biträde skickar in en ansökan om inhibition på barnen vilken beviljas. Kvar finns pappan, som nu skall utvisas till Chile. Återigen skiljs barnen från pappa. Polisen sätter honom i en polisbil för vidare transport till Arlanda. Barnen får inte ens säga adjö till honom. I sista sekund på Arlanda, när han står med en fot i planet, lyckas det som av en polisman på plats kallas "gatans parlament" förhindra att pappan skickas till Chile, lämnande sin fru inskriven på psykiatrisk klinik och barnen utan föräldrar.</textBlock>
    <textBlock id="i-e231e8ca19dd999b">Någon kan säkert ändå tycka att det inte är rimligt att uppta kammarens tid med sådana här berättelser en onsdagskväll i november. Men låt mig då än en gång få påminna om, att om vi inte förmår se de konsekvenser som den förda politiken får för människor är vi inte mycket till politiker. Och vi har inom</textBlock>
    <textBlock id="i-e42c957dafeb6dc5">Vänsterpartiet - det här är ett exempel bland många -</textBlock>
    <textBlock id="i-e56f5e6aa06fc7d5">sett alltför mycket av vad den förda politiken, och inte minst den tillämpade praxisen, har betytt för enskilda människor i form av orättfärdig och många gånger rent omänsklig behandling. Därför kommer vi att fortsätta att här i kammaren och i en mängd andra sammanhang påpeka detta och kräva en ändring av såväl politik som praxis.</textBlock>
    <textBlock id="i-5fd41e1044d7de3e">Fru talman! Regeringen säger i sin proposition att</textBlock>
    <textBlock id="i-ebe2b719fd687b96">Sverige aktivt sluter upp kring principen om att nära anhöriga måste ha möjlighet att bo i samma land. Det var denna aktiva uppslutning kring familjelivet som orsakade det dramatiska försöket till utvisning som jag nyss berättade om. Vänsterpartiet har inte för avsikt att föra en allmän flyktingpolitisk debatt i kammaren i dag, men när man i propositionen anger just denna princip måste vi protestera. Röda korset har i sin rapport konstaterat att de nya reglerna inneburit en kraftig begränsning av beviljade tillstånd för anhöriginvandring utöver kärnfamiljen. Vår uppfattning av rådande omständigheter kring anhöriginvandringen överensstämmer väl med Röda korsets.</textBlock>
    <textBlock id="i-352e615c2c85fe43">Regeringen föreslår i sin proposition att huvudansvaret för verkställigheten av beslut om avvisning och utvisning skall föras över till Statens invandrarverk.</textBlock>
    <textBlock id="i-7ec476ec30fb8396">Vänsterpartiet delar inte den uppfattningen. Vi anser att den uppsplittring av ansvaret för verkställigheten mellan två myndigheter, Invandrarverket och polisen, som förslaget innebär kommer att leda till minskad effektivitet samtidigt som det inte finns någonting som talar för att förändringarna kommer att leda till minskat användande av tvång och ett mer humant förfarande.</textBlock>
    <textBlock id="i-ded522ab2ec838c7">Regeringen vill att avvisningar eller utvisningar skall ske under värdiga former och tror att överförandet av ansvaret till Invandrarverket skall leda till det.</textBlock>
    <textBlock id="i-c515bc10a677d981">Vi delar inte den tron. Vi hade kanske kunnat tro det om Invandrarverket inte getts möjlighet att även fortsättningsvis överlämna ärenden om verkställighet till polisen.</textBlock>
    <textBlock id="i-6e2fe9bfe02e1991">Utlänningsnämnden har i det ärende jag alldeles nyss pratade om fattat beslut om att trots att mamman är inskriven på psykiatrisk klinik skall pappan och de tre barnen skickas tillbaka till Chile. Man måste fråga sig, i generella ordalag: På vilket sätt skulle Invandrarverkets personal kunna övertyga denna familj att det bästa för dem är att snällt och vänligt sätta sig på ett plan till Chile och lämna mamman här? Vilken frivilligorganisation skulle vilja ställa upp och förklara nödvändigheten av att de lämnar mamman här och inte gör motstånd? Familjen vill inte återvända till</textBlock>
    <textBlock id="i-099c637f12254faa">Chile därför att de är de enda av familjen som är kvar i Chile, och resten är här som svenska medborgare eller med flyktingstatus. Framför allt vill de inte resa utan sin mamma. Frivilligorganisationerna, som vet av erfarenhet att invandringsmyndigheterna ibland fattar felaktiga beslut och att det är uppenbart i detta fall, kan självklart inte hjälpa till vid en felaktig verkställighet. Polisen är övertygad om att familjen, som levt öppet under hela sin tid i Sverige, skall gå under jorden.</textBlock>
    <textBlock id="i-989c003ab67d3d60">Kvar för Invandrarverket blir då att be polisen om hjälp för att verkställa utvisningen av denna chilenska familj. På vilket sätt sker då verkställigheten under värdiga former? Innebär förändringen inte snarare att det skapas en osäkerhet om vem som har ansvaret för verkställigheten utan att möjligheten till en humanare behandling ökar? Och finns det inte i så fall en uppenbar risk för att praxisen förblir densamma, medan politiken kläs i än mer ord av humanitet och värdiga former? Men vad den svenska flyktingpolitiken behöver är, enligt Vänsterpartiets uppfattning, inte mindre utan mer överensstämmelse mellan ord och handling. Det är också därför vi har många invändningar mot den förda politiken i dag.</textBlock>
    <textBlock id="i-53c830ffeb1f1438">För någon tid sedan genomförde Aftonbladet en artikelserie om hur verkställigheten i Sverige går till.</textBlock>
    <textBlock id="i-69d6635f0072348a">Man visade på att det används tvångsmedicinering, att svenska tjänstemän använder mutor för att genomföra verkställighet och att helt ovetenskapliga språktester används för att möjliggöra utpekandet av ett fiktivt hemland så att flyktingen skall kunna skickas ut ur landet. Statsrådet Schori har tagit avstånd från denna artikelserie och hävdat att den inte är sann.</textBlock>
    <textBlock id="i-b3b823e14959c505">Vänsterpartiet anser därför att det vore av stort värde att regeringen tillsätter en utredning och kartlägger hur verkställigheten praktiskt genomförs. Inte ens detta vill socialdemokraterna gå med på. Det hade varit en ypperlig möjlighet för regeringen att visa på att avvisningar och utvisningar ur Sverige sker under värdiga former.</textBlock>
    <textBlock id="i-5e822d4e05e1660b">Fru talman! Det har sagts förut här i kammaren, men som ny ledamot kanske jag kan ursäktas om jag säger det en gång till: Ett lands sätt att ta hand om flyktingar är en värdemätare på landets humanitet.</textBlock>
    <textBlock id="i-7d6e52026885fd38">Vänsterpartiet är, mot bakgrund av vad jag har anfört i dag och vår tidigare kritik av svensk flyktingpolitik, oroade över hur det egentligen står till med humaniteten i Sverige 1998.</textBlock>
    <textBlock id="i-db6a0846e18674f4">Jag står förstås bakom samtliga Vänsterpartiets reservationer, men för tids vinnande yrkar jag bifall endast till reservation 1 under mom. 1, reservation 7</textBlock>
    <textBlock id="i-e81306d4f15a44aa">under mom. 7 och reservation 8 under mom. 9.</textBlock>
  </contentBlock>
  <contentBlock page="0" id="i-61a9c02fbee2a473">
    <textBlock id="i-3db4fc9b3bde01d8">Anf.  184  KERSTIN-MARIA STA-</textBlock>
    <textBlock id="i-6669a59417730a65">LIN (mp):</textBlock>
    <textBlock id="i-b0f9cc3e2adb55ab">Fru talman! Alla utlänningar som kommer till</textBlock>
    <textBlock id="i-a4dc2245d55dd248">Sverige kan inte stanna här. Men hur man avvisar och verkställer avvisning är mycket viktigt, och även hur man ombesörjer återvändandet till hemlandet. Därför välkomnar jag den här propositionen, fastän det riskerar att bli flera flyktingdebatter i följd. Det är en mycket viktig proposition.</textBlock>
    <textBlock id="i-633eda9a2111aa60">Dock välkomnar inte Miljöpartiet allt som står i propositionen. Det gäller bl.a. tvångsåtersändande.</textBlock>
    <textBlock id="i-c6efc92b61797b2b">Utskottets förslag till bedömning är att dela regeringens uppfattning att ett överförande av ansvaret för verkställighet till Invandrarverket kan komma att medföra att sådan verkställighet där tvångsåtgärder behövs minskar. Men i vissa fall, säger man, är det kanske befogat att använda särskilda tvångsmedel vid verkställighet.</textBlock>
    <textBlock id="i-1ddcdc8633035dc8">En tvångssituation medför dock alltid trauma för den som skall återvända. Då är det särskilt viktigt att människor som drabbas blir behandlade med omsorg och värdighet. Vid tvångsvisa verkställigheter förekommer inte sällan sådana situationer att humanitetens gräns överskrids. I många fall används för mycket tvång, och ibland även droger och våld. Detta bör ses över.</textBlock>
    <textBlock id="i-61cb8c44fb32db23">Det är vår mening att medborgarvittnen från någon frivilligorganisation skall medverka. Vi anser vidare att det inte bör komma ifråga att avvisa utlänningar som bedömts så svaga av ålder eller sjukdom att de behöver eskort under resan. Är man så svag att man behöver eskort skall man få stanna.</textBlock>
    <textBlock id="i-4360f9582edd28d2">Vi vill också framhålla att en verkställighet aldrig bör få ske innan ett beslut vunnit laga kraft. Detta skall gälla även om en ny ansökan om uppehållstillstånd ges in. Vidare bör den tidsfrist som en avvisad utlänning har för att lämna landet ökas från två till fyra veckor.</textBlock>
    <textBlock id="i-3bca1ecae547b508">Jag nämnde frivilligorganisationer. De är också mycket viktiga när det gäller den avvisades hemkomst och uppföljningen av den hemvändandes situation.</textBlock>
    <textBlock id="i-47d0012250f0148c">Fru talman! Miljöpartiet har också synpunkter på befogenheter vid gränskontroller och en önskad effektivitet vid avvisning samt direktavvisningar. Vi vill framhålla att det är av stor vikt att personalen inte endast har det effektiva asylförfarandet för ögonen, utan att personalen vid gränskontrollen med sin kunskap garanterar rättssäkerheten och är lyhörd för om en utlänning vill ansöka om asyl.</textBlock>
    <textBlock id="i-3b6a82b9dc80c4f4">Utskottet menar att direktavvisningar är riskabla ur rättssäkerhetssynpunkt och endast bör förekomma i mycket uppenbara fall.</textBlock>
    <textBlock id="i-5fe992778c6fbea7">Sist vill jag tala litet om barnens situation, som är viktigast. Det är bra att regeringen nu kommer att utvärdera vilket genomslag den s.k. portalparagrafen i utlänningslagen fått. Vi tycker att det borde vara utskottets mening att barnkonventionen skall tillämpas så, att den har företräde framför behovet av att reglera invandringen. Tyvärr har man inte föreslagit det, men vi tycker så. Vi anser också att många svåra problem skulle kunna lösas om det infördes ett absolut förbud mot familjesplittring. Barnets rätt och väl och ve borde alltid komma i första rummet. Tyvärr sker inte alltid detta.</textBlock>
    <textBlock id="i-58c1eee373e77e06">Inför valet hade Rädda Barnen ett eget valmanifest. Där skrev man att handläggningarna av ansökningar om familjeåterförening i Sverige inte alltid uppfyller barnkonventionens krav.</textBlock>
    <textBlock id="i-6f1727f01895fe4a">Miljöpartiet har i en motion om barn i dagens</textBlock>
    <textBlock id="i-99ba52c02e656028">Sverige tagit upp att barnperspektivet skall användas i alla statliga utredningar och i alla förslag som läggs fram i riksdagen. Där föreslås inrättandet av en särskild barnenhet inom Regeringskansliet, som genom genomströmning liksom på jämställdhetsområdet skall föra in barnperspektivet.</textBlock>
    <textBlock id="i-1c182d44f407c1f4">Med det, fru talman, vill jag yrka bifall till våra reservationer: reservation 3 under mom. 3, reservation 4 under mom. 4 och reservation 7 under mom. 7.</textBlock>
  </contentBlock>
  <contentBlock page="0" id="i-0f8ab76aff787444">
    <textBlock id="i-7b084c8cec4324e9">Anf.  185  MAUD BJÖRNEMALM (s):</textBlock>
    <textBlock id="i-fd10e937df057e03">Fru talman! Hur beslut om avvisning och utvisning skall kunna verkställas på ett effektivt och värdigt sätt har varit föremål för flera utredningar. Regeringen har nu lagt fram en proposition där man föreslår att huvudansvaret för verkställighet av utvisning och avvisning flyttas från polismyndigheten till Statens invandrarverk.</textBlock>
    <textBlock id="i-a802b08d9fb6b3b1">Invandrarverkets uppgift i detta sammanhang blir att försöka att få dem som skall avvisas eller utvisas att självmant lämna landet. Det är viktigt att den som fått ett avslag på sin asylansökan inte får den uppfattningen att det finns en möjlighet att få stanna och att chanserna ökar ju längre han eller hon håller sig kvar i landet.</textBlock>
    <textBlock id="i-897dbef3b585d6ac">Den som har fått ett beslut om utvisning är skyldig att lämna landet. Utgångspunkten i vår svenska utlänningslagstiftning är att utlänningen frivilligt lämnar landet. Det finns också en bestämmelse i lagen som anger inom vilken tid utlänningen skall lämna Sverige. Om utlänningen inte frivilligt lämnar landet inom den angivna tidsfristen verkställs utvisningen med tvång. Den som har ett utvisningsbeslut och inte lämnar landet bryter mot lagen och gör sig skyldig till en brottslig gärning.</textBlock>
    <textBlock id="i-9562916ed98915a5">Ett syfte med att låta Invandrarverket få ansvaret är att minska behovet av tvångsmedel. Ett annat syfte är att renodla myndigheternas ansvarsområden. Invandrarverket får ansvar för att göra det möjligt för dem som fått ett utvisningsbeslut att självmant lämna landet och också för att försöka förmå så många som möjligt att göra det. Polismyndighetens uppgift är att se till att de som vägrar rätta sig efter fattade beslut lämnar landet.</textBlock>
    <textBlock id="i-f4e207d78154d350">Under de senaste åren har ansvaret för utredning och handläggning när det gäller uppehållstillstånd successivt flyttats över från polisen till Invandrarverket. Invandrarverket har nu det samlade ansvaret för handläggning av ärenden om uppehållstillstånd och har också den bästa kännedomen om förhållanden i olika länder. Till det kan läggas att verket också handlägger och beslutar i ärenden som gäller viseringar, arbetstillstånd, flyktingförklaring och medborgarskap. Verket utfärdar också resedokument och främlingspass.</textBlock>
    <textBlock id="i-9b45b23c06324be2">Det finns alltså hos Invandrarverket en stor kunskap och kompetens, som gör att verket har goda förutsättningar för att kunna motivera den som inte har rätt att stanna här att frivilligt lämna Sverige och återvända till sitt hemland. Ett sätt att uppnå målsättningen självmant återvändande kan vara att Invandrarverket samverkar och samordnar med frivilligorganisationer och internationella organisationer som</textBlock>
    <textBlock id="i-7c739180a0dc5edc">IOM, och ger ett mer genomtänkt stöd till de personer som skall återvända. Många av IOM:s framgångar bygger på ett aktivt samarbete med nationella frivilligorganisationer. Frivilligorganisationernas kunskaper och erfarenheter kan vara en hjälp i arbetet, men självfallet bestämmer organisationerna själva om de vill delta i arbetet.</textBlock>
    <textBlock id="i-810cae4c46251eec">Fru talman! Regeringens ambition är att återvändandet skall vara värdigt och att tvångsmedel så långt som möjligt skall undvikas. Det är viktigt i detta sammanhang att också understryka skillnaden mellan begreppen återvandring och återvändande. Återvandring gäller personer som har uppehållstillstånd i Sverige men frivilligt vill återvända till sitt gamla hemland. Återvändande gäller personer som inte uppfyller villkoren för att få uppehållstillstånd och som måste lämna Sverige, men som bör göra det självmant.</textBlock>
    <textBlock id="i-33cd902ce55b8197">Fru talman! Till detta betänkade finns åtta reservationer från Vänsterpartiet och Miljöpartiet och två särskilda yttranden. Till reservanterna vill jag säga att jag inte kommenterar reservation nr 8, som gäller principer för migrationspolitiken, eftersom vi har kommit överens om att endast diskutera det som gäller verkställighet och återvändande. Debatten om migrationspolitik får vi ta till våren. Men jag skall kommentera några av de andra reservationerna. Reservationerna 1, 2 och 3 kommenterar jag i ett sammanhang.</textBlock>
    <textBlock id="i-04e7427027786f60">Vänsterpartiet har yrkat avslag på propositionen och avvisar regeringens förslag om att ansvaret för verkställighet skall föras över till Invandrarverket.</textBlock>
    <textBlock id="i-e4c6e59e68d3c15c">Som jag har sagt tidigare är ett mycket viktigt syfte med förslaget att minska behovet av tvångsåtgärder.</textBlock>
    <textBlock id="i-2bcc132d9f221b2d">Verkets uppgift blir att försöka förmå den avvisade eller utvisade att frivilligt lämna landet. Det innebär också bl.a. att den som söker sig till Sverige skall veta att det finns vissa förutsättningar, dvs. lagar och regler, som måste vara uppfyllda för att uppehållstillstånd skall beviljas. De som kommer hit skall få en noggrann och rättssäker prövning. Det är att visa respekt för individen.</textBlock>
    <textBlock id="i-f56b394599004c58">Vänsterpartiet anser också att en uppdelning av ansvaret mellan två myndigheter kommer att medföra minskad effektivitet. Jag delar inte den uppfattningen.</textBlock>
    <textBlock id="i-d705c666776ab0c5">Det skall finnas en tydlig gräns mellan olika typer av avlägsnande så att det blir tydligt vilken myndighet det är som har ansvaret.</textBlock>
    <textBlock id="i-57c5235c82a7c1a1">Invandrarverket får ansvar för dem som accepterar myndigheternas beslut och självmant lämnar landet. Invandrarverket skall också arbeta för att så många som möjligt väljer det alternativet. Polismyndighetens uppgift däremot är att se till att de som vägrar rätta sig efter besluten lämnar landet. Återvändandet skall självfallet vara värdigt och humant, och tvångsmedel skall så långt som möjligt undvikas.</textBlock>
    <textBlock id="i-3940daf36a345268">Genom att samla ansvaret hos SIV förbättras möjligheterna till ett mera effektivt agerande. Invandrarverket får nu hela ansvaret för asylprocessen och har därför goda förutsättningar att kunna förkorta tiderna mellan beslut om avvisning och verkställighet. Många människor som måste lämna Sverige far illa av att verkställigheten drar ut på tiden.</textBlock>
    <textBlock id="i-71dbfe678f135ba3">Det är bra att Invandrarverket också arbetar fram åtgärdsprogram som innehåller insatser även under den enskildes vistelsetid i Sverige, under utresan och i vissa fall också en viss tid efter hemkomsten till hemlandet.</textBlock>
    <textBlock id="i-066041ed13eba6b3">Reservation nr 7 gäller barnens bästa och familjesplittring. Vi skall ta hänsyn till barnens bästa när det gäller utlänningsärenden. Det är ju därför som vi också har infört den s.k. portalparagrafen i utlänningslagen. Där står att i fall som rör barn skall särskild hänsyn tas till barnets hälsa och utveckling samt vad barnets bästa i övrigt kräver. Det är en central bestämmelse när det gäller arbetet med barn som antingen kommit ensamma eller tillsammans med sina föräldrar, och det gäller i hela asylprocessen och vid återvändande och verkställighet av beslut.</textBlock>
    <textBlock id="i-4c5d4274a98a5589">I reservationen tas också upp förslag om förbud mot familjesplittring. Den frågan har vi många gånger diskuterat här i kammaren. Naturligtvis skall myndigheter så långt det är möjligt undvika att familjer splittras. Barn skall inte leva åtskilda från sina föräldrar. Men samtidigt är det svårt när någon i familjen håller sig undan verkställighet, dvs. går under jorden.</textBlock>
    <textBlock id="i-0fac8627f99061af">När barn göms för att förhindra en utvisning får de bära en mycket stor börda av förhoppningar och ansvar. Det kan inte vara förenligt med omtanke om barnets bästa.</textBlock>
    <textBlock id="i-5f9fb6b7ee523f4c">Mot den bakgrunden och mot bakgrund av risken för att barn utnyttjas kan man inte med barnets bästa för ögonen hantera frågan på något annat sätt än vad som görs i dag. Det är alltså inte möjligt att införa ett absolut förbud mot familjesplittring. Men myndigheterna skall naturligtvis försöka undvika situationer som leder till att familjer skiljs åt. På regeringens uppdrag pågår nu också en utvärdering av portalparagrafen, och vi får avvakta resultatet av den.</textBlock>
    <textBlock id="i-a729a5293a62d3cf">Fru talman! Med detta yrkar jag bifall till utskottets hemställan och avslag på samtliga reservationer.</textBlock>
  </contentBlock>
  <contentBlock page="0" id="i-41f90117e26827aa">
    <textBlock id="i-c036c22e04e18327">Anf.  186  KERSTIN-MARIA STALIN (mp)</textBlock>
    <textBlock id="i-2dd16ecfdf6f9267">replik:</textBlock>
    <textBlock id="i-50183b5e68291e4c">Fru talman! Jag vill poängtera att jag trots de många reservationerna avsåg att i den här debatten hålla mig just till verkställighet och återvändande.</textBlock>
    <textBlock id="i-f11c72bc9dcec402">Därför tog jag inte heller upp moment 8. Jag har dessutom inte någon reservation under det momentet, utan ett särskilt yttrande.</textBlock>
    <textBlock id="i-ee3d5e47103176fc">Familjesplittring har många gånger diskuterats i kammaren, men för min del var det första gången. Jag anser att det ändå är viktigt att man arbetar för ett förbud mot familjesplittring för barnens skull.</textBlock>
  </contentBlock>
  <contentBlock page="0" id="i-bf58f1eb325c54b3">
    <textBlock id="i-a8ab56bd4ed045e0">Anf.  187  MAUD BJÖRNEMALM (s) replik:</textBlock>
    <textBlock id="i-ed779aebefe4ebfa">Fru talman! Man skall naturligtvis göra vad man kan för att undvika familjesplittring. Men familjerna har ju också ett ansvar. Om någon i familjen håller sig undan, gömmer sig, går under jorden, eller vad man nu vill kalla det, och vi har ett förbud mot familjesplittring skulle det i praktiken innebära att alla barnfamiljer skulle få uppehållstillstånd i Sverige. Då skulle vi alltså inte ha någon reglerad invandring.</textBlock>
  </contentBlock>
  <contentBlock page="0" id="i-d64f2cadcbe3e0a7">
    <textBlock id="i-4695f82ef242537f">Anf.  188  GUSTAF VON ESSEN (m):</textBlock>
    <textBlock id="i-26ac0fb17a3d267c">Fru talman! Jag vill börja med att yrka bifall till propositionen i dess helhet. Vi har inga egna yrkanden och vi har inga särskilda yttranden.</textBlock>
    <textBlock id="i-6010dceededcf53f">Verkställighetspropositionen så som den är framlagd har ju, som Maud Björnemalm så riktigt har beskrivit det, en lång förhistoria. Den har utretts och diskuterats i olika utredningar. Syftet med att överföra verkställighetsansvaret till Invandrarverket har vuxit fram. Man vill ge Invandrarverket ett helhetsansvar för hela processen från början till det eventuella slutet. Man vill utveckla arbetsmetoder och arbetssätt där man väger in en humanitär och humanistisk människosyn och sätter den enskilda personen i centrum.</textBlock>
    <textBlock id="i-103ee10611c752ad">Det här arbetssättet utvecklas gradvis och successivt, och man bygger upp en professionalism på området som jag tycker bådar gott för framtiden. Jag ser goda möjligheter att vi skall få en avvisningsmetodik som blir allt bättre och allt mer accepterad.</textBlock>
    <textBlock id="i-6622f18505af9a6b">I botten ligger att myndighetsbeslut skall verkställas. Den asylsökande eller tillståndssökande har haft sina möjligheter att få sin sak prövad, oftast i två instanser och kanske också genom nya ansökningar.</textBlock>
    <textBlock id="i-3be4a2c6e3275819">Där tillstånd eller asyl inte har meddelats skall man avvisas eller lämna landet, som Maud Björnemalm sade. Rättsstatens principer måste gälla på detta område. Vill man inte efterkomma myndighetens, domstolens eller nämndens beslut vistas man i landet illegalt. Det är inte vår tradition att godta illegal vistelse i landet.</textBlock>
    <textBlock id="i-e026ec81bf90b3ed">När nu Invandrarverket övertar ansvaret kan man från verkets sida överlämna vissa ärenden till polisen.</textBlock>
    <textBlock id="i-a24f5691d200faef">Det kan man göra när man märker att det inte finns förutsättningar för frivillig avvisning eller återvändande. Då kan det, tror jag, i början kanske bli lite problematiskt i gränsdragningarna och när det gäller arbetsmetoderna. Det är viktigt att polisen och Invandrarverket bygger upp ett förtroende för varandra så att man kan öka professionalismen och effektiviteten.</textBlock>
    <textBlock id="i-690d31a916f50325">Det låter lite cyniskt, men ju snabbare och effektivare och värdigare en avvisning kan ske, när det nu skall ske, desto större humanitär vinst gör man. Det finns inga barn i Sverige som far så illa som de gömda barnen, och det har jag sagt många gånger här i talarstolen. Det är de barn som har det värst och sämst. Det finns ingen som tjänar på att barn hålls gömda. De far illa, familjerna far illa, och när det ändå är klart att de inte har rätt att stanna här i landet blir det bara ett humanitärt trauma.</textBlock>
    <textBlock id="i-a0b55a1395d26c2d">Det är cyniskt att använda barnen på det sätt som sker i vissa fall. Det är cyniskt att låta barnen gå ned sig så pass långt att man därmed tror att man kan få en möjlighet att stanna på grund av humanitära skäl.</textBlock>
    <textBlock id="i-45713f703e1a8f04">Även om detta inte sker medvetet blir det ofta effekten av att handla på det sättet.</textBlock>
    <textBlock id="i-b0c2037735bb29ce">Traumatiska och svåra situationer uppstår ju när en avvisning skall ske, om det nu inte sker frivilligt.</textBlock>
    <textBlock id="i-1a9e3817fedb122b">Ofta skjuter man då på budbäraren i massmedierna.</textBlock>
    <textBlock id="i-4239d9f0b075df17">Det är polisen eller myndigheterna som har gjort fel.</textBlock>
    <textBlock id="i-6290af48ade61e65">Det finns ofta en förhistoria som inte kommer fram i mediebevakningen.</textBlock>
    <textBlock id="i-a30a98601bea4f77">Det här är svårt och arbetsamt för alla inblandade.</textBlock>
    <textBlock id="i-bc17f9fc762cde04">Det är inte något som någon längtar särskilt mycket att få syssla med, men man måste ha ett system som fungerar för att kunna få rättsstatens principer att gälla fullt ut.</textBlock>
  </contentBlock>
  <contentBlock page="0" id="i-928b2c5f3efced36">
    <textBlock id="i-cc7a0f2fc1d83ee1">Anf.  189  KERSTIN-MARIA STALIN (mp)</textBlock>
    <textBlock id="i-f3376d07d0cd4fb8">replik:</textBlock>
    <textBlock id="i-a8b44dd6f56d0436">Fru talman! Jag vill nämna lite om att öka effektiviteten, som jag i mitt anförande talade om. Jag tycker att det är lite svårt att föra samman orden snabbare, effektivare och värdigare. Dessa tre saker är lite svåra att förena. Jag vill därför poängtera att det inte bara är snabbheten och effektiviteten som gäller. När man arbetar snabbt och effektivt är det lätt att man tappar bort värdigheten. Jag vill därför en gång till poängtera hur viktig just värdigheten är.</textBlock>
    <textBlock id="i-58636190cbf38154">Jag måste säga att jag aldrig träffat föräldrar som i avsikt att få stanna i Sverige medvetet låtit barnen gå ned sig. Mår barnen väldigt illa är det på grund av hela situationen, inte på grund av att föräldrarna har låtit dem gå ned sig.</textBlock>
  </contentBlock>
  <contentBlock page="0" id="i-f78e9ca77ae45429">
    <textBlock id="i-3d47bd7358b40206">Anf.  190  GUSTAF VON ESSEN (m) replik:</textBlock>
    <textBlock id="i-59cf9be96ea8098a">Fru talman! Poängen med det här förslaget är att</textBlock>
    <textBlock id="i-97f4d99254908bad">SIV skall utveckla - och det håller man redan på med</textBlock>
    <textBlock id="i-d10540dbd9ed4c51">- en metodik som gör att man kan kombinera en ökad värdighet med en både effektivare och snabbare hantering. Det är det som är poängen med hela propositionen.</textBlock>
    <textBlock id="i-a6736df2b8e4ce7f">Jag är rätt övertygad om att vi under de närmaste åren framöver gradvis kommer att få se en bättre metodik och en effektivare handläggning. Man kommer att kunna anlita IOM, och man kommer förhoppningsvis också att kunna få en konstruktiv samverkan med frivilligorganisationer. Då kommer man att kunna kombinera de här sakerna, och det är därför som vi till fullo har ställt oss bakom det här förslaget.</textBlock>
    <textBlock id="i-c6b1ab159cc6ab95">Jag är helt på det klara med att föräldrarna inte sitter på sin kammare och räknar ut att om de gömmer sig och medvetet låter barnen gå ned sig och bli psykiskt dåliga, så får de chansen att stanna. Men jag kan inte bortse från att effekten av föräldrarnas handlande ibland och rätt ofta blir just den att barnen går ned sig. Vad det sedan kommer att innebära i form av möjligt tillstånd eller inte kan man aldrig avgöra generellt. Det är dock mycket tråkigt och närmast cyniskt när barn göms kanske i åratal, utan möjlighet att träffa andra barn, utan ordentlig skolgång, kanske utan en bra sjukvård osv., i fall där föräldrarna i första hand prioriterar ett uppehållstillstånd sedan de har fått sin sak prövad och det har kommit fram att de skall bli avvisade.</textBlock>
  </contentBlock>
  <contentBlock page="0" id="i-095fdae5cf728414">
    <textBlock id="i-f85bc3c13c5e9ac7">Anf.  191  KERSTIN-MARIA STALIN (mp)</textBlock>
    <textBlock id="i-7c3fd20627d6857d">replik:</textBlock>
    <textBlock id="i-18b7f32954323d36">Fru talman! Jag blev på ett av mina första utskottsmöten lite chockad av att Gustaf von Essen inte ville att vi skulle ha någon debatt om det här, men nu är vi där. Jag kan inte låta bli att än en gång ta upp frågan om föräldrarnas medvetenhet. Gustaf von</textBlock>
    <textBlock id="i-c21c19e00174ac9c">Essen använde uttrycket "låta barnen gå ned sig". Jag fastnade för de orden. Låter man någon göra något är det en medveten handling, men något sådant har jag aldrig träffat på.</textBlock>
    <textBlock id="i-4d552d5e6962abc2">Jag vill fortsätta att framhålla att effektiv handledning måste betraktas med mycket stor försiktighet, så att man inte glömmer bemötande, omsorg och värdighet.</textBlock>
  </contentBlock>
  <contentBlock page="0" id="i-3afaa81b57c485dd">
    <textBlock id="i-a662b4a39cd05401">Anf.  192  KALLE LARSSON (v) replik:</textBlock>
    <textBlock id="i-0b87e2d4e6abe08e">Fru talman! Jag hade i och för sig kunnat begära replik tidigare, men det tar en stund att som ny ledamot bli tillräckligt provocerad för att gå upp i replik.</textBlock>
    <textBlock id="i-7e886b6d969ab4c2">Jag vill börja med att säga att jag i huvudsak delar de synpunkter som Kerstin-Maria Stalin anförde i sin senaste replik. Inte heller jag har träffat några föräldrar eller över huvud taget någon som tycker att det är bra att människor håller sig gömda, men det finns ändå exempel på människor som har gömt sig i vårt land och som när de har lyckats leta fram de bevis som krävs har fått uppehållstillstånd. Den period som förflyter fram till dess vill förstås ingen ha.</textBlock>
    <textBlock id="i-b7aa5427e11e17b8">Ingen tycker att det är roligt att hålla sig gömd i det här landet. Däremot är det ibland nödvändigt att hålla människor gömda, på grund av att beslut fattats på felaktiga grunder. Sedan kan de få chansen att komma tillbaka till en ny prövning.</textBlock>
    <textBlock id="i-2fbefbb94dd24a77">Om något skulle vara cyniskt i den här debatten är det nog snarare Gustaf von Essens inställning att någon mer eller mindre medvetet skulle låta barn gå ned sig.</textBlock>
  </contentBlock>
  <contentBlock page="0" id="i-a636cde4353e1a47">
    <textBlock id="i-cda1ab7e2505a731">Anf.  193  GUSTAF VON ESSEN (m) replik:</textBlock>
    <textBlock id="i-ac7bc36214590761">Fru talman! Det visar sig med den erfarenhet som</textBlock>
    <textBlock id="i-dc599665e43d73a2">Kalle Larsson kanske ännu inte fått men som åtminstone jag har förvärvat att de omprövningar som sker av beslut som har tagits i Utlänningsnämnden väldigt sällan görs på grund av nya skäl som har med själva asylprövningen att göra. Det är i allt väsentligt humanitära skäl som kommer in. De humanitära skälen är ofta relaterade till att man under en längre tid efter det att man har fått sitt beslut i Utlänningsnämnden inte har velat lämna landet utan har gömt sig eller på annat sätt inte stått till förfogande.</textBlock>
    <textBlock id="i-f4dc1427e04703f6">Man har då gått ned sig. Jag tror inte att man har gjort det frivilligt, utan det har uppstått en sådan effekt i en traumatisk situation.</textBlock>
    <textBlock id="i-eb67498603ca498c">Här kommer de svåra avvägningarna in. Barnkonventionen och över huvud taget frågan om humanitära skäl kommer in i bilden. Detta måste kanske bedömas via ansökningar. Ju längre tiden går och ju svårare familjerna och barnen har det, desto mera av humanitära skäl blir det så småningom. Det här är något som är dåligt för alla inblandade. De mår alla dåligt av detta.</textBlock>
    <textBlock id="i-f6e55f0fbdabc4f9">Det är därför som det är så viktigt att vi nu får en metodik som gör att flera människor kan lämna landet frivilligt och under värdiga former. Vi behöver ytterligare utveckla asylprocessen och över huvud taget sättet att hantera avvisningarna. Vi måste motivera människor att efterkomma myndigheternas beslut.</textBlock>
    <textBlock id="i-d62bd4da22e97d19">Det här är inte något lätt arbete. Jag vill definitivt säga att vi som på olika sätt har följt det här gör det med en väldigt stor känsla av respekt för alla inblandade.</textBlock>
  </contentBlock>
  <contentBlock page="0" id="i-e83c3c7760248223">
    <textBlock id="i-2d04677b36878171">Anf.  194  KALLE LARSSON (v) replik:</textBlock>
    <textBlock id="i-eb85721578abda96">Fru talman! Gustaf von Essen inledde sin replik med att spela lite grann på att han är äldre och därmed mer erfaren än vad jag är och att han varit länge här i huset. Men också jag har följt den här frågan i många sammanhang. Utan att erkänna brott här i kammaren vill jag säga att jag har levt ganska nära människor som har varit tvungna att gömma sig efter felaktiga verkställighetsbeslut. Även jag kan alltså stödja mig på erfarenhet av detta. Just därför vet jag att ingen människa gömmer sig utan orsak, med de förhållanden som man då tvingas leva under.</textBlock>
    <textBlock id="i-9355566d7bca2fbe">Ingen människa vill frivilligt hela tiden vara rädd och se sig om efter polisbilar, försöka att inte synas och märkas och gömma sig undan från all mänsklig kontakt. Just därför tycker jag att det är så väsentligt att man får en rättvis prövning. Jag har full förståelse för att man i fall där man inte får en sådan försöker att hålla sig undan tills man lyckats få den. Alternativet för de människor som gör detta är att bli tillbakaskickade till de länder som de kommer ifrån och faktiskt i många fall utsättas för tortyr eller annan skadlig påverkan.</textBlock>
  </contentBlock>
  <contentBlock page="0" id="i-656fff34661dfd44">
    <textBlock id="i-974c982c3b9bce9d">Anf.  195  GUSTAF VON ESSEN (m) replik:</textBlock>
    <textBlock id="i-99de4df7c0ac5eb1">Fru talman! Jag tror säkert att Kalle Larsson kanske t.o.m. har mera livserfarenhet än vad jag har, men jag skulle vilja säga att som ledamot av Utlänningsnämnden och Invandrarverket har jag på olika sätt försökt följa detta med stor respekt för alla inblandade. Kalle Larsson antyder att han egentligen inte anser att de beslut som har fattats av Invandrarverket och Utlänningsnämnden är riktiga. De är snarare nästan definitionsmässigt felaktiga, och därför har man rätt att gömma sig.</textBlock>
    <textBlock id="i-6b2d751a3a4d3c74">Det här med att gömma sig, Kalle Larsson, är faktiskt en frivillig sak. Det är ingen som tvingar någon att gömma sig, utan det gör man frivilligt därför att man tror att man kanske i nästa led skulle kunna få ett uppehållstillstånd. Jag kan mycket väl förstå hur människor resonerar. De kan uppleva ett trauma inför återvändandet osv. Men vi måste ändå utgå ifrån att myndigheternas och nämndens beslut är riktiga.</textBlock>
    <textBlock id="i-6561ec80bc512c0c">Gör vi inte det utan säger att vi inte har något förtroende för Invandrarverket eller för Utlänningsnämnden är vi ute och gungar totalt. Då gungar ju hela asylprocessen och hela rättssystemet. Då är vi inne på något helt annat och diskussionen blir en helt annan.</textBlock>
    <textBlock id="i-4b1113af2f6a7354">Men jag väljer att tro på att vi har en bra och rättssäker asylprocess. Den kan göras bättre, men den är så pass bra att vi ändå måste sätta förtroende till den.</textBlock>
  </contentBlock>
  <contentBlock page="0" id="i-2e30caf9aea16997">
    <textBlock id="i-928aad08091da48c">Anf.  196  BARBRO WESTERHOLM (fp):</textBlock>
    <textBlock id="i-9a3b1ad4b04f1294">Fru talman! Vi har från Folkpartiets sida inga invändningar mot de konkreta förslagen i propositionen, så vi yrkar bifall till hemställan i den. Men vi förutsätter ju att de som skall tillämpa dessa paragrafer om verkställighet, avvisning och utvisning gör det i den anda som präglar propositionen. Det är samma sak som jag sade beträffande det förra betänkandet, dvs. att besluten skall fattas med förmåga till inkännande och respekt för den eller de personer det gäller.</textBlock>
    <textBlock id="i-a0f85da234466617">Jag tycker ändå att vi skall ha den insikten att det är människor som fattar beslut i de här ärendena, och det blir inte alltid rätt beslut. Beslut kan behöva ifrågasättas och ändras. Därför tycker jag att det är viktigt att vi följer upp hur den här lagstiftningen fungerar när det gäller en så här känslig fråga. Vi har faktiskt i riksdagen och i utskotten ett ansvar för att följa upp vad våra beslut leder till, så jag kan mycket väl tänka mig att socialförsäkringsutskottet tar ett initiativ och följer vad som händer med denna lagstiftning för att vi själva skall få en uppfattning om ifall det blev bra eller om vi måste förbättra någonting i det här hänseendet. Det här måste hanteras med väldigt god känsla och med insikt om att det ändå gäller människor som ville stanna i det här landet.</textBlock>
    <textBlock id="i-b106d9d3dbef5671">Till det här betänkandet har också fogats reservationer mot bakgrund av motioner som har väckts och som går längre än vad propositionen gör. Det är därför vi i vårt särskilda yttrande kortfattat har tagit upp huvudpunkterna i Folkpartiets flyktingpolitik. Vi var ju överens om att vi skulle diskutera det här mer ingående i hela dess vidd och inte bara just det som den här propositionen gäller.</textBlock>
    <textBlock id="i-2b638bc796799d9b">Jag vill ändå ta upp lite tid här i kammaren, trots att tiden går, med anledning av de reservationer som har tagits upp här och inte minst den debatt som vi precis har fört i de senaste inläggen, och det gäller barn. Jag vill påminna om att regeringen hösten 1996</textBlock>
    <textBlock id="i-b92f0bbe425adc3f">valde att avstå från att gå på Folkpartiets linje beträffande FN:s barnkonvention och dess inlemmande i flyktinglagstiftningen. Nu blev det mera en allmän mening om barnets bästa.</textBlock>
    <textBlock id="i-b27467265f3201c9">Det är beklagligt. I Sverige gömmer sig i dag flyktingbarn under förhållanden som är oacceptabla.</textBlock>
    <textBlock id="i-3cdbde2186cb592c">Här måste det bli en ändring i såväl lagstiftning som praxis, som vi ser det. Kan en sökandes bristande trovärdighet inte med absolut säkerhet styrkas skall det som engelsmännen kallar the benefit of doubt ges företräde i den slutliga bedömningen av rätten till uppehållstillstånd enligt vår mening. Det innebär att vid osäkerhet skall den för den sökande gynnsammaste tolkningen gälla. Det gäller ju framför allt när barn är inblandade. Vi anser också att det är omänskligt att familjer splittras, något som sker i dag och som tidigare talare har varit inne på. Med vårt förslag om inarbetande av FN:s barnkonvention skulle det bli väldigt svårt med avvisningsbeslut som syftar till att splittra familjer. Barn skulle inte behöva vara gömda.</textBlock>
    <textBlock id="i-34521ea12ab04d08">I den här frågan ser jag att det finns en viss samsyn mellan Miljöpartiet, Vänsterpartiet och Folkpartiet, men som sagt skall vi ha den stora debatten till våren, och då kommer vi säkerligen tillbaka till barnfrågan och många andra punkter som finns i våra motioner från allmänna motionstiden.</textBlock>
  </contentBlock>
  <contentBlock page="0" id="i-db34ebd6a614f7ef">
    <textBlock id="i-e3710c6ca0e59dd1">Anf.  197  GUSTAF VON ESSEN (m) replik:</textBlock>
    <textBlock id="i-9e9ee09db001b99c">Fru talman! Det är alls inte min avsikt att ta upp den tråd som Barbro Westerholm nu nystade upp mot slutet om barnens situation. Barbro Westerholm var en gång generaldirektör för Socialstyrelsen, och i och för sig långt efter hennes tid gjordes det en utredning om de gömda barnens situation, och det är förfärlig läsning. Gömda barn far illa. Denna proposition och detta förslag är ju en möjlighet att utveckla en arbetsmetod så att färre barn i praktiken skall fara illa i fortsättningen.</textBlock>
    <textBlock id="i-87401850eece6e3d">Vad jag egentligen ville säga till Barbro Westerholm är att hon har helt rätt i att vi måste följa upp vår lagstiftning fortlöpande. Ända sedan jag och andra med mig började runt 1991-1992 - Maud Björnemalm har kanske varit involverad i de här frågorna ännu längre än jag - har vi inte gjort annat än suttit i utredning efter utredning och diskuterat, förändrat, värderat om och utvecklat lagstiftningen på alla de områden som vi nu diskuterar. Jag är helt säker på att vi kommer att göra det fortsättningsvis också, och jag tror att därvidlag lär Barbro Westerholm inte ha några problem att få hela utskottet med sig.</textBlock>
  </contentBlock>
  <contentBlock page="0" id="i-ea9f4179272aeb29">
    <textBlock id="i-fa5179b4b6d7ad50">Anf.  198  BARBRO WESTERHOLM (fp) replik:</textBlock>
    <textBlock id="i-e241f6c95b43c78b">Fru talman! Det låter ju tillfredsställande. Jag har ju inte suttit med i utskottet så länge, så jag känner inte till de utredningar som Gustaf von Essen tar upp.</textBlock>
    <textBlock id="i-3cc56e431ab46bce">Har de gjorts i utskottets regi eller i regeringens regi?</textBlock>
  </contentBlock>
  <contentBlock page="0" id="i-ed5f5f31850759f8">
    <textBlock id="i-99ad40960d16d0a5">Anf.  199  GUSTAF VON ESSEN (m) replik:</textBlock>
    <textBlock id="i-bd072d37f83f5e21">Fru talman! Åtskilliga utredningar och initiativ har kommit från parlamentet. Inte minst fanns det ett krav en gång i tiden från olika talare i den här salen om att tillsätta en flyktingpolitisk kommitté, vilket så småningom en partivän till Barbro Westerholm beslutade om att tillsätta. Detta har mynnat ut i en lagstiftning och det i sin tur har mynnat ut i nya utredningar, bl.a. Barnkommittén som jag själv var medlem i för ett par år sedan och som lade fram förslag om just barnens situation i asylärenden och sådant.</textBlock>
    <textBlock id="i-dbd6685313c783ff">Det har hela tiden kommit utvärderingar och utredningar, och vi skall fortsätta. Det här arbetet tar aldrig slut.</textBlock>
  </contentBlock>
  <contentBlock page="0" id="i-44b6992e9933133b">
    <textBlock id="i-e58f3cda14468bb7">Anf.  200  BARBRO WESTERHOLM (fp) replik:</textBlock>
    <textBlock id="i-8fdfc1209719bd8a">Fru talman! Jag tänkte närmast på utskottet självt och utskottets kansli, precis som i en del rapporter jag har sett från utbildningsutskottet där man har gjort utredningen själv.</textBlock>
    <textBlock id="i-87f14e2b8d6dd235">Jag inser också att detta kan vara ett ganska omfattande arbete. Vi får väl diskutera det vidare i utskottet.</textBlock>
  </contentBlock>
  <contentBlock page="0" id="i-d9cfc9160dfb42d8">
    <textBlock id="i-acf081f45c76eb89">Överläggningen var härmed avslutad.</textBlock>
    <textBlock id="i-b848729df1afe011">(Beslut skulle fattas den 26 november.)</textBlock>
  </contentBlock>
  <contentBlock page="0" id="i-b9f60383ca5c6867">
    <textBlock id="i-7c0cca4ee2b5a25d">20 §  Förbud mot laserstörare</textBlock>
  </contentBlock>
  <contentBlock page="0" id="i-dfb86ac52ffb1606">
    <textBlock id="i-2cba340b16dc2047">Föredrogs</textBlock>
    <textBlock id="i-b0503d60d77255f1">Trafikutskottets betänkande 1998/99:TU2</textBlock>
    <textBlock id="i-e5f5b39caa6d9470">Förbud mot laserstörare (prop. 1997/98:124)</textBlock>
  </contentBlock>
  <contentBlock page="0" id="i-3dccbc8cde70b30a">
    <textBlock id="i-12330fec0555b35d">Andre vice talmannen konstaterade att ingen talare var anmäld.</textBlock>
  </contentBlock>
  <contentBlock page="0" id="i-0ce8d725d404ebd6">
    <textBlock id="i-3f282b64ef0bd62e">(Beslut skulle fattas den 26 november.)</textBlock>
  </contentBlock>
  <contentBlock page="0" id="i-5105c3fbc2d90e88">
    <textBlock id="i-d0a4019b9a31bcd0">21 §  Ändringar i lagen om radiokommunikation m.m.</textBlock>
  </contentBlock>
  <contentBlock page="0" id="i-d3c870525f729068">
    <textBlock id="i-bc7b9d3fc6ef9ce9">Föredrogs</textBlock>
    <textBlock id="i-5b43e97da070ae02">Trafikutskottets betänkande 1998/99:TU3</textBlock>
    <textBlock id="i-fea9bd84b4e7e69a">Ändringar i lagen om radiokommunikation m.m.</textBlock>
    <textBlock id="i-34a41216b49e570e">(prop. 1997/98:167)</textBlock>
  </contentBlock>
  <contentBlock page="0" id="i-3a3c211548172050">
    <textBlock id="i-d85a7afcc2344709">Andre vice talmannen konstaterade att ingen talare var anmäld.</textBlock>
  </contentBlock>
  <contentBlock page="0" id="i-b09076ca64d121cd">
    <textBlock id="i-4a9129e0b4d7ed63">(Beslut skulle fattas den 26 november.)</textBlock>
  </contentBlock>
  <contentBlock page="0" id="i-5ae0005b7a63bb05">
    <textBlock id="i-adff50d330caadeb">22 §  Redogörelse för företag med statligt ägande</textBlock>
  </contentBlock>
  <contentBlock page="0" id="i-631d469bd0b8c93f">
    <textBlock id="i-590fad69f6c9aa1f">Föredrogs</textBlock>
    <textBlock id="i-484833eb679ad1a8">Näringsutskottets betänkande 1998/99:NU5</textBlock>
    <textBlock id="i-f98db625f0e7eac7">Redogörelse för företag med statligt ägande (skr.</textBlock>
    <textBlock id="i-68865b272fa63d7c">1998/99:20)</textBlock>
  </contentBlock>
  <contentBlock page="0" id="i-27446e39228eb281">
    <textBlock id="i-b2043ed2695a52b6">Anf.  201  OLA KARLSSON (m):</textBlock>
    <textBlock id="i-a41d7c67f406b688">Fru talman! Sedan början på 80-talet lämnar regeringen varje år i en skrivelse en redogörelse för företag med statligt ägande, och så även i år. Redovisningarna har blivit allt bättre med åren. I takt med ifrågasättandet och kritiken som bl.a. vi borgerliga fört fram i olika motioner har redovisningarna förbättrats och gjorts betydligt tydligare. Men fortfarande saknas viktiga bitar.</textBlock>
    <textBlock id="i-7e63cab4eb8841f2">Vi efterlyser en redovisning av syftet med det statliga ägandet för de olika bolagen. Jag har lite svårt att förstå varför majoriteten är så avvisande och negativ till ett sådant förslag. Jag skulle vilja fråga Karl</textBlock>
    <textBlock id="i-64333ca8f31aab40">Gustav Abramsson som representant för majoriteten:</textBlock>
    <textBlock id="i-441f4ee8765c0725">Vad är det egentliga skälet till att majoriteten inte vågar eller vill kräva en sådan redovisning? Jag tycker att det vore naturligt att till riksdagen varje år redovisa hur man har lyckats uppnå syftet med det statliga ägandet för varje bolag.</textBlock>
    <textBlock id="i-dc39860e002e2c2f">Det vore en naturlig del i redovisningen att tala om dels vad syftet är, dels vad som har gjorts under året för att uppnå syftet för att vi i riksdagen skall kunna ta ställning till och pröva om vi skall ta upp olika frågor i andra sammanhang - interpellationsvägen, frågevägen eller motionsvägen - och på det viset ifrågasätta skötseln av olika företag. Men för majoriteten behövs ingen sådan redovisning.</textBlock>
    <textBlock id="i-4a2064797af866c6">Jag kan i och för sig tänka mig ett svar, nämligen att det inte finns några syften formulerade för många av företagen. Det finns egentligen inga skäl till varför man skulle ha kvar företagen i statlig ägo. Detta vågar inte majoriteten redovisa. Låt mig ta ett exempel som jag har tagit upp vid tidigare års debatter och som jag fortfarande inte fått något bra svar på. Men det är möjligt att Karl Gustav Abramsson sitter inne med lösningen på frågan.</textBlock>
    <textBlock id="i-fcd1a9dae7b54da1">Vad är syftet med det statliga ägandet av Svenska</textBlock>
    <textBlock id="i-00a288b1c9f715f6">Skogsplantor AB? Vad är det som gör att staten skall äga och driva ett företag för att producera granplantor, björkplantor, askplantor och andra späda växter avsedda att sättas ut i Sverige i svensk skogsmark?</textBlock>
    <textBlock id="i-1ee57e5b50e478b8">Vad är syftet? Jag tror att svaret är: Det finns egentligen inget syfte annat än att det tidigare har varit ägt av staten, och har det varit ägt av staten är det bäst att det förblir ägt av staten.</textBlock>
    <textBlock id="i-77fb23516bd833db">Fru talman! Det finns därför alla skäl att stödja den borgerliga reservationen och kräva en utförligare redovisning i kommande års skrivelse. Jag yrkar därför bifall till reservationen.</textBlock>
  </contentBlock>
  <contentBlock page="0" id="i-0d300bdfafbdb756">
    <textBlock id="i-a93750e291f34770">Anf.  202  INGER STRÖMBOM (kd):</textBlock>
    <textBlock id="i-712c87063b10b7af">Fru talman! Riksdagen har att ta ställning till regeringens redogörelse för företag med statligt ägande.</textBlock>
    <textBlock id="i-74635f5f112a6f1b">Den redogörelsen är ett viktigt dokument. Den skall ge en översikt över den statliga företagssektorn och en beskrivning av företagen och affärsverken.</textBlock>
    <textBlock id="i-42176aa2c37d3e09">Redogörelsen är viktig därför att staten är en av</textBlock>
    <textBlock id="i-9833ba6409b1961d">Sveriges största företagsägare och kontrollerar flera av de större bolagen i Sverige, bolag som är stora såväl till omsättning som till antalet anställda.</textBlock>
    <textBlock id="i-00876f6be5d6f49f">Det är en blandning av olika kategorier av företag från rent kommersiella bolag till företag tillkomna av sektorspolitiska skäl. Det ingår företag som har myndighetsroll, det är förvaltande företag, och företag som sysslar med finansiella tjänster.</textBlock>
    <textBlock id="i-09417b170cccf564">Det statliga ägandet finns således inom ett brett spektrum av verksamheter. Vissa av företagen är dessutom delvis anslagsfinansierade, och andra står helt på egna ben. Vissa av företagen har monopol, och andra verkar på en öppen marknad i fri konkurrens.</textBlock>
    <textBlock id="i-50de6df1a7cf1246">Trots dessa olikheter bör vissa gemensamma principer gälla för det statliga ägandet. Våren 1996 beslutade riksdagen just om sådana grundläggande principer. Det är kraven på effektivitet, avkastning på det kapital som företaget representerar och strukturanpassning.</textBlock>
    <textBlock id="i-d6d4ef8bd5f91b5f">Vi kristdemokrater anser det självklart att varje enskilt företags verksamhet och resultat, oavsett om det är ett statligt företag eller ett privat företag, måste kunna mätas och värderas. Det kräver ett tydligt mål för verksamheten, och det kräver identifierade nyckeltal.</textBlock>
    <textBlock id="i-73d5713994719f48">Riksdagens revisorer har också påtalat behovet av att redogörelsen kompletteras med de statliga företagens mål och riktlinjer samt en redovisning av i vad mån man har uppnått de uppsatta verksamhetsmålen.</textBlock>
    <textBlock id="i-7bf58cedd7651b65">För de rent kommersiella statliga bolagen bör samma krav ställas som för börsnoterade bolag. Men för de företag som har samhällsåtaganden måste man ibland finna andra kriterier för att mäta måluppfyllelsen och effektiviteten i verksamheten.</textBlock>
    <textBlock id="i-2d75cf164da38b8b">I årets redogörelse ges i flera fall en redovisning av de riksdagsbeslut som ligger till grund för de gällande riktlinjerna för de aktuella företagen. Det är en klar förbättring jämfört med tidigare år. Men det är angeläget att regeringen fortsätter att utveckla och förtydliga företagens mål för att kunna redovisa i vad mån uppställda mål har uppnåtts.</textBlock>
    <textBlock id="i-efcf332f64007904">Fru talman! Vi lever i en föränderlig värld. Det är inte alldeles självklart att en verksamhet som för hundra år sedan, för femtio år sedan eller kanske rentav för bara tio år sedan var en naturlig angelägenhet för staten fortfarande är det i dag. Syftet med det statliga ägandet måste tåla en förutsättningslös prövning.</textBlock>
    <textBlock id="i-43294df2a7d1e935">Vi kristdemokrater har därför i en gemensam motion med Moderaterna, Folkpartiet och Centern ansett det viktigt att regeringen för varje företag även kompletterar redogörelsen just med syftet med det statliga ägandet. Det bör också framgå i redogörelsen vad som gjorts och vad som planeras för att syftet med det statliga ägandet skall uppnås.</textBlock>
    <textBlock id="i-63cc46687fda8fe4">Flera av företagen binder ett mycket stort statligt kapital. Det är resurser som kanske ibland skulle kunna användas inom andra angelägna statliga områden. En redovisning av syftet med det statliga ägandet och uppfyllandet av detta syfte skulle vara en ytterligare komplettering. Det skulle ge riksdagen möjlighet att fortlöpande pröva aktualiteten i de skäl som låg till grund för bildandet eller övertagandet av respektive bolag.</textBlock>
    <textBlock id="i-9c132bf131e9c82f">Fru talman! Jag yrkar härmed bifall till föreliggande reservation.</textBlock>
  </contentBlock>
  <contentBlock page="0" id="i-a63bd9956cacbc5a">
    <textBlock id="i-074d567eb20e7c36">Anf.  203  EVA FLYBORG (fp):</textBlock>
    <textBlock id="i-63d395586d95c43f">Fru talman! Sedan början av 1980-talet lämnar regeringen årligen till riksdagen en redogörelse för företag med statligt ägande. Redogörelsen innehåller en översikt över den statliga företagssektorn samt information om förvaltningen av statens företagsägande.</textBlock>
    <textBlock id="i-9c1833a6d50c481d">Enligt de riktlinjer som riksdagen beslutade om våren 1996 skall följande huvudprincip gälla för förvaltningen av statens företagsägande.</textBlock>
    <textBlock id="i-3769f184fb1080f4">Den som utövar förvaltningen av ett statligt ägt företag skall med utgångspunkt i uppsatt verksamhetsmål aktivt följa företagets utveckling och vidta erforderliga åtgärder för att företaget skall uppfylla kraven på effektivitet, avkastning och strukturanpassning.</textBlock>
    <textBlock id="i-8d386a578c0d33e4">Riksdagens revisorer redovisade i ett förslag till riksdagen våren 1998 en granskning av statens roll som ägare av bolag. Revisorerna föreslog där bl.a. att den årliga redogörelsen skulle kompletteras med uppgifter om företagets mål och riktlinjer samt i vad mån uppsatta verksamhetsmål hade uppnåtts.</textBlock>
    <textBlock id="i-2f733f2bef5b8d30">Jag tycker för min del att det är bra att kunna notera den komplettering som faktiskt gjorts i årets redogörelse. Folkpartiet förutsätter att denna redovisning framöver kommer att omfatta samtliga berörda företag och att den även kommer att inbegripa en tydligare beskrivning av målen för företagets verksamhet.</textBlock>
    <textBlock id="i-c1935bf41f9e1e31">Men regeringen måste också utöka informationen i kommande rapporter med en bedömning av hur intentionerna i besluten om riktlinjer för verksamheter har tillgodosetts och i vilken mån angivna verksamhetsmål har uppnåtts. Detta står också utskottet bakom gemensamt, och det är bra.</textBlock>
    <textBlock id="i-f591b2d6212c0b1c">Till skillnad från tidigare års redovisningar finns i årets redogörelse en indelning av de statliga företagen i olika kategorier av företag. Vidare beskrivs graden av kommersiell verksamhet. Det är också bra. Med instämmande i vad som sägs i vår gemensamma reservation med Moderaterna, Centern och Kristdemokraterna och i anslutning till vad som underströks när systemet med den årliga redogörelsen för de statliga företagen faktiskt infördes, anser vi att den aviserade kompletteringen av redogörelsen bör inbegripa en redovisning för varje företag av syftet med det statliga ägandet. Det som en gång kanske var ett vällovligt syfte med ett statligt ägande behöver faktiskt inte vara det längre.</textBlock>
    <textBlock id="i-6b518d638826a582">Om man nu inför detta tycker vi att man skulle kunna ge riksdagen tillfälle att fortlöpande pröva de skäl som låg till grund för bildandet eller övertagandet av bolaget i fråga. Enligt vår uppfattning bör det vidare framgå av redogörelsen vad som gjorts och vad som planeras för att syftet med det statliga ägandet skall uppnås även på sikt.</textBlock>
    <textBlock id="i-b3f8d68a1a394de9">Jag tycker att det är lite synd att man missar chansen att få en uppföljning, en utvärdering och kanske t.o.m. en bekräftelse på om det statliga ägandet fortfarande är motiverat eller inte. Jag tycker att det är synd att avslå förslaget med hänvisning till formalia. Det hade varit bra att få en sådan översyn till stånd.</textBlock>
    <textBlock id="i-7c4a44a17e262fde">Fru talman! Jag yrkar därför bifall till reservationen.</textBlock>
  </contentBlock>
  <contentBlock page="0" id="i-31fce1853c984b92">
    <textBlock id="i-e9f045799b150768">Anf.  204  KARL GUSTAV ABRAMS-</textBlock>
    <textBlock id="i-2a742a7a292c1875">SON (s):</textBlock>
    <textBlock id="i-5fdc604193fa091f">Fru talman! Jag vill först yrka bifall till näringsutskottets hemställan i betänkande 1998/99:NU5 och avslag på reservationen avgiven av de borgerliga partiernas ledamöter i utskottet.</textBlock>
    <textBlock id="i-3470d2a807d7b2db">Som framgår av betänkandet har regeringen i sin skrivelse 1998/99:20, med rubriken 98 års redogörelse för företag med statligt ägande, kompletterat redovisningen för flertalet företag med de riktlinjer som gäller för förvaltningen av de aktuella företagen och de riksdagsbeslut som ligger till grund för detta.</textBlock>
    <textBlock id="i-da0ae529682facac">Dessutom utlovar nu regeringen att i kommande sammanställningar komplettera med uppgifter om bl.a. bedömning av hur intentionerna i beslut om riktlinjer för verksamheten har tillgodosetts och i vilken mån uppsatta verksamhetsmål har uppnåtts.</textBlock>
    <textBlock id="i-a426254809487a55">Det bör också uppmärksammas att utformandet av verksamhetsmål och måltal ständigt måste utvecklas.</textBlock>
    <textBlock id="i-930fe933af7c6145">Syftet med sådana beskrivningar måste vara att kunna mäta uppfyllelsen av uppsatta mål, företagens effektivitet och ändamålsenlighet. Vartefter erfarenheter vinns kan mer finstämda verksamhetsmål definieras.</textBlock>
    <textBlock id="i-0ff819cb5b4c32c4">Då kan man också bättre avgöra om man uppnått acceptabla resultat av verksamheten.</textBlock>
    <textBlock id="i-a1487f583fc58560">Det bör vidare påpekas att de olika företagens verksamheter redovisas i bolagens årsredovisningar och delårsrapporter. Det skulle leda för långt att i regeringens årliga redovisning för företag med statligt ägande ta in allt och heltäckande vad motionärerna anfört i sina motioner.</textBlock>
    <textBlock id="i-2938dfa812a06771">Syftet med det statliga ägandet av företag - och här kommer svar på en del av Ola Karlssons frågor -</textBlock>
    <textBlock id="i-7f69ea2e1b2cfb11">bör inte tas in i redovisningen utan, som utskottet anför, tas upp i näringspolitiska princippropositioner eller i särskilda propositioner om statliga företag.</textBlock>
    <textBlock id="i-d77c8417d74081f0">Det kan dessvärre misstänkas att det bakomliggande syftet i den borgerliga motionen egentligen är att få tillfälle att påtala önskvärdheten av att staten inte borde bedriva de redovisade verksamheterna och att låta dessa omhänderhas av marknadens olika aktörer.</textBlock>
    <textBlock id="i-0114049c9b578d8b">Från min och utskottsmajoritetens utgångspunkt är statens verksamhet i majoriteten av de berörda företagen en angelägenhet för samhället att bedriva.</textBlock>
    <textBlock id="i-36b1995ba1107033">De har tillkommit för att tillhandahålla infrastrukturella tjänster och för att uppfylla de av riksdagen fastställda sektorpolitiska målen. Andra företag har kontrollerande syften där det skulle vara klart olämpligt att bedriva sådan verksamhet i privata företag och i konkurrens.</textBlock>
    <textBlock id="i-f6e1eb6d63e3a5f1">De företag som verkar på en konkurrensutsatt marknad skall givetvis bedrivas utifrån kommersiella och marknadsmässiga förutsättningar.</textBlock>
    <textBlock id="i-afc29430045aad5b">I utskottets betänkande har förutsatts att en ytterligare precisering skall ske i kommande redogörelser för de statligt ägda företagen. Regeringen har redan i den aktuella skrivelsen anmält att så kommer att ske.</textBlock>
    <textBlock id="i-1b97dcf00538babe">Utskottets uttalande härvidlag skall ses som ett ytterligare förtydligande av vad som bör ingå i en sådan sammanställning. I övrigt finns det inte anledning att i dag påkalla ytterligare åtgärder än de som framförs i utskottets ställningstagande.</textBlock>
  </contentBlock>
  <contentBlock page="0" id="i-6b974214e7138951">
    <textBlock id="i-2d80c137c7dea318">Anf.  205  OLA KARLSSON (m) replik:</textBlock>
    <textBlock id="i-c83582c932dc4cbb">Fru talman! Karl Gustav Abramsson redovisar mycket tydligt att majoriteten tycker att det är olämpligt att frågan om syftet med det statliga ägandet i de olika bolagen skall tas upp i den här redogörelsen. Jag frågade varför man inte vill ta upp detta. Jag har förstått att man inte vill ha med det, både av diskussionen i utskottet och genom att läsa betänkandet.</textBlock>
    <textBlock id="i-62eb42a77b129eb8">Men varför vågar man inte redovisa detta öppet för riksdagen? Är det inte rimligt att riksdagen skall få en redovisning av syftet med de olika företagen och om staten i sitt ägande har gjort olika saker för att uppnå syftet?</textBlock>
    <textBlock id="i-c40968422d2aa0c0">Vågar man inte redovisa syftet därför att argumenten är för svaga? Är det så att om man redovisar syftet skulle det vara alldeles för lätt för oss borgerliga partier att peka på att det egentligen inte finns några skäl för det statliga ägandet?</textBlock>
    <textBlock id="i-db14a26427fbd681">Jag återkommer till min andra fråga. Vad är syftet med ägandet av Svenska Skogsplantor? Är det strukturpolitiska skäl? Är det extra värdefullt med en statligt producerad granplanta jämfört med en privat producerad granplanta från ett företag som verkar på samma konkurrensutsatta marknad?</textBlock>
    <textBlock id="i-11da65d153bf8559">Jag tror att vi kontinuerligt måste pröva syftet med de olika statliga verksamheterna, oavsett om de bedrivs i förvaltningsform eller i bolagsform. Detta borde också majoriteten våga redovisa för riksdagen.</textBlock>
  </contentBlock>
  <contentBlock page="0" id="i-1a29645acec3c607">
    <textBlock id="i-92317a793a588348">Anf.  206  KARL GUSTAV ABRAMSSON (s)</textBlock>
    <textBlock id="i-c60773a359f0f989">replik:</textBlock>
    <textBlock id="i-865540a5570a9c61">Fru talman! Det måste framstå som uppenbart, även för moderaterna och Ola Karlsson, att man kan utläsa syftet med de olika bolagen redan i den skrivelse från regeringen som vi nu behandlar. Man kan också gå tillbaka till de grunddokument som skrivelsen bygger på, nämligen bolagens årsredovisningar.</textBlock>
    <textBlock id="i-c7c337aa2759b911">Dessa är ganska omfattande. Av dem bör man kunna dra slutsatser om varför staten och samhället bedriver den här verksamheten.</textBlock>
    <textBlock id="i-8c76d8268869a925">Sedan är det så - det kan man också utläsa ur tidigare redogörelser - att staten förvisso avvecklar företag. Det är möjligt att man när det gäller Svenska</textBlock>
    <textBlock id="i-a2413503ab8ea9da">Skogsplantor skulle kunna överväga en sådan åtgärd, men det skall man inte göra i samband med att man redovisar resultatet av ett års verksamhet. Sådana förslag och sådana redovisningar bör tas in, som vi har sagt i utskottsbetänkandet, i särskilda näringspolitiska propositioner. Då får man en allsidig belysning av varför staten driver företag. Det tycker jag är en mycket enklare och riktigare modell. Det är också en mer just modell gentemot bl.a. ledamöterna i den här kammaren.</textBlock>
  </contentBlock>
  <contentBlock page="0" id="i-c622aad53c52b689">
    <textBlock id="i-e70ea175832e2532">Anf.  207  OLA KARLSSON (m) replik:</textBlock>
    <textBlock id="i-b5d44a2e1b6f4ea0">Fru talman! Om det nu är så enkelt att utläsa syftet med ägandet i de olika bolagen kan väl Karl Gustav Abramsson hjälpa mig med det när det gäller</textBlock>
    <textBlock id="i-5a8a652ac2aef726">Svenska Skogsplantor. Jag klarar nämligen inte att läsa ut något syfte ur den redovisning som finns i den här skrivelsen.</textBlock>
    <textBlock id="i-d9b319cdde37e2c6">Karl Gustav Abramsson talade tidigare om att man skulle sätta upp mål för de olika företagen så att man hade möjlighet att mäta måluppfyllelsen. Och det är väl detta det handlar om: Majoriteten är rädd att det med de syften som eventuellt finns inte är möjligt att mäta om man har uppnått syftet eller inte under året.</textBlock>
    <textBlock id="i-e31646d337988749">Jag tror att det är nödvändigt att vi kontinuerligt prövar och omprövar statlig verksamhet. För att vi skall kunna göra det, och för att visa respekt för riksdagen, måste också regeringen kunna redovisa vad som har skett och vad syftet är i de olika fallen. Här brister regeringen, och här vågar inte majoriteten ställa krav. Jag beklagar det. Jag tror att det vore värdefullt med en öppnare och tydligare redovisning i fortsättningen.</textBlock>
  </contentBlock>
  <contentBlock page="0" id="i-de39e31ff28f1380">
    <textBlock id="i-310720982494a677">Anf.  208  KARL GUSTAV ABRAMSSON (s)</textBlock>
    <textBlock id="i-958990bc26855601">replik:</textBlock>
    <textBlock id="i-1d4d64f71ed0045e">Fru talman! Det är fortfarande så att den mesta och bästa informationen kan hämtas ur årsredovisningarna. Jag hoppas att Ola Karlsson läser årsredovisningarna från de företag som han intresserar sig så mycket för.</textBlock>
    <textBlock id="i-3569d4561e3925f7">Det är ju inte alldeles utan anledning som staten bedriver verksamhet i olika företag. Som sagts har en del att göra med att vi vill uppnå vissa av samhället uppställda mål. Det finns verksamhet som inte skulle passa att driva i privata företag, t.ex. sådant som har att göra med infrastrukturella tjänster till medborgarna. Det finns också företag där man möjligen kan tycka att det här skulle någon annan kunna göra men där ett statligt engagemang och en statlig uthållighet faktiskt har väldigt stor betydelse för medborgarna i samhället.</textBlock>
    <textBlock id="i-91380307d981cb65">Det måste ytterst vara så att de företag som staten driver har ett värde för medborgarna. Jag kan inte heller se att man skall upprätthålla en verksamhet där det inte gagnar ett särskilt syfte som vi tillsammans vill gagna. Jag håller inte för otroligt att man på sikt kommer att avveckla ytterligare företag. Jag kan inte bakgrunden i det särskilda fallet Svenska Skogsplantor AB, men det är möjligt att det är något som på sikt skulle avvecklas. Jag kan dock tänka mig att Ola</textBlock>
    <textBlock id="i-b942c5fbf3a7e1a6">Karlsson gärna skulle se att de allra flesta av de här företagen skulle raderas ut från den statliga verksamheten.</textBlock>
  </contentBlock>
  <contentBlock page="0" id="i-cace7d3b5a830e1a">
    <textBlock id="i-205daccd7c838051">Anf.  209  LENNART BEIJER (v):</textBlock>
    <textBlock id="i-f33528fcd2e177d9">Fru talman! Den årliga redogörelse för företag med statligt ägande som vi här diskuterar är en väldigt intressant läsning, som ger väldigt mycket bra information. Sannolikt är det väl tyvärr väldigt många som inte läser den. Det är egentligen bara ett fåtal som orkar gå igenom en sådan här skrivelse, vilket naturligtvis är synd.</textBlock>
    <textBlock id="i-14237b8adc3114d9">Vi kan notera en klar förbättring av denna årliga redogörelse. Utskottet ställer nu ytterligare krav på vad redogörelsen skall innehålla: bl.a. frågan om regional fördelning av statlig verksamhet, jämställdhetsfrågor, miljöfrågor samt antal anställda med invandrarbakgrund.</textBlock>
    <textBlock id="i-fc3f2eee2b5e00a4">Trots dessa förbättringar är inte de borgerliga partierna nöjda. För dem är det viktigast att ifrågasätta just det statliga ägandet. Man vill att det i redogörelsen varje år skall berättas vad som gjorts för att uppfylla syftet med det statliga ägandet. Ibland skulle man kanske önska - för den diskussionen är intressant - att man fick en sådan diskussion om vissa av de privata företagen i Sverige. Även där skulle det vara intressant att veta det långtgående syftet, allrahelst när företag har fått monopolsituation och annat.</textBlock>
    <textBlock id="i-1b215f15d40eb0c4">En sådan här principdiskussion bör - säger utskottet, och jag tycker att det är riktigt - föras i andra sammanhang, inte i samband med själva redogörelsen. Precis så uttryckte Karl Gustav Abramsson också saken.</textBlock>
    <textBlock id="i-49fc187a340eec37">Under rätt så många år, också innan jag kom in i riksdagen, har samma yrkanden kommit från de borgerliga partierna. Man kunde nu hoppas att just den här sortens yrkanden inte längre passade in i den här diskussionen, att vi är mogna att komma ifrån de här ideologiska kraven. Det vore mycket mer intressant om vi vid dessa tillfällen kunde få konkreta förslag från flera partier om vilka konkreta förbättringar man vill göra av de statliga företagen, inte bara ifrågasättanden av alla de verksamheterna.</textBlock>
    <textBlock id="i-d54b7ab32b5eecef">Den statliga företagssektorn är mycket viktig -</textBlock>
    <textBlock id="i-978fb1bcf85abcc7">dels för landets ekonomi och sysselsättning, dels, förhoppningsvis, som föredöme på många viktiga områden. Dessutom är det naturligtvis bra med olika ägandeformer. De statliga företagen skall drivas effektivt men också orka med att vara framåtsyftande.</textBlock>
    <textBlock id="i-8a3704a046a66f66">Dessa än mer förbättrade redogörelser kommer förhoppningsvis att spela en viktig roll för hela vårt näringslivs utveckling. Nya idéer och synpunkter kan komma upp som påverkar näringslivet i stort. De stora privata bolagen och koncernerna vill naturligtvis inte vara sämre än staten när det gäller miljö, jämställdhet och ekonomisk öppenhet i alla olika sorters situationer.</textBlock>
    <textBlock id="i-df99ae846e543076">Därför, fru talman, vill jag yrka bifall till hemställan i detta betänkande.</textBlock>
  </contentBlock>
  <contentBlock page="0" id="i-00af611595f1d4c6">
    <textBlock id="i-a82b4eccb1c2c003">Anf.  210  MATZ HAMMARSTRÖM (mp):</textBlock>
    <textBlock id="i-1e766a4a60721e1d">Fru talman! Miljöpartiet har under ett flertal år, före min tid i riksdagen, motionerat om förändringar i redogörelsen för företag med statligt ägande i samband med regeringens årliga skrivelser i det ärendet.</textBlock>
    <textBlock id="i-a424ac4a9f4faaca">Vi har då fått till svar att det ligger en hel del i våra synpunkter, men att frågan bör tas upp i andra sammanhang än just vid behandlingen av den årliga redovisning som lämnas till riksdagen. Därför skrev jag två motioner den här gången, för säkerhets skull; en med anledning av årsredovisningen, en under den allmänna motionstiden. Båda behandlas nu, i samband med årsredovisningen, på ett välvilligt sätt i utskottets betänkande.</textBlock>
    <textBlock id="i-cad7bb0f4f0260ed">Det senaste tiotalet år har ett renodlat marknadstänkande dominerat teorin kring företagandet.</textBlock>
    <textBlock id="i-98643ee408b68636">Vinstmaximering har blivit företagens huvudmål, ibland deras enda mål. En sådan enögd filosofi kan vara förödande, även för privatföretag, och de statligt ägda företagen borde ha också andra viktiga målsättningar. Börsanalytiker och ekonomiska journalister betonar alltför ofta det kortsiktiga och personcentrerade. Företagsledningarna frestas att inrikta sig på kortsiktig vinst, och intresset fokuseras på kvartalsrapporterna. Välskötta företag och seriösa företagsledningar försöker se sina företags verksamhet i ett långsiktigt perspektiv, där man väger in sociala mål, miljöaspekter, teknikutveckling och mycket annat, beroende på verksamhetens art.</textBlock>
    <textBlock id="i-516b10dfd092c39f">Staten skall vara ett föredöme när det gäller relationerna till företagets intressenter: ägare, anställda, leverantörer och kunder. Men den skall också vara ett föredöme när det gäller etik och miljö- och resursfrågor i vid bemärkelse. Det är därför oacceptabelt att inte staten, när den är ensamägare eller största ägare, tar sitt ägaransvar genom att ha en långsiktig ägarpolicy för vart och ett av sina bolag.</textBlock>
    <textBlock id="i-6dcc21b35c7b326f">I fjolårets revisionsrapport Statens roll som ägare av bolag noterades att det bara är Kommunikationsdepartementet och Finansdepartementet som har någon officiellt redovisad ägarpolicy för sina bolag.</textBlock>
    <textBlock id="i-d21ea321b50af693">Vi anser att varje departement skall ha en utarbetad ägarpolicy, som uttrycker långsiktiga mål och krav för deras respektive bolag, och att dessa målsättningar, tillsammans med en redogörelse för i vilken utsträckning de uppnåtts, skall redovisas i den årliga redogörelsen för företag med statligt ägande senast fr.o.m. år 2000.</textBlock>
    <textBlock id="i-201d3104348b8b09">Näringsutskottets rödgröna majoritet har i sitt ställningstagande tydligt markerat att man förutsätter att redovisningen kommande år, och senast från år</textBlock>
    <textBlock id="i-7165a2e7251d44ea">2000, förbättras och kompletteras med tydligare beskrivningar av målen för företagens verksamheter och en bedömning av i vilken utsträckning målsättningarna har uppnåtts. För att det skall vara möjligt förutsätts också att departementen utarbetar en ägarpolicy för vart och ett av sina bolag, just det som vi länge efterlyst.</textBlock>
    <textBlock id="i-ad43b4673e6bef98">Därmed, fru talman, är vi från Miljöpartiets sida nöjda med den process som satts i gång. Vi kan lägga skrivelsen till handlingarna utan åtgärd och se fram emot en bättre och tydligare redovisning kommande år. Jag instämmer därför i utskottets hemställan.</textBlock>
  </contentBlock>
  <contentBlock page="0" id="i-9b48637dae13eabe">
    <textBlock id="i-d16225bfdb0adbc8">Överläggningen var härmed avslutad.</textBlock>
    <textBlock id="i-da3943c0bf773f78">(Beslut skulle fattas den 26 november.)</textBlock>
  </contentBlock>
  <contentBlock page="0" id="i-2b40bf316a374f70">
    <textBlock id="i-a2ee743a5107a730">23 §  Anmälan om interpellationer</textBlock>
  </contentBlock>
  <contentBlock page="0" id="i-622eb80b55293998">
    <textBlock id="i-0ef71c33ba14b489">Anmäldes att följande interpellationer framställts</textBlock>
  </contentBlock>
  <contentBlock page="0" id="i-ecb0608380e825e6">
    <textBlock id="i-ebfab7a793daee88">den 24 november</textBlock>
  </contentBlock>
  <contentBlock page="0" id="i-d796cdd1eeecbfc7">
    <textBlock id="i-6469602c9fb0be53">1998/99:54 av Ronny Olander (s) till justitieministern</textBlock>
    <textBlock id="i-523a110ad07a9a4a">Illegal sprithantering</textBlock>
  </contentBlock>
  <contentBlock page="0" id="i-8fd45c0d6e39ebe0">
    <textBlock id="i-651b4322f02b8b6f">den 25 november</textBlock>
  </contentBlock>
  <contentBlock page="0" id="i-f933a8562b500202">
    <textBlock id="i-13fe42adeeb96b6d">1998/99:55 av Sten Andersson (m) till statsministern</textBlock>
    <textBlock id="i-7adfe792116cb099">Stöd till företag som drabbas av strafftullar</textBlock>
    <textBlock id="i-3e9ae74f26cc95f0">1998/99:56 av Per Bill (m) till utbildningsministern</textBlock>
    <textBlock id="i-cfb5d6b57a91cf23">Besparingarna på internationell forskningssamverkan</textBlock>
    <textBlock id="i-e34ac1e5242b6ec8">1998/99:57 av Per Bill (m) till utbildningsministern</textBlock>
    <textBlock id="i-48259e5d015cc099">Resurserna till grundforskning och forskarutbildning</textBlock>
    <textBlock id="i-d871c3c9a04352ff">1998/99:58 av Margareta Viklund (kd) till utrikesministern</textBlock>
    <textBlock id="i-a68ad24f97a8412e">Assyriernas situation</textBlock>
    <textBlock id="i-12837b0149194367">1998/99:59 av Per Bill (m) till utbildningsministern</textBlock>
    <textBlock id="i-30cf03f5bb43a470">Studiestödssystemet</textBlock>
  </contentBlock>
  <contentBlock page="0" id="i-5ad4ab3c11bb9ea2">
    <textBlock id="i-0fb177e9f15ff706">Interpellationerna redovisas i bilaga som fogas till riksdagens snabbprotokoll tisdagen den 1 december.</textBlock>
  </contentBlock>
  <contentBlock page="0" id="i-e8ed413c1ffbf881">
    <textBlock id="i-bd45d052ef7976b4">24 §  Anmälan om frågor för skriftliga svar</textBlock>
  </contentBlock>
  <contentBlock page="0" id="i-f51508f57f37dcac">
    <textBlock id="i-bdb1dd047d79ca7d">Anmäldes att följande frågor för skriftliga svar framställts</textBlock>
  </contentBlock>
  <contentBlock page="0" id="i-6f82cd9692017e38">
    <textBlock id="i-60a8b54bdb2edb2d">den 24 november</textBlock>
  </contentBlock>
  <contentBlock page="0" id="i-7f20f30a5810230f">
    <textBlock id="i-37a1f92bc57da84c">1998/99:99 av Per Lager (mp) till utrikesministern</textBlock>
    <textBlock id="i-b7e6a7f3bedbf799">Östtimor</textBlock>
    <textBlock id="i-03909e857629b01b">1998/99:100 av Maud Ekendahl (m) till näringsministern</textBlock>
    <textBlock id="i-d7f5dffcef7ab187">USA:s hotstrafftullar</textBlock>
  </contentBlock>
  <contentBlock page="0" id="i-f6626b8f3d12be57">
    <textBlock id="i-554d821c8db596f7">den 25 november</textBlock>
  </contentBlock>
  <contentBlock page="0" id="i-49e61ffdc7b64ac7">
    <textBlock id="i-ffc172246e5846f7">1998/99:101 av Birger Schlaug (mp) till näringsministern</textBlock>
    <textBlock id="i-79971365ec8c54c5">Småskalig uppvärmningsteknik</textBlock>
  </contentBlock>
  <contentBlock page="0" id="i-df383cd36936cf1c">
    <textBlock id="i-69cea279815a0c6c">Frågorna redovisas i bilaga som fogas till riksdagens snabbprotokoll tisdagen den 1 december.</textBlock>
  </contentBlock>
  <contentBlock page="0" id="i-11b370120b2db0e6">
    <textBlock id="i-298d0c6e452fa2b1">25 §  Anmälan om skriftliga svar på frågor</textBlock>
  </contentBlock>
  <contentBlock page="0" id="i-f20cc082beecf448">
    <textBlock id="i-fdfb6b60f8afdcb6">Anmäldes att skriftliga svar på följande frågor inkommit</textBlock>
  </contentBlock>
  <contentBlock page="0" id="i-d9608d461886c3eb">
    <textBlock id="i-c1d400d97a51a24c">den 25 november</textBlock>
  </contentBlock>
  <contentBlock page="0" id="i-b5462fafd44a3998">
    <textBlock id="i-08bc32bc8ccc570b">1998/99:69 av Jonas Ringqvist (v) till jordbruksministern</textBlock>
    <textBlock id="i-21a5e6c8aa99a316">Djurskyddslagen</textBlock>
    <textBlock id="i-7772a29dab19d627">1998/99:70 av Rolf Olsson (v) till socialministern</textBlock>
    <textBlock id="i-40df2c59d2d909c4">Vårdbehoven på sjukhemmen</textBlock>
    <textBlock id="i-a9badbe80b01a548">1998/99:74 av Åsa Torstensson (c) till näringsministern</textBlock>
    <textBlock id="i-ba15e0e0672d8779">Väginvesteringar och utbyggnad av E 6 i Bohuslän</textBlock>
    <textBlock id="i-116d9706911f6847">1998/99:75 av Lena Sandlin (s) till näringsministern</textBlock>
    <textBlock id="i-d5972ef4c8d2e033">Förarlicens för snöskotrar</textBlock>
    <textBlock id="i-05833e464ced0373">1998/99:76 av Lena Sandlin (s) till näringsministern</textBlock>
    <textBlock id="i-5efbaf883a1da30a">Behörighetskrav för moped klass I</textBlock>
    <textBlock id="i-9326fea1a2710672">1998/99:79 av Margareta Viklund (kd) till jordbruksministern</textBlock>
    <textBlock id="i-e36ff4b61ab724e7">Åtgärdsprogram angående människosynen</textBlock>
    <textBlock id="i-2dbb73ddf2f7bc12">1998/99:80 av Yvonne Ruwaida (mp) till justitieministern</textBlock>
    <textBlock id="i-89e1e83fc65eb0e8">Partnerskapslagen</textBlock>
    <textBlock id="i-192f8175e18d9294">1998/99:81 av Gudrun Lindvall (mp) till jordbruksministern</textBlock>
    <textBlock id="i-8fbae392b3fc68a6">Antibiotika i ost</textBlock>
    <textBlock id="i-ee0030858892ec8a">1998/99:85 av Owe Hellberg (v) till näringsministern</textBlock>
    <textBlock id="i-049939a71db43612">Datortekens framtida verksamhet</textBlock>
    <textBlock id="i-395932f958a52c09">1998/99:86 av Sven-Erik Sjöstrand (v) till miljöministern</textBlock>
    <textBlock id="i-f4e1bc44b28f0593">P 2:s övningsområde vid Finjasjön</textBlock>
    <textBlock id="i-8822ebb82c40ebd1">1998/99:87 av Sven-Erik Sjöstrand (v) till försvarsministern</textBlock>
    <textBlock id="i-f649b2af70f69e28">Ravlunda skjutfält</textBlock>
    <textBlock id="i-b9ac72e073f288f5">1998/99:88 av Sven-Erik Sjöstrand (v) till näringsministern</textBlock>
    <textBlock id="i-3de0c609aa4cd2f2">Den svenska arbetsmiljölagstiftningen</textBlock>
    <textBlock id="i-6e653c98cdaa2c31">1998/99:90 av Maud Ekendahl (m) till justitieministern</textBlock>
    <textBlock id="i-63493274678dce58">Kontraktsvård</textBlock>
    <textBlock id="i-fa3eed737a843025">1998/99:91 av Birgitta Sellén (c) till jordbruksministern</textBlock>
    <textBlock id="i-36e7ffd71041d462">Skyddsjakt på säl</textBlock>
  </contentBlock>
  <contentBlock page="0" id="i-123b5c28b8a7398f">
    <textBlock id="i-1e361c2879fc94a3">Svaren redovisas i bilaga som fogas till riksdagens snabbprotokoll tisdagen den 1 december.</textBlock>
  </contentBlock>
  <contentBlock page="0" id="i-a1fa929340dadfea">
    <textBlock id="i-a37f9dcf2bf760ab">26 §  Kammaren åtskildes kl. 20.24.</textBlock>
  </contentBlock>
  <contentBlock page="0" id="i-bdd5b91220325a38">
    <textBlock id="i-f42a81be07912c90"/>
    <textBlock id="i-f441b97b99affbae">Förhandlingarna leddes av talmannen från sammanträdets början t.o.m. 3 §</textBlock>
    <textBlock id="i-123238a4dc82803d">anf. 2 (delvis), av andre vice talmannen därefter t.o.m. anf. 8 (delvis), av talmannen därefter t.o.m. anf. 32 (delvis), av andre vice talmannen därefter t.o.m. anf. 77 (delvis), av tredje vice talmannen därefter t.o.m. 12 § anf. 115, av förste vice talmannen därefter t.o.m. voteringen kl.  16.53, av talmannen därefter till ajourneringen kl. 18.16 och av andre vice talmannen därefter till sammanträdets slut.</textBlock>
  </contentBlock>
</protocol>
