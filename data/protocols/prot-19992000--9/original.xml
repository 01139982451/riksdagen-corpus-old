<protocol id="prot-19992000--9">
  <contentBlock ix="0">
    <textBlock ix="0">Det justerade protokollet beräknas utkomma om 3 veckor</textBlock>
  </contentBlock>
  <contentBlock ix="1">
    <textBlock ix="0">---------------------------------------------------------------------</textBlock>
  </contentBlock>
  <contentBlock ix="2">
    <textBlock ix="0">1 §  Val till Nordiska rådets svenska delegation</textBlock>
  </contentBlock>
  <contentBlock ix="3">
    <textBlock ix="0">Företogs val av 20 ledamöter och 20 suppleanter till Nordiska rådets svenska delegation. Valberedningen hade enhälligt godkänt gemensamma listor för valen av ledamöter och suppleanter till Nordiska rådets svenska delegation.</textBlock>
  </contentBlock>
  <contentBlock ix="4">
    <textBlock ix="0">Sedan en promemoria innehållande de gemensamma listorna delats ut och godkänts av kammaren befanns följande personer, vilkas namn i här angiven ordning upptagits på respektive listor, valda för</textBlock>
    <textBlock ix="1">1999/2000 års riksmöte:</textBlock>
  </contentBlock>
  <contentBlock ix="5">
    <textBlock ix="0">ledamöter</textBlock>
    <textBlock ix="1">Anita Johansson (s)</textBlock>
    <textBlock ix="2">Gun Hellsvik (m)</textBlock>
    <textBlock ix="3">Reynoldh Furustrand (s)</textBlock>
    <textBlock ix="4">Kaj Larsson (s)</textBlock>
    <textBlock ix="5">Charlotta L Bjälkebring (v)</textBlock>
    <textBlock ix="6">Jan Erik Ågren (kd)</textBlock>
    <textBlock ix="7">Chris Heister (m)</textBlock>
    <textBlock ix="8">Margareta Israelsson (s)</textBlock>
    <textBlock ix="9">Lars Hjertén (m)</textBlock>
    <textBlock ix="10">Eva Johansson (s)</textBlock>
    <textBlock ix="11">Per Erik Granström (s)</textBlock>
    <textBlock ix="12">Lennart Gustavsson (v)</textBlock>
    <textBlock ix="13">Ragnwi Marcelind (kd)</textBlock>
    <textBlock ix="14">Christel Anderberg (m)</textBlock>
    <textBlock ix="15">Åke Gustavsson (s)</textBlock>
    <textBlock ix="16">Lennart Dahléus (c)</textBlock>
    <textBlock ix="17">Elver Jonsson (fp)</textBlock>
    <textBlock ix="18">Sten Tolgfors (m)</textBlock>
    <textBlock ix="19">Ann-Marie Fagerström (s)</textBlock>
    <textBlock ix="20">Matz Hammarström (mp)</textBlock>
  </contentBlock>
  <contentBlock ix="6">
    <textBlock ix="0">suppleanter</textBlock>
    <textBlock ix="1">Sven Hulterström (s)</textBlock>
    <textBlock ix="2">Bo Lundgren (m)</textBlock>
    <textBlock ix="3">Sinikka Bohlin (s)</textBlock>
    <textBlock ix="4">Urban Ahlin (s)</textBlock>
    <textBlock ix="5">Jonas Ringqvist (v)</textBlock>
    <textBlock ix="6">Gunilla Tjernberg (kd)</textBlock>
    <textBlock ix="7">Kent Olsson (m)</textBlock>
    <textBlock ix="8">Kjell Nordström (s)</textBlock>
    <textBlock ix="9">Carl Fredrik Graf (m)</textBlock>
    <textBlock ix="10">Karin Olsson (s)</textBlock>
    <textBlock ix="11">Berndt Sköldestig (s)</textBlock>
    <textBlock ix="12">Claes Stockhaus (v)</textBlock>
    <textBlock ix="13">Alf Svensson (kd)</textBlock>
    <textBlock ix="14">Birgitta Wistrand (m)</textBlock>
    <textBlock ix="15">Kristina Zackrisson (s)</textBlock>
    <textBlock ix="16">Marianne Andersson (c)</textBlock>
    <textBlock ix="17">Lars Leijonborg (fp)</textBlock>
    <textBlock ix="18">Göran Lennmarker (m)</textBlock>
    <textBlock ix="19">Annika Nilsson (s)</textBlock>
    <textBlock ix="20">Ewa Larsson (mp)</textBlock>
  </contentBlock>
  <contentBlock ix="7">
    <textBlock ix="0">2 §  Utökning av antalet suppleanter i konstitutionsutskottet</textBlock>
  </contentBlock>
  <contentBlock ix="8">
    <textBlock ix="0">Valberedningen hade, enligt ett till kammaren inkommet protokollsutdrag, tillstyrkt att antalet suppleanter i konstitutionsutskottet skulle utökas från 20 till</textBlock>
    <textBlock ix="1">21.</textBlock>
  </contentBlock>
  <contentBlock ix="9">
    <textBlock ix="0">Kammaren medgav denna utökning.</textBlock>
  </contentBlock>
  <contentBlock ix="10">
    <textBlock ix="0">3 §  Val av extra suppleant i konstitutionsutskottet</textBlock>
  </contentBlock>
  <contentBlock ix="11">
    <textBlock ix="0">Företogs val av extra suppleant i konstitutionsutskottet.</textBlock>
  </contentBlock>
  <contentBlock ix="12">
    <textBlock ix="0">Kammaren valde i enlighet med valberedningens förslag till</textBlock>
  </contentBlock>
  <contentBlock ix="13">
    <textBlock ix="0">suppleant i konstitutionsutskottet</textBlock>
    <textBlock ix="1">Bo Könberg (fp)</textBlock>
  </contentBlock>
  <contentBlock ix="14">
    <textBlock ix="0">4 §  Aktuell debatt: Situationen inom domstolsväsendet</textBlock>
  </contentBlock>
  <contentBlock ix="15">
    <textBlock ix="0">Anf.  1  GUN HELLSVIK (m):</textBlock>
    <textBlock ix="1">Fru talman! Den svenska domarkåren kan inte anklagas för att vara grälsjuk eller vårdslös med orden.</textBlock>
    <textBlock ix="2">Domarna utgör en yrkeskår som lojalt medverkar till att uppfylla lagstiftarens och regeringens mål oberoende av om dessa gäller lagstiftning eller organisatoriska förändringar.</textBlock>
    <textBlock ix="3">Mot den bakgrunden är det närmast sensationellt att Högsta domstolens ordförande, landets hovrättspresidenter, Sveriges domarförbund och enskilda lagmän ger sig ut i den offentliga debatten och inte bara varnar för att rättssäkerheten i våra domstolar är i fara, utan också riktar skarp kritik mot regeringens och Domstolsverkets sätt att driva på såväl förändringsprocessen som budgetprocessen.</textBlock>
    <textBlock ix="4">Ett genomgående tema i domarnas kritik gäller formerna för den nu pågående förändringsprocessen inom domstolsväsendet. Förändringsarbetet drivs på utan att riksdagen har fått ta ställning till någon genomarbetad plan med regeringens mål och syfte med förändringen. I debatten har vidare gjorts gällande att förändringsarbetet, som bl.a. lett till nedläggning och sammanslagning av domstolar, är tveksamt från konstitutionella utgångspunkter. Domstolarnas självständighet och oberoende är skyddade i grundlagen, och domstolarnas verksamhet ska varken kunna kommenderas eller ledas på samma sätt som andra myndigheters verksamheter.</textBlock>
    <textBlock ix="5">Den andra principiellt viktiga frågan med anledning av det pågående förändringsarbetet rör riksdagen, som har sidsteppats av regeringen i frågan om hur domstolarnas framtida yttre organisation ska se ut. För att bringa klarhet i vilka planer regeringen har med förändringsarbetet och vilka rationaliseringsvinster som åsyftas bör regeringen för riksdagen redovisa en övergripande plan för reformeringen av domstolsväsendet. Vi saknar en sedvanlig riksdagsbehandling, så att även riksdagens ledamöter får komma till tals och fatta beslut i denna för medborgarna så viktiga fråga.</textBlock>
  </contentBlock>
  <contentBlock ix="16">
    <textBlock ix="0">Anf.  2  Justitieminister LAILA FREI-</textBlock>
    <textBlock ix="1">VALDS (s):</textBlock>
    <textBlock ix="2">Fru talman! Rättsväsendet är en av hörnstenarna i en demokrati. I Sverige har vi ett rättsväsende som fungerar så väl att de flesta medborgarna inte reflekterar över dess betydelse för demokratin. Men det innebär inte att vi kan slå oss till ro. Rättsväsendet måste ständigt utvecklas så att det motsvarar medborgarnas förväntningar och berättigade krav. Det är angeläget att medborgarnas förtroende för rättsväsendet kan bibehållas och stärkas ytterligare. Att reformera rättsväsendet och det som är föremål för dagens debatt, dvs. domstolsväsendet, är en svår uppgift.</textBlock>
    <textBlock ix="3">Samtidigt som vi måste respektera domstolarnas och domarnas konstitutionella särställning, får vi inte undandra oss ansvaret för viktiga frågor som rör t.ex.</textBlock>
    <textBlock ix="4">kompetens, effektivitet och handläggningstider. Det är frågor som är av grundläggande betydelse för medborgarnas förtroende.</textBlock>
    <textBlock ix="5">Jag välkomnar därför dagens debatt. Det är ett ämne som förtjänar en framskjuten plats i det offentliga samtalet. Jag vill ta tillfället i akt att ge min syn på de krav ett framtida domstolsväsende måste vara rustat att möta. Förhoppningsvis kan vi här finna en gemensam plattform att utgå från när vi sedan diskuterar hur domstolsväsendet ska vara utformat.</textBlock>
    <textBlock ix="6">I den konstitutionella debatten, både nationellt och internationellt, talas det om politikens judikalisering eller judifiering, dvs. att domstolarna får mer makt på de valda politiska organens bekostnad. Delvis är det här en konsekvens av att de enskilda medborgarna getts ökade möjligheter att i våra domstolar få prövat hur politiska beslut överensstämmer med Europarätten.</textBlock>
    <textBlock ix="7">Vi kan nog slå fast att tendensen med ökad makt för domstolarna är ett faktum, och att ett skäl är de politiska besluten om medlemskapet i EU och Europakonventionens införlivande med svensk lag. Domstolarna har alltså fått ett ökat inflytande. Därmed har de också fått ett större ansvar. Det är vår uppgift som politiker att se till att varje domstol i vårt land är rustad för att klara det ansvaret och utöva den legitima makt som bl.a. Europarätten ger dem. Detta ställer självfallet mycket stora krav.</textBlock>
    <textBlock ix="8">Samtidigt som kraven på domstolarna har ökat från ett konstitutionellt perspektiv, har de också ökat från de mer traditionella perspektiven. Många domare säger att de mål de har att hantera har blivit svårare och tyngre. Det gäller såväl civilmål, brottmål som förvaltningsmål. Det kan bl.a. bero på svårare kriminalitet och mer komplexa affärsförhållanden. Men jag tror att det finns ytterligare en dimension som gör målen mer svårbedömda, nämligen att vår kunskap förbättras, t.ex. om olika brott. Det kan låta som en paradox att förbättrad kunskap gör saker mer svårbedömda, men jag ska ge några exempel på vad jag menar.</textBlock>
    <textBlock ix="9">Övergrepp mot barn, ofta med sexuella inslag, är oerhört komplicerade att utreda och besluta i. Kunskapen om barns reaktioner och sätt att uttrycka sig utvecklas ständigt. Våld mot kvinnor är också en brottskategori där kunskapen om människors beteende ökar och i många fall är avgörande för den slutliga bedömningen av frågan.</textBlock>
    <textBlock ix="10">De komplicerade vårdnadstvisterna är exempel utanför brottmålsområdet. Vår ökade kunskap gör alltså att verkligheten ter sig mer mångfasetterad och därmed mer svårbedömd. De som ska döma i dessa mål måste ges möjlighet att följa med i den kunskapsutveckling som hela tiden sker för att kunna göra riktiga bedömningar.</textBlock>
    <textBlock ix="11">En tredje faktor som påverkar dagens domstolsväsende är de allt högre krav allmänheten, dvs. medborgarna, ställer. Domstolarna, liksom andra myndigheter, förutsätts ge en service av högsta kvalitet. Den tekniska utvecklingen har fört med sig att medborgarna förväntar sig snabba svar från de myndigheter de kommer i kontakt med. Då är det inte acceptabelt att få vänta på besked, ibland i flera år. Förfaranderegler och organisation måste därför utformas så att även domstolarna kan använda moderna arbetsformer och ny teknik för att leva upp till kraven på snabbhet och effektivitet. Den tiden är förbi när medborgarna såg domstolarna som auktoriteter som inte fick ifrågasättas.</textBlock>
    <textBlock ix="12">Fru talman! Jag vill understryka att jag har ett stort förtroende för den domarkår vi har och den kompetens som den besitter. Jag har goda skäl för att ha det. Men vi kan inte begära det orimliga. Ingen kan mäkta med att fördjupa sig i, och få rutin på, att klara av brott mot barn och kvinnor, vårdnadstvister, svåra skatteupplägg, avancerad IT-brottslighet, invecklade affärstransaktioner och mycket annat och ovanpå allt detta beakta Europarättens vittförgrenade inflytande. Andra aktörer inom rättsväsendet har redan dragit slutsatsen att en hög kompetens inom olika områden kräver specialisering; det gäller naturligtvis advokater, men också inom åklagarväsendet förekommer en långt driven specialisering.</textBlock>
    <textBlock ix="13">Fru talman! Jag hoppas och tror att vi oavsett politisk färg är överens så här långt. Är vi det, har vi en gemensam plattform för att bygga vidare på ett domstolsväsende för 2000-talet, som fullföljer en tradition med ett domstolsväsende som motsvarar medborgarnas högt ställda krav på kvalitet och rättssäkerhet.</textBlock>
    <textBlock ix="14">Det är mot den bakgrund jag nu har tecknat som regeringen har intensifierat den mer eller mindre ständigt pågående reformeringen av domstolsväsendet. Men reformarbetet är också nödvändigt om vi ska kunna skapa rimliga artbetsförhållanden för domare och annan domstolspersonal som arbetar i våra domstolar.</textBlock>
    <textBlock ix="15">Även domstolarnas resurser - behov och fördelning - samt effektivitet behöver ses över. När domstolsväsendet granskats har resursanvändningen delvis ifrågasatts. På sina håll överensstämmer inte arbetsbördan med tilldelade resurser. Trots en i många fall hängiven arbetsinsats av all personal växer balanserna i en del domstolar, medan andra har en överkapacitet. Det är inte acceptabelt.</textBlock>
    <textBlock ix="16">Men ett bättre resursutnyttjande räcker inte. I</textBlock>
    <textBlock ix="17">varje fall övergångsvis behövs ett resurstillskott, och därför föreslår regeringen i budgetpropositionen en viss höjning av anslaget till domstolarna. Det finns de som tycker att höjningen skulle ha varit större, men det är min bestämda uppfattning att det inte går att köpa sig rättssäkerhet i en delvis omodern organisation. Pengar kan inte ersätta brister i organisationsoch arbetsformer. Regeringen uttalar dock i årets budgetproposition att den har för avsikt att återkomma till riksdagen när det gäller vilka ytterligare resursförstärkningar som behövs för att man ska kunna fullfölja statsmakternas intentioner bl.a. när det gäller att fullfölja reformarbetet inom domstolsväsendet.</textBlock>
    <textBlock ix="18">För att finna formerna för framtidens domstolsväsende pågår nu diskussioner mellan olika domstolar och Domstolsverket, i flera fall på domstolschefernas egna initiativ. Jag redogjorde för det i ett interpellationssvar för två dagar sedan. En lösning som övervägs är att göra domkretsarna i en region större, men samtidigt bibehålla domstolsverksamhet vid de nuvarande tingsrätterna. En gemensam domkrets för flera domstolar möjliggör att mål specialiseras till vissa enheter, samtidigt som det stora flertalet mål av mer normalt slag även fortsättningsvis handläggs vid de nuvarande enheterna. Det innebär bl.a. att när domstolarna är belägna i närheten av varandra kan målen fördelas till den domstolsenhet som har den särskilda kompetensen, utan att det får negativa konsekvenser för medborgarna när det gäller tillgänglighet.</textBlock>
    <textBlock ix="19">När det å andra sidan gäller domstolar med speciella geografiska förhållanden kan i stället de domare som har särskild kompetens tillfälligt förstärka den domstol som har behov av det.</textBlock>
    <textBlock ix="20">Det här utesluter dock inte att det i ett antal fall, där det är tätt mellan domstolarna och där målunderlaget är alltför litet för att skapa bärkraftiga domstolsenheter, kan finnas behov av att lägga samman en domstol med en annan, intilliggande domstol.</textBlock>
    <textBlock ix="21">Dessa frågor är svåra att hantera, och många intressen berörs av dem, ibland motstridiga. Men det får inte hindra att vi går vidare med det reformarbete som är nödvändigt för att domstolsväsendet ska erbjuda goda arbetsförhållanden och kunna möta de krav som ställs på det.</textBlock>
    <textBlock ix="22">Fru talman! Vi måste säkerställa att vi har ett domstolsväsende som svarar mot de allra högst ställda kraven på rättssäkerhet och kvalitet, samtidigt som vi också förmår attrahera de allra skickligaste juristerna. Jag ser det som en av mina viktigaste uppgifter att säkerställa att domstolsväsendet kan motsvara dessa krav också när vi gått in i nästa årtusende.</textBlock>
  </contentBlock>
  <contentBlock ix="17">
    <textBlock ix="0">Anf.  3  GUN HELLSVIK (m):</textBlock>
    <textBlock ix="1">Fru talman! Jag vill börja med att ge några exempel som grund för den stora oro jag känner för utvecklingen inom domstolsväsendet.</textBlock>
    <textBlock ix="2">Enligt Domstolsverkets generaldirektör, Stefan</textBlock>
    <textBlock ix="3">Strömberg, utgör domstolarna en ålderdomlig miljö, med undantag för Hovrätten i Malmö, som enligt</textBlock>
    <textBlock ix="4">Strömberg har gjort en del och har en optimal organisation. Detta framkom vid en domstolsdebatt som</textBlock>
    <textBlock ix="5">Stefan Strömberg nyligen deltog i. Jag tycker att hans uttalande blir intressant när man ställer det mot en skrivelse från hovrättspresidenten vid samma hovrätt.</textBlock>
    <textBlock ix="6">I denna utvecklar presidenten sina tankar kring budgetprocessen, och han skriver "att det torde bli nödvändigt att anslag till domstolarna läggs på en permanent högre nivå än den nuvarande till undvikande av allvarliga negativa konsekvenser för den dömande verksamheten". Min slutsats av dessa båda uttalanden blir att om man anser att Hovrätten i Malmö är en förebild och ett föredöme, borde man rimligen också ta fasta på vad presidenten påpekar rörande riskerna med den förda politiken.</textBlock>
    <textBlock ix="7">Lagmannen vid Tingsrätten i Lycksele, som precis som andra domstolsföreträdare haft i uppdrag att visa hur han ska genomföra besparingar på sin domstol - i hans fall med 400 000 kr - skriver till Justitiedepartementet att om han tvingas spara dessa 400 000 kr kan rättssäkerheten i dömandet inte längre garanteras utan då är det bättre att domstolen läggs ned. Är det meningen att domstolarna ska svältas ut?</textBlock>
    <textBlock ix="8">För ett par år sedan blev två domare fällda för tjänstefel av Högsta domstolen. Domstolen konstaterade att straff inte borde utdömas, eftersom domarnas arbetssituation var sådan att det var ursäktligt att de gjort fel. Min slutsats av HD:s domar är att rättssäkerheten är i allvarlig fara när arbetssituationen är sådan att våra domare inte längre har tid att tänka.</textBlock>
    <textBlock ix="9">Vid flera tillfällen har vi nu sett exempel på hur lagmanstjänster vakantsätts när innehavaren pensioneras eller av annat skäl lämnar tingsrätten. Vi har också sett exempel på hur dessa vakantsättningar efter ett tag resulterar i sammanslagning med annan tingsrätt. Är det lagmannens ålder som ska avgöra en tingsrätts framtid? Vore det inte rimligare att först analysera hur domstolsväsendets organisation ska se ut för att nå största möjliga rättssäkerhet?</textBlock>
    <textBlock ix="10">Ordföranden i Högsta domstolen skrev i en debattartikel den 13 september att de besparingar som domstolen ålagts under de kommande tre åren kommer att medföra en högst reducerad verksamhet med längre handläggningstider. Han betecknade denna utveckling som en ren katastrof. Vidare skrev han att han hade informerat justitieministern utan att få något stöd. Nu hoppas han att det finns ansvarskännande personer som inser vad som håller på att ske och som inte vill medverka till de drastiska nedskärningar som är på gång. Vidare skriver han: "Om dessa" - dvs.</textBlock>
    <textBlock ix="11">besparingarna - "genomförs, kommer ansvaret att vila tungt på dem som medverkat till dem eller som inte motsatt sig dem." Är justitieministern beredd att ta detta ansvar?</textBlock>
    <textBlock ix="12">Fru talman! Ett fungerande rättsväsende är grundförutsättningen för rättssäkerhet och rättstrygghet.</textBlock>
    <textBlock ix="13">Därför får domstolarna inte bli försökskaniner, som de är just nu. Jag är övertygad om att alla partier är medvetna om att domstolsväsendet behöver reformeras för att kunna möta framtidens krav på ett bra sätt.</textBlock>
    <textBlock ix="14">Men vi vet att det för att man ska gå i land med ett sådant projekt också behövs klart angivna mål, så att berörd personal vet vad som gäller. Att döma av den kritik som framförts från domarkåren tycks inte denna grundläggande förutsättning vara uppfylld. Man efterfrågar en övergripande plan för reformeringen, och man vill veta efter vilka principer domstolsväsendets yttre organisation ska förändras.</textBlock>
    <textBlock ix="15">För ett helhjärtat engagemang från domstolspersonalen krävs därför att departementet och Domstolsverket klargör hur stora rationaliseringsvinster man åsyftar, genom vilka åtgärder de ska åstadkommas, vilka beslut som krävs, vilka resurser som ska användas för ändamålet, tidsplan för genomförandet osv. I dag saknar inte bara personalen svar på dessa frågor utan även riksdagen. Jag tror att det vore välgörande för alla inblandade om riksdagen fick en chans att ordentligt ta del av Justitiedepartementets planer för domstolsväsendet.</textBlock>
    <textBlock ix="16">Fru talman! Jag har tre förslag som riksdagen och domstolsväsendet vore betjänta av och som jag gärna vill höra justitieministern kommentera:</textBlock>
    <textBlock ix="17">1.      Regeringen bör redovisa en övergripande plan för reformeringen av domstolsväsendet. Den bör innehålla förslag till principer för den yttre organisationen.</textBlock>
    <textBlock ix="18">2.      Budgeten för domstolarna bör utformas så att domstolarna kan bedriva arbetet på nuvarande villkor intill dess ett reformerat domstolsväsende föreligger.</textBlock>
    <textBlock ix="19">3.      Regeringen bör omgående göra en studie av domstolsadministrationen och planerna på förändring i</textBlock>
    <textBlock ix="20">Danmark och Norge, där man lyckats balansera domstolarnas självständighet med kravet på kostnadseffektivitet.</textBlock>
  </contentBlock>
  <contentBlock ix="18">
    <textBlock ix="0">Anf.  4  ALICE ÅSTRÖM (v):</textBlock>
    <textBlock ix="1">Fru talman! Det här är en viktig debatt, som handlar om domstolsväsendet. Domstolens betydelse i rättskedjan kan aldrig underskattas. Domstolarnas självständiga ställning får aldrig hotas. Men samtidigt måste vi se att också domstolsväsendet måste anpassa sig i en modern tid. Domstolsväsendet måste också anpassa sig till de förändrade krav på verksamheten som ställs.</textBlock>
    <textBlock ix="2">Justitieministern tog upp en del exempel på de förändrade krav och de förändrade villkor som vi lever under i dag, som har betydelse för domstolsväsendets utformning. Men det allra viktigaste kravet, som vi aldrig får ge avkall på, är kravet på rättssäkerhet. Alla medborgare i Sverige ska kunna vara garanterade att rättssäkerheten är hundraprocentig när man hamnar i en domstol.</textBlock>
    <textBlock ix="3">Det finns de, fru talman, som i debatterna om rättssäkerhet enbart vill koncentrera sig på frågan om budget, om kostnader och om det antal kronor och ören man har. Men tyvärr är det inte så enkelt att det bara är med budgetanslag som vi kan garantera ett rättssäkert domstolsväsende, utan det handlar mycket om i vilken arbetsmiljö och under vilka förhållanden som man skall arbeta inom domstolsväsendet.</textBlock>
    <textBlock ix="4">Fru talman! Det har under de senaste åren genomdrivits ett par utredningar när det gäller domstolsväsendets framtid, där just dessa förändringsaspekter har funnits med. Men det har också funnits en oförmåga hos de politiska partierna att våga ta stegen till en förändrad organisation. Att det har saknats politiskt mod och att det har funnits en politisk feghet har varit tragiskt.</textBlock>
    <textBlock ix="5">I dag har vi snarare en utveckling där man inom domstolsväsendet självt, inom domarkåren och bland de civilanställda inom domstolsväsendet ser behovet av förändring. Det pågår i dag en process underifrån.</textBlock>
    <textBlock ix="6">Fru talman! Precis som Gun Hellsvik sade finns det en fara i att bedriva ett förändringsarbete i projektform. Det finns inte riktigt klara och tydliga riktlinjer för vart man är på väg. Samtidigt är det oerhört viktigt att vi nu tar till vara den kraft och den vilja till förändring som finns, men det är en svår balansgång.</textBlock>
    <textBlock ix="7">Nu är det viktigt att vi också tar ett politiskt ansvar, att vi ser de förändrade kraven och att vi vågar medverka till de förändringar som behövs. När vi tar det ansvaret är det också viktigt att vi får en chans att debattera det. I det fallet tycker jag att det vore viktigt att mer genomgripande diskutera en plan. Vänsterpartiet ser oerhört positivt på de tankar om förändringsarbetet som justitieministern presenterar. Debatten kommer att gå vidare. Men vi måste också ta ett ansvar - det politiska ansvaret - för de krav som vi ställer.</textBlock>
    <textBlock ix="8">Jag och flera med mig från alla partier har i debatt efter debatt här i kammaren sagt att man nu måste förbättra sig inom domstolarna. Man måste förbättra sig inom rättsväsendet. Åklagare måste ha bättre kunskaper. Domstolarna måste ha bättre kunskaper.</textBlock>
    <textBlock ix="9">De måste bli bättre på att handskas med mål som handlar om sexuella övergrepp på barn. De måste bli bättre på att handskas med mål som handlar om våld mot kvinnor. De måste vidareutbilda sig. De måste skaffa sig kunskap. Men vi har inte tagit det politiska ansvaret och sett till att vi har en domstolsorganisation som är anpassad till de krav som vi ställer.</textBlock>
    <textBlock ix="10">Fru talman! Vi från Vänsterpartiet ser att det behöver ske en utveckling inom domstolsväsendet, och vi är mycket väl medvetna om att det kommer att innebära att en del av de mindre tingsrätterna i Sverige kommer att läggas ned. Men det är en nödvändig förändring för att vi ska kunna garantera rättssäkerheten och för att vi ska kunna garantera medborgarna ett domstolsväsende som är anpassat till de krav som ställs.</textBlock>
    <textBlock ix="11">Det är också oerhört viktigt, fru talman, att man inte gör sig av med alla civilanställda när man genomför denna förändring, som man gjorde inom åklagarväsendet och inom polisväsendet. Man ska inte göra sig av med domarsekreterarna med deras oerhörda kompetens. Det är viktigt att man i förändringsarbetet nu i stället utvecklar dem och ger dem möjlighet till mer kompetenta uppgifter så att de kan gå vidare i utvecklingen, så att vi får en personalbalans inom domstolsväsendet i framtiden. Alla personalkategorier ska ha plats och utrymme, och alla ska kunna delta i den förändringsprocess som är i gång.</textBlock>
  </contentBlock>
  <contentBlock ix="19">
    <textBlock ix="0">Anf.  5  ROLF ÅBJÖRNSSON (kd):</textBlock>
    <textBlock ix="1">Fru talman! I vårt demokratiska samhälle är domstolarnas rättsskipande verksamhet mycket viktig.</textBlock>
    <textBlock ix="2">Domstolarnas uppgift är att handlägga mål och ärenden på ett rättssäkert och effektivt sätt och att avkunna dom inom rimlig tid. Rent allmänt gäller att domstolarnas dömande verksamhet inte sker tillräckligt snabbt. Genomströmningstiden för mål och ärenden måste ökas märkbart. Kvaliteten på avgörandena kan även i vissa fall ifrågasättas.</textBlock>
    <textBlock ix="3">För att vi ska kunna öka domstolarnas ändamålsenliga uppgift i samhället krävs att de allmänna domstolarna slås ihop med förvaltningsdomstolarna. Då erhålls ett kvalitetsmässigt enhetligt rättsliv med lokal förankring.</textBlock>
    <textBlock ix="4">Att som regeringen nu gör under hand vidta åtgärder som faktiskt medför att de mindre tingsrätterna svälts ut är ej acceptabelt. Inte heller kan konstlade lösningar accepteras med gemensam lagman för flera tingsrätter, och inte heller tanken att domkretsen utvidgas väsentligt och att nuvarande tingsrätter behålls som partiella verksamhetsorter.</textBlock>
    <textBlock ix="5">Att inskränka antalet tingsrätter som har inskrivningsmyndighet och att överföra inregistrering av bouppteckningar till skattemyndigheterna är inte heller lämpligt. Verksamheterna fungerar väl i dag och innefattar ett värdefullt inslag som underlag för tingsrätternas kompetens. Därutöver skapar förfarandet en stor tilltro till inskrivningsväsendet, och inregistrering av bouppteckningar sker på ett kvalificerat och kompetent sätt, med inslag av närhet och tillgänglighet till gagn för den rättssökande allmänheten.</textBlock>
    <textBlock ix="6">Fru talman! Det är viktigt att inse att det väsentliga inslaget i dömande verksamhet är förhandlingarna inför domstol och överläggningen till dom. IT-stödet är värdefullt men innefattar inte någon större kostnadsbesparing. Det är emellertid viktigt med inslag av administrativ personal som frigör domarna från juridiska uppdrag.</textBlock>
    <textBlock ix="7">Regeringens budgetproposition innehåller ingenting av det mest besvärande inslaget i dag, nämligen det stora inslaget av inställda huvudförhandlingar.</textBlock>
    <textBlock ix="8">Det måste åtgärdas genom att delgivningsförfarandet privatiseras genom enskilda auktoriserade stämningsmän och att effektiva åtgärder vidtas mot dem som obstruerar det rättsliga förfarandet genom att inte inställa sig till rättegångsförhandling. Givetvis kan dessa förhållanden inte åtgärdas genom att man ger avkall på fundamentala processuella principer som muntlighet, koncentration och omedelbarhet.</textBlock>
    <textBlock ix="9">Det är viktigt att framhålla att en utvecklad stat alltid måste ha ekonomi för att upprätthålla ett väl fungerande domstolsväsende som är ett oavvisligt inslag i en rättsstat. Att skipa rätt kräver tid för överväganden, vilket kommer till uttryck i den gamla domarregeln: "Domaren skall icke vara för hastig till att döma, förrän han saken väl begrundat haver, ty en hastig dom är sällan god och rätt."</textBlock>
    <textBlock ix="10">Enkla och kontrollerbara ekonomiska kriterier går ej att applicera på domstolsväsendet. Övergripande krav kan endast vara att domstolarna självständigt ska skipa rätt av hög kvalitet inom rimlig tid. Verksamheten har alltså anspråk på de ekonomiska resurser som erfordras för dessa mål.</textBlock>
    <textBlock ix="11">Fru talman! Jag skulle vilja fråga justitieministern några saker. Det kan inte vara lätt för justitieministern att stå till svars för allt som ifrågasätts. Därför ska jag inskränka mig till några konkreta ting.</textBlock>
    <textBlock ix="12">Först och främst säger justitieministern i sitt inlägg att domstolsväsendet behöver en ekonomisk förstärkning. Det finns också med i budgeten. Varför håller man då fortfarande på med nedskärningar inom domstolarna? Jag hörde t.ex. häromdagen att två justitierådstjänster inte skulle besättas. Det skulle vara betingat av tidigare besparingskrav. Det låter illavarslande.</textBlock>
    <textBlock ix="13">Sedan undrar jag över detta med att det ska vara en lagman och två tingsrätter. Är det verkligen lagligt? Justitieministerns uppfattning är naturligtvis att det är det. Men det står väl ändå i rättegångsbalken att en tingsrätt ska ledas av en lagman? Jag sätter ett litet frågetecken för om man verkligen kan göra på det här viset.</textBlock>
    <textBlock ix="14">När det gäller den demokratiska processen kring hur många tingsrätter vi ska ha har riksdagen rent lagtekniskt bemyndigat regeringen att hantera den frågan. Samtidigt har riksdagen väldigt många synpunkter på det här. Det är djupt olyckligt att man inte kunde hantera den frågan i den här kommittén. Jag tror, vilket många har sagt, att den här frågan är av en sådan dignitet att vi i parlamentarisk ordning borde hantera den på ett bättre sätt. Nu håller man på under hand ute på fältet. Det blir inte den övergripande tyngd som krävs för detta. Jag tror också att det finns ett visst parlamentariskt stöd för att man ska hantera det här på ett bra sätt. Men jag skulle ändå vilja fråga hur justitieministern tänker i det stycket.</textBlock>
    <textBlock ix="15">Tack!</textBlock>
  </contentBlock>
  <contentBlock ix="20">
    <textBlock ix="0">Anf.  6  GUNNEL WALLIN (c):</textBlock>
    <textBlock ix="1">Fru talman! Det svenska rättsväsendet bygger på tradition och kultur. Utmaningen för oss politiker är att anpassa det i tiden. I det arbetet måste vi alltid komma ihåg vem vi är till för, nämligen den rättssökande allmänheten - medborgarna.</textBlock>
    <textBlock ix="2">I ett demokratiskt samhälle är medborgarnas förtroende för och tillit till rättsväsendet avgörande. Vi i</textBlock>
    <textBlock ix="3">Centerpartiet ser med oro på de senaste årens utveckling och menar att många människor upplever att rättstryggheten och rättssäkerheten har blivit naggad i kanten. De senaste åren har nämligen inneburit kraftiga besparingar, omorganisationer och centraliseringar. När nu domstolsväsendet står inför stora förändringar - det ska reformeras och moderniseras -</textBlock>
    <textBlock ix="4">finns det några saker som vi särskilt vill markera.</textBlock>
    <textBlock ix="5">Fru talman! Låt mig först säga att Centerpartiet bejakar en modernisering av domstolsväsendet. Vi är beredda att vara med och ta ansvar för att reformera och modernisera domstolsväsendet. Men förändringarna måste ske under riksdagens överinseende och under politiskt ansvar. När det gäller förändringarna måste man ta fasta på det goda i dagens struktur. En självklar utgångspunkt för oss är att det ska vara en fortsatt decentraliserad organisation.</textBlock>
    <textBlock ix="6">Det är med stor oro som vi ser på Domstolsverkets sparbeting. Vi är rädda för att sparkravet kommer att gå ut över de mindre tingsrätterna och leda till en centraliserad tingsrättsorganisation. Vår oro förstärks av att besparingarna inte riktar sig åt något bestämt håll. Att bara lägga ett generellt besparingskrav utan att ange i vilken riktning verksamheten bör gå förmedlar en känsla av att kravet inte är särskilt realistiskt.</textBlock>
    <textBlock ix="7">Våra domstolar är redan nu hårt pressade. Arbetsbelastningen inom hovrätter, läns- och kammarrätter och även Regeringsrätten är oroande. Vi ser nu att förhandlingstiderna, genomströmningstiderna och antalet inkommande mål ökar medan antalet avgjorda mål minskar. Bilden är inte generell i den meningen att den gäller för varje domstolsslag och varje instans, men bilden har flera gemensamma nämnare. Bakom bilden och statistiken ser vi domstolspersonal som sliter med ärenden medan högarna växer. Vi ser människor som väntar, ibland i åratal, för att få besked om utfallet av ett skattemål eller ett socialförsäkringsärende. Enskilda medborgare och skattebetalare får sväva i ovisshet om utgången i mål som för dem har en stor praktisk betydelse. Dessa förhållanden är självfallet oacceptabla.</textBlock>
    <textBlock ix="8">Centerpartiet kommer i budgeten att utöver regeringens förslag satsa ytterligare en halv miljard på rättsväsendet. En stor del av den satsningen kommer att komma domstolarna till del.</textBlock>
    <textBlock ix="9">Fru talman! För Centerpartiet är det viktigt att slå vakt om närheten och tillgängligheten till hela rättsväsendet, inklusive domstolarna. Genom ett väl utbyggt nät av tingsrätter inom ramen för utvidgade domkretsar kan onödiga resor och tidsspillan undvikas. Lokalt förankrade tingsrätter har ett betydande värde för rättskipningen, bl.a. tack vare den personoch lokalkännedom som de små tingsrätterna besitter.</textBlock>
    <textBlock ix="10">Förtroendet och respekten hos medborgarna för domstolarnas avgöranden ökar med vetskapen om att det är lokalt verksamma domare och nämndemän som deltar i dömandet. Lokalt förankrat dömande motverkar anonymitet och ger offentlighetsprincipen ett verkligt innehåll. Med utvidgade domkretsar ökar möjligheterna till samverkan, specialisering, inbördes arbetsfördelning och också flexibelt resursutnyttjande. På så sätt kan man hjälpas åt vid arbetstoppar.</textBlock>
    <textBlock ix="11">Genom att man ökar samverkan inom och mellan domstolsslagen skapas också möjligheter att bibehålla dagens decentraliserade struktur.</textBlock>
    <textBlock ix="12">De försök som har gjorts och som ännu pågår bör utvärderas, och erfarenheterna bör spridas. Om nu besparingarna faller ut så som Domstolsverket skisserar är det viktigt att man inte gör om gamla misstag.</textBlock>
    <textBlock ix="13">Såväl polisen som åklagarna sade upp civilanställda administratörer när de genomförde sina besparingar.</textBlock>
    <textBlock ix="14">Detta har lett till att poliser och åklagare runtom i landet får ägna tid och kraft åt saker och ting som de varken är utbildade för eller särskilt bra på.</textBlock>
    <textBlock ix="15">Om domstolsväsendet skulle anamma samma strategi vore det, enligt vår uppfattning, förödande för effektiviteten och kvaliteten i den dömande verksamheten. De civilanställda - administratörer, domstolssekreterare, föredragande och andra - behövs inom domstolsväsendet. De gör ett värdefullt arbete och har med sina långa anställningstider samlat en oerhörd kompetens och erfarenhet som domstolsväsendet inte klarar sig utan.</textBlock>
  </contentBlock>
  <contentBlock ix="21">
    <textBlock ix="0">Anf.  7  SIW PERSSON (fp):</textBlock>
    <textBlock ix="1">Fru talman! Vi vet att rättsväsendet står inför stora utmaningar inför 2000-talet. Avsikten är, som det står i budgeten, att domstolarna ska moderniseras med ett medborgarperspektiv som ledstjärna. Det är en riktig tanke. Men det räcker inte att säga att domstolarna nu ska ges större frihet att själva genomföra detta. Vi måste också ge vettiga instrument till det.</textBlock>
    <textBlock ix="2">Några frågor bland många vill Folkpartiet ställa i dag. Hur ska t.ex. domstolarna kunna genomföra en kvalitetsförbättring i sitt arbete med de kortsiktiga budgetvillkor som vi nu har? Hur ska man kunna ta tid och utrymme till kompetensutveckling i det pressade arbetsläge som finns för personalen inom domstolsväsendet? Och hur ska rationaliseringarna gå till, så länge lagstiftningen och domstolsväsendets yttre organisation ser ut som de gör och därmed innebär att domstolarna själva inte kan påverka?</textBlock>
    <textBlock ix="3">Vi ska nämligen komma ihåg att de viktigaste delarna inom domstolsadministrationen inte sköts av domstolarna själva. Domstolsadministrationen ligger i många delar hos andra samhällsorgan än domstolen.</textBlock>
    <textBlock ix="4">Det är alltså vi i riksdagen, regeringen och Domstolsverket som i realiteten har huvuddelen av uppgifterna på området.</textBlock>
    <textBlock ix="5">Ett problem för den yttre domstolsadministrationen är att normstyrningen, budgetstyrningen och de andra styrformerna i många avseenden inte är väl synkroniserade. Det finns konflikter mellan budgetstyrning och normgivning. Normgivningen uttrycker de generella, materiella förutsättningarna för domstolsverksamheten. Vi ska då komma ihåg att något väldigt speciellt för domstolarna är detaljeringsgraden i normgivningen i fråga om hur verksamheten ska styras. Vi ska också vara medvetna om att det kan finnas yttre förhållanden som domstolen inte råder över och som innebär att domstolen faktiskt får överskrida budgeten. Då är det också viktigt att komma ihåg att det är ett skyddsintresse att budgeten inte inrymmer åtgärder som undergräver domstolens självständiga ställning utan att denna permanent kan upprätthållas.</textBlock>
    <textBlock ix="6">Den yttre domstolsadministrationen i Sverige är som sagt en uppgift för riksdag, regering och domstol. Men då är det också viktigt att vi i riksdagen får vara med och diskutera, argumentera och fatta beslut, att vi med bred förankring kommer överens om hur uppgifterna mellan dessa ska fördelas, vilken grad av oavhängighet Domstolsverket ska ha samt vilken grad av medbestämmande, delaktighet och inflytande domarna och domstolscheferna ska ha i sin verksamhet.</textBlock>
    <textBlock ix="7">Inte oviktigt är också hur Domstolsverket ska vara sammansatt. Hur ska man utse ledamöterna? Ska</textBlock>
    <textBlock ix="8">Domstolsverket vara en vanlig förvaltningsmyndighet eller ska vi tillåta en högre grad av autonomi? Vad ska egentligen domstolarna själva administrera, och vilket ansvar ska man ha som domstolschef?</textBlock>
    <textBlock ix="9">Detta bedömer vi i Folkpartiet som mycket viktiga frågor som vi måste ta tag i.</textBlock>
    <textBlock ix="10">Självklart instämmer vi i Folkpartiet också i att det behövs en mer rationell och likformig domstolsorganisation. Men då är det viktigt att alla fakta kommer på bordet, att alla siffror kommer fram och att man när man har en utredning verkligen får diskutera alla variabler. Det fick man inte i de utredningar som har varit.</textBlock>
    <textBlock ix="11">Större frihet för domstolarna behövs, menar vi i</textBlock>
    <textBlock ix="12">Folkpartiet, för då kan man samtidigt ha skärpta krav på resultat. Här måste vi också tänka på några saker.</textBlock>
    <textBlock ix="13">Vi måste ge domstolarna makten över statistiken och resultatredovisningen. Det får då inte inskränka sig till en dialog med Domstolsverket över huvudet på domstolarna. Vilka är det som bäst känner sin verksamhet? Jo, det är de som jobbar i domstolarna.</textBlock>
    <textBlock ix="14">Självklart ska de då få tillgång till instrumenten och få ställa kraven.</textBlock>
    <textBlock ix="15">Vi i Folkpartiet håller med om att det behövs ett visst utrymme för försöksverksamhet. Men vi vill understryka att det finns ett grundlagsfäst krav på att huvuddragen i domstolarnas organisation ska framgå av lag. Därför ser vi det som självklart att vi i riksdagen ska diskutera huvuddragen.</textBlock>
    <textBlock ix="16">Hur ska man då få dynamik och utveckling och samtidigt bevara självständighet och permanens inom domstolsväsendet? Måste man avstå från effektivitetsförbättringar för att värna domstolarnas oavhängighet? Ja, säger vi i Folkpartiet. Man kan inte driva effektivitets- och produktivitetstänkande på samma sätt när det gäller domstolar som när det gäller andra offentliga förvaltningar. Den konstitutionella principen om domstolarnas självständighet har sitt pris.</textBlock>
    <textBlock ix="17">Medborgarna har rätt att kräva ett domstolsväsende som värnar om denna princip men som samtidigt kan arbeta effektivt och svara mot högt ställda servicekrav. Den enskilde - det måste vi komma ihåg -</textBlock>
    <textBlock ix="18">måste kunna lita på lagstiftning och myndigheter. Då måste vi få domstolar som har möjlighet att påverka sin situation.</textBlock>
  </contentBlock>
  <contentBlock ix="22">
    <textBlock ix="0">Anf.  8  KIA ANDREASSON (mp):</textBlock>
    <textBlock ix="1">Fru talman! Att det behövs en förändring har varit uppenbart en lång tid. Domstolarnas organisation har utretts ett flertal gånger i parlamentariskt tillsatta kommittéer. Denna aktuella debatt beror alltså inte på något som hänt just nu, utan detta problem har uppkommit med tiden. Politisk enighet har dock inte kunnat nås. De politiska partierna har visat oförmåga att komma med förslag. Jag saknar även i dag den genomgripande analysen: Vad är det vi måste göra tillsammans?</textBlock>
    <textBlock ix="2">Den förändring som diskuterats och som fått gehör bl.a. hos domarna är en nedläggning och sammanslagning av tingsrätterna, en centralisering efter förebild av länsrätterna. Det finns dock en ovilja bland partiernas medlemmar ute på berörda orter - i samtliga partier. Budskapet är: Rör inte vår tingsrätt!</textBlock>
    <textBlock ix="3">Och det budskapet anammas.</textBlock>
    <textBlock ix="4">Det finns alltså två motsatser här, och därför kommer vi inte vidare.</textBlock>
    <textBlock ix="5">Fru talman! Miljöpartiet anser att en genomgripande förändring av den inre domstolsorganisationen bör genomföras, mer genomgripande än vad regeringen föreslår i budgetpropositionen. Vi kan bifalla de målformuleringar som regeringen ställer upp -</textBlock>
    <textBlock ix="6">modernisering, höja kompetensen, mer flexibel, mindre sårbar, attraktiva arbetsplatser - men de konkreta åtgärderna för att nå målen skiljer, liksom ordningen och takten på förändringarna. Vi skulle vilja öppna fönstren och göra korsdrag.</textBlock>
    <textBlock ix="7">Medborgarnas rättssäkerhet och rättstrygghet kräver en genomgripande reformering, både av domarutbildningen och av de inre arbetsformerna. Vi har ett ålderdomligt då fungerande, nu förlegat system, dåligt anpassat till nuvarande omständigheter för att möta den nya tidens krav. Detta innebär tyvärr även en omdaning för att uppfylla kraven från EU-</textBlock>
    <textBlock ix="8">lagstiftningen. Det kommer att bli svårare för politiker i Sverige att ändra lagar efter ett HD-domslut som en övervägande majoritet anser felaktigt. Nu är det fler och fler EU-lagar som är överordnade svenska lagar.</textBlock>
    <textBlock ix="9">Fru talman! Den enskilde domarens ställning i</textBlock>
    <textBlock ix="10">Sverige är svagare än i andra demokratier. Det sammanhänger med den hierarkiskt uppbyggda domarkarriären. Under en period av sin utbildning ägnar sig den blivande domaren åt dömande verksamhet av samma slag som en ordinarie domare men utan den självständiga ställning som en ordinarie domartjänst innebär. Det går ej längre att ha en domarutbildning som samtidigt ska stå för arbetskraften i domstolarna.</textBlock>
    <textBlock ix="11">Det är både dyrt och ineffektivt. Även de föredragande och de som ska bereda målen behöver vara fler och mer inarbetade än vad nuvarande system tillåter.</textBlock>
    <textBlock ix="12">Domstolssekreterarna, som utgör basen i beredningsorganisationen, är också väldigt viktiga. Det är en fara, när vi nu pratar om att spara, att deras tjänster kommer att dras in. Detta skulle innebära stora negativa effekter. Vi vill därför markera vikten av att denna personalkategori i beredningsorganisationen behålls.</textBlock>
    <textBlock ix="13">En ständig genomströmning av personer som utbildas och samtidigt utgör arbetskraft kan inte organiseras i fasta, effektiva arbetslag. Att domaren måste ha en kompetent och effektiv beredningsorganisation till sin hjälp är uppenbart. Detta är en förutsättning för att man ska kunna renodla domarrollen, så att domaren kan ägna sig åt dömandet.</textBlock>
    <textBlock ix="14">Fru talman! Inte heller de personer som genomgår domarutbildning har bra förhållanden. De får flytta omkring till olika orter, och de har svårt att få domartjänster, eftersom dessa är få i förhållande till antalet domaraspiranter som är under utbildning. Dessutom är de helt beroende av goda vitsord och får anpassa sig efter sin handledare.</textBlock>
    <textBlock ix="15">Skrota den nuvarande domarutbildningen och inför fasta tjänster samt en domstolsakademi som erbjuder olika grund- och fortbildningar som även ger utrymme för specialiseringar.</textBlock>
    <textBlock ix="16">Vad är nu anledningen till att domarna slår larm om att de budgeterade pengarna inte kommer att räcka till den nuvarande verksamheten? Vad är det som har hänt?</textBlock>
    <textBlock ix="17">Budgetramarna för domstolarna har inte sänkts.</textBlock>
    <textBlock ix="18">Anledningen är att domarna har fått till stånd en stor lönehöjning som ska finansieras inom ram. Prognosen som budgetramarna baserades på var att det fanns ett utrymme på ungefär 9 % för avtalsperioden. I</textBlock>
    <textBlock ix="19">stället blev avtalet en löneökning med 21 % för de ordinarie domarna.</textBlock>
    <textBlock ix="20">Nu står Domstolsverket där med en ofinansierad kostnadsökning för hela Domstolsverket på 100 miljoner kronor om året. Det är en av anledningarna till att Domstolsverket aviserat en besparingsplan på ca</textBlock>
    <textBlock ix="21">10 %.</textBlock>
    <textBlock ix="22">För Miljöpartiet, fru talman, är det viktigaste att få till stånd en genomgripande förändring av den inre organisationen, och skulle den modell vi förespråkar innebära även en yttre omorganisation är vi beredda att diskutera detta.</textBlock>
    <textBlock ix="23">Det viktigaste är att rättssäkerheten för den enskilde är hög, framför allt att handläggningstiderna är korta, att tingsrättslokalerna känns säkra för vittne och brottsoffer och att arbetsmiljön för domstolspersonalen är tillfredsställande. Därför är det nu dags att göra en förändring från grunden, annars kommer vi aldrig att få ett modernt och effektivt domstolsväsende.</textBlock>
  </contentBlock>
  <contentBlock ix="23">
    <textBlock ix="0">Anf.  9  Justitieminister LAILA FREI-</textBlock>
    <textBlock ix="1">VALDS (s):</textBlock>
    <textBlock ix="2">Fru talman! Det är faktiskt många intressanta inlägg. Jag tror knappast att vi i denna riksdag har haft en så pass bra diskussion om domstolsväsendet tidigare. Det tror jag att både de domare och de domstolar som är involverade i förändringsarbetet uppskattar, och jag ser det som ett stöd i det arbete som jag har ansvar för i regeringen.</textBlock>
    <textBlock ix="3">Det är flera idéer av olika slag som har framförts, och jag tänkte kommentera en del av dem. Den enda som inte hade någon egen idé var faktiskt Gun Hellsvik. Den som initierat den här debatten står tomhänt när det kommer till att ha en egen åsikt, en uppfattning. Kritisera går ju, ställa frågor går ju, men att konstruktivt delta i en diskussion om hur vi ska gå vidare, vad som är viktigt, vilka prioriteringar vi gör och vilka lösningar vi ser hörde jag ingenting om från</textBlock>
    <textBlock ix="4">Gun Hellsvik. Det tycker jag är beklagligt.</textBlock>
    <textBlock ix="5">Gun Hellsvik tog upp kravet på att det borde finnas en plan, en utarbetad detaljerad plan för hur reformarbetet ska gå till.</textBlock>
    <textBlock ix="6">Först och främst tycker jag nog att det som budgetpropositionen säger om reformarbetet, dess inriktning och regeringens avsikter i sammanhanget är en bra utgångspunkt för reformarbetet. Därutöver motsätter jag mig bestämt att regering eller riksdag i detalj skulle bestämma hur reformarbetet i domstolarna bör drivas. Det här tror jag i mycket stor utsträckning är en uppgift för dem som är verksamma i domstolarna. Det är, som Siw Persson sade, de som arbetar i domstolarna som bäst vet vad verksamheten kräver och var möjligheterna finns. Det är det som är bakgrunden till att vi har uppmuntrat och givit Domstolsverket i särskilt uppdrag att stimulera och stödja försöksverksamheter av olika slag.</textBlock>
    <textBlock ix="7">Det regelverk vi har i dag ger nämligen ett stort utrymme för domstolarna att utveckla sin egen verksamhet. Det gäller t.o.m. den inre organisationen.</textBlock>
    <textBlock ix="8">Regelverket har förändrats, t.ex. när det gäller vem som bestämmer hur många avdelningar en domstol ska vara indelad i. Det har överlåtits till domstolschefen att själv avgöra, för han vet det bättre än regering och riksdag.</textBlock>
    <textBlock ix="9">Jag tror inte, till skillnad från Alice Åström, att det ligger en fara i ett reformarbete som bedrivs i projektform. Eftersom det arbete som sker i projektform sker inom befintligt regelverk, med iakttagande av de regler som finns i dag, kan jag inte se någon fara i det. Jag kan bara se fördelar i det, därför att det föds nya idéer och nya möjligheter. Dessutom föds det krav på regering och riksdag att göra förändringar av regelverket. När man märker att man inte kommer längre i den egna verksamheten, utan att det befintliga regelverket lägger hinder i vägen, fast man ser att det skulle finnas möjligheter, kommer nya idéer och nya krav på förändringar. Och då måste regering och riksdag agera.</textBlock>
    <textBlock ix="10">Dessutom är det så, och det tycker jag är viktigt att poängtera, att de domstolar som bedriver ett aktivt förändringsarbete också har visat framgångar. Det är i de domstolarna som man klarar av att hantera sina begränsade resurser och ändå åstadkomma förändringar och förbättringar av verksamheten.</textBlock>
    <textBlock ix="11">Vi har frågan om handläggningstider, som flera har tagit upp. Det är ett bekymmer. Vi har för långa handläggningstider. Men det visar sig att det finns möjligheter att arbeta på ett annat sätt, med en annan inre organisation, en annan fördelning av arbetsuppgifter och inte minst i samarbete med andra myndigheter inom rättsväsendet, med polis, åklagare och kriminalvård, för att åstadkomma korta handläggningstider. Handens tingsrätt är ett bra exempel när det gäller att hantera våldsärenden i domstol. Det kräver faktiskt korta handläggningstider för att människor ska ha förtroende för systemet.</textBlock>
  </contentBlock>
  <contentBlock ix="24">
    <textBlock ix="0">Anf.  10  GUN HELLSVIK (m):</textBlock>
    <textBlock ix="1">Fru talman! Jag är väldigt ledsen, men jag måste faktiskt få lov att från talarstolen tala om att jag betackar mig för den nedlåtande och ironiserande ton som justitieministern använde mot mig. Jag tycker inte att det hör hemma i en sådan viktig församling som Sveriges riksdag och dess kammare.</textBlock>
    <textBlock ix="2">Justitieministern sade att reformarbetet var en uppgift för dem som är verksamma inom domstolsväsendet. Jag tycker inte att det enbart är en uppgift för dem som är verksamma inom domstolsväsendet. Jag tycker däremot att det är otroligt viktigt att vi tar vara på den kunskap, den kompetens och de synpunkter som finns inom domstolsväsendet. Det är också det som är bakgrunden till att vi moderater begärde denna debatt.</textBlock>
    <textBlock ix="3">Jag ska kommentera en del som justitieministern sade i sitt första inlägg. Justitieministern sade att domstolarnas makt ökar och därmed även deras ansvar. Jag skulle i och för sig kunna föra en diskussion om orden. Jag tycker att orden säger saker som jag skulle ha uttryckt på ett annat sätt. Men låt mig ta det sätt som justitieministern uttrycker det på för gott.</textBlock>
    <textBlock ix="4">Justitieministern sade också att domstolarna måste rustas för denna förändring. Då måste jag fråga justitieministern om justitieministern tycker att rätt sätt att rusta våra domstolar för denna förändring är, för att använda samma uttryck som generaldirektören i</textBlock>
    <textBlock ix="5">Domstolsverket, ett tryckprov.</textBlock>
    <textBlock ix="6">Tryckprov är bra och behövs när man ska testa om cisterner och liknande håller. Men då är det också värt att komma ihåg att tryckprov använder man icke på i bruk varande cisterner, utan det använder man på tomma cisterner för att se om det är möjligt att ta dem i bruk. Det som sker just nu är att tryckprov används på fungerande verksamhet, verksamhet som är av otroligt stor betydelse för enskilda individer.</textBlock>
    <textBlock ix="7">Vi kanske ska komma ihåg att när sprickorna kommer, när innehållet rinner ut, då är det enskilda individer som drabbas av att tryckprovet visade att det inte höll.</textBlock>
    <textBlock ix="8">Justitieministern talade också om medborgarnas krav på bl.a. snabbhet. Då måste jag fråga mig: Bäddar man för att medborgarnas krav tillgodoses när man, exempelvis när det gäller Högsta domstolen, har ett sparbeting på totalt 16 %, varav 6 % avser löneökningarna? Ska detta sparbeting genomföras måste</textBlock>
    <textBlock ix="9">Högsta domstolens personal minskas med ca 25 %.</textBlock>
    <textBlock ix="10">På vilket sätt tillgodoser vi därmed bättre medborgarnas krav på snabbhet, ett krav som faktiskt inte är tillgodosett i dag?</textBlock>
    <textBlock ix="11">Justitieministern talade vidare om resursförstärkningen. Då ska vi komma ihåg - det nämndes tidigare i debatten - att löneökningarna är högre än resursförstärkningen eller ligger på ungefär samma nivå.</textBlock>
    <textBlock ix="12">Dessutom är en stor del av resursförstärkningen en engångsförstärkning.</textBlock>
  </contentBlock>
  <contentBlock ix="25">
    <textBlock ix="0">Anf.  11  ALICE ÅSTRÖM (v):</textBlock>
    <textBlock ix="1">Fru talman! Jag vill börja med att säga att vi i</textBlock>
    <textBlock ix="2">Vänsterpartiet ser det som väldigt positivt att det i den här debatten har kommit fram mycket saker från de olika partierna som visar att diskussionen om förändringsarbetet kan fortsätta i en ganska stor politisk enighet.</textBlock>
    <textBlock ix="3">Sedan vill jag också ta upp vad jag menade med faran i att bedriva förändringsarbetet i projektform.</textBlock>
    <textBlock ix="4">Det är inte projektformen i sig eller att det är ett underifrånarbete. Faran består ofta i att utvecklingen kan dra år olika håll, att det blir brister i uppföljningen, att det är bristande samordning, att man inte tar till vara de positiva effekter som kan ha uppstått på olika håll. Sverige bedrivs, känner jag ibland, i projektform emellanåt, och det är alldeles för dåligt när det gäller uppföljning. Men klarar man av den biten är det här ett viktigt sätt att driva förändringsarbetet på.</textBlock>
    <textBlock ix="5">Jag vill påpeka att det förekommit en hel del av den budgetdebatt som vi egentligen kommer att föra här i kammaren den 7 december om budgetramar och hur det kommer att se ut inom domstolsväsendet.</textBlock>
    <textBlock ix="6">Men det är också viktigt att påpeka från talarstolen att det inte är besparingskrav på 10 % rätt över. Det här har varit ett sätt att göra en jämförelse mellan de olika tingsrätterna om den olika höga belastningen för att kunna göra en effektivare fördelning mellan domstolarna.</textBlock>
    <textBlock ix="7">Det här kommer vi i Vänsterpartiet att följa. Vi är helt övertygade om att det här sättet att arbeta på kommer att gynna domstolsväsendet, även om debatten i dag bara visar de negativa sidorna. Detta kommer att medföra att man får en fördelning mellan domstolarna som mer uppfyller de krav som finns i de olika tingsrätterna.</textBlock>
  </contentBlock>
  <contentBlock ix="26">
    <textBlock ix="0">Anf.  12  ROLF ÅBJÖRNSSON (kd):</textBlock>
    <textBlock ix="1">Fru talman! Jag skulle vilja lägga till ytterligare en fråga som jag kanske kan få svar på. Visst kan jag inse att det är oerhört värdefullt med det arbete som pågår på golvet, dvs. att domstolarna själva hittar på metoder för att förbättra sitt arbete. Några övergripande saker måste vi ändå ta upp i andra sammanhang. Det är antalet tingsrätter och hur tingsrätterna i stort ska se ut.</textBlock>
    <textBlock ix="2">Om det nu finns en stark folklig vilja att ha tingsrätter lokalt förankrade måste väl statsmakterna acceptera det i en demokrati. Det har inte hjälpt med en borgerlig eller socialdemokratisk regering eller vilket stuk regeringen än har. Att lägga ned tingsrätter är inte någonting som svenska folket vill vara med på.</textBlock>
    <textBlock ix="3">Då får man acceptera det. Det är inte bra om Domstolsverket fyller på och stänger kranarna när det gäller ekonomin i enskilda tingsrätter och vi får en utsvältningseffekten. Det är ett sätt för den verkställande makten att inkräkta på domstolarnas självständighet, som vi i och för sig alla är överens om att vi vill värna. Misstanken är väldigt stark att det sker en påverkan från regeringen när det gäller möjligheten för en tingsrätt att överleva.</textBlock>
    <textBlock ix="4">Därför skulle jag helst se att de här bitarna återfördes till en ny utredning, där de politiska partierna tar sig samman och löser de övergripande problemen.</textBlock>
    <textBlock ix="5">Sedan finns det löpande saker som måste hanteras på ett annat sätt, men de övergripande måste vi lösa i en ny utredning.</textBlock>
  </contentBlock>
  <contentBlock ix="27">
    <textBlock ix="0">Anf.  13  GUNNEL WALLIN (c):</textBlock>
    <textBlock ix="1">Fru talman! Det här är en angelägen debatt just nu, för det är mycket som händer ute i verksamheten för tillfället. Samtidigt som resursförstärkningarna måste komma domstolsväsendet till del för att inte kvaliteten i verksamheten ska äventyras, är det viktigt att den påbörjade reformeringen och moderniseringen inte avstannar. Att ytterligare ompröva och vid behov förändra arbetsformer, organisation och regler är ett nödvändigt och ständigt pågående arbete.</textBlock>
    <textBlock ix="2">Centerpartiet är övertygat om att det finns ett utrymme att genomföra effektiviserande åtgärder utan att dessa med automatik behöver innebära avkall på rättssäkerheten.</textBlock>
    <textBlock ix="3">I justitieutskottet uttalade vi förra året vikten av att större organisationsförändringar får en bred politisk förankring. Det sluter vi i Centerpartiet upp bakom och vill som en konsekvens av detta att förändringar av antalet tingsrätter ska bestämmas genom beslut i riksdagen. Visst ska domstolsväsendet förnyas och förändras, men vi politiker måste ta vårt politiska ansvar och inte låta Domstolsverket driva utvecklingen på så sätt som sker. Vi har en skyldighet att ingripa på våra uppdragsgivares, det svenska folkets, vägnar. Rättstryggheten är hotad. Det kan vi aldrig stillatigande acceptera.</textBlock>
  </contentBlock>
  <contentBlock ix="28">
    <textBlock ix="0">Anf.  14  SIW PERSSON (fp):</textBlock>
    <textBlock ix="1">Fru talman! Vi i Folkpartiet vill understryka att det är fel att påstå att det finns en olöslig motsättning mellan rättssäkerhet och effektivitet. En god rättstillämpande verksamhet inrymmer krav på att hävda rättsstatens krav på ett effektivt sätt. De rätta avgörandena ska tillkomma i en rättssäker ordning, och uppgifter ska fullgöras effektivt, dvs. att det inte ska vara någon onödig tidsåtgång, och det ska inte heller vara något resursslöseri. Det är viktigt att understryka att en dålig administration verkligen blir ett hot mot både rättssäkerhet och effektivitet, likaväl som en god administration kan både stödja och utveckla bådadera. Det är också viktigt att komma ihåg att domstolar och domare vinner verkligen en god legitimitet bland allmänheten om de kan tillgodose de båda kraven rättssäkerhet och effektivitet utan att tumma på det ena kravet för att gynna det andra.</textBlock>
    <textBlock ix="2">Medborgarna har verkligen rätt att kräva ett domstolsväsende som värnar om de konstitutionella principerna om domarnas självständighet, samtidigt som domstolarna ska arbeta effektivt och som man kan ställa höga krav på service.</textBlock>
    <textBlock ix="3">Vi som lagstiftare har också rätt att kräva att domstolsväsendet bedrivs ekonomiskt rationellt. Men vi ska också komma ihåg att medarbetarna vid domstolarna också har rätt att fordra att domstolarna kan ses som en del av det moderna arbetslivet.</textBlock>
    <textBlock ix="4">Till sist, fru talman: Att administrera domstolar i ett statiskt samhälle är ganska enkelt och icke kostsamt, att administrera domstolar i ett dynamiskt och föränderligt samhälle är ett stort, svårt och kostnadskrävande projekt. Rättssäkerhet måste få kosta. Det är bl.a. därför som vi i Folkpartiet vill satsa mera pengar utöver regeringens budget. Vi i Folkpartiet vill också att det ska bli en ny utredning om domstolsväsendet.</textBlock>
  </contentBlock>
  <contentBlock ix="29">
    <textBlock ix="0">Anf.  15  KIA ANDREASSON (mp):</textBlock>
    <textBlock ix="1">Fru talman! I budgetpropositionen står det under rubriken Statsmakternas intentioner i fråga om utvecklingen av rättsväsendet 2001 och 2002, alltså framtidsvisionen: "Det påbörjade reformarbetet inom domstolsväsendet har nu kommit in i ett intensivt skede. På några års sikt kan reformarbetet förväntas leda till att vi får ett bättre och modernare domstolsväsende som samtidigt är mer effektivt. För att reformarbetet skall kunna drivas framåt behövs resursförstärkningar under de närmaste åren." Vi i Miljöpartiet hade kunnat skriva detta själva.</textBlock>
    <textBlock ix="2">I mitt anförande utvecklade jag detta med reformarbetet. Jag skulle vilja att man började från grunden. Men ingen från de andra partierna har kommenterat mina synpunkter eller förslag. Finns det inga sådana tankar hos någon annan? Dessa tankar har fortplantats till domare runtom i Sverige. Jag har fått både brev och samtal om att det här måste till för att man ska kunna genomföra en modernisering och det som står i framtidsversionen.</textBlock>
    <textBlock ix="3">Vi måste alltså ompröva hela utbildningssystemet när det gäller domare, inklusive notariesystemet.</textBlock>
    <textBlock ix="4">Domstolarna kan inte längre förse landets advokatbyråer med färdigpraktiserade jurister. Även de bör vara med och ta sitt ansvar för utbildningen.</textBlock>
    <textBlock ix="5">Påbörjas inte detta reformarbete från grunden kan det uppstå en domarbrist om tio år. Många väljer redan som fiskaler en ny karriär, bl.a. som åklagare.</textBlock>
    <textBlock ix="6">Fördelarna är att de får en fast tjänst och får stanna kvar på sin tjänstgöringsort i stället för att flytta till andra orter och där vänta i tio år på en ledig domartjänst. Tingsrätterna känner redan i dag av bristen på fiskaler. Därför förlänger regeringen tiden till två år, enligt förslaget i propositionen. Men detta är ingen lösning på lång sikt.</textBlock>
    <textBlock ix="7">Det är de långsiktiga lösningarna som jag har försökt att fokusera på. Men jag får inte någon respons, ej heller från justitieministern.</textBlock>
  </contentBlock>
  <contentBlock ix="30">
    <textBlock ix="0">Anf.  16  Justitieminister LAILA FREI-</textBlock>
    <textBlock ix="1">VALDS (s):</textBlock>
    <textBlock ix="2">Fru talman! Nej, Gun Hellsvik, min avsikt var vare sig att vara nedlåtande eller ironiserande, men det framgick säkerligen att jag var ganska upprörd. Anledningen till det var det frontalangrepp som Gun</textBlock>
    <textBlock ix="3">Hellsvik gjorde på mig som person och på Domstolsverkets generaldirektör. I sitt senare inlägg fortsätter Gun Hellsvik att angripa Domstolsverkets generaldirektör, hans ordval och hur det möjligtvis kan tolkas. Men fortfarande har jag inte fått veta vad det moderata samlingspartiet står i centrala frågor när det gäller domstolarnas utveckling.</textBlock>
    <textBlock ix="4">Alice Åström tar återigen upp frågan om hur man ska gå vidare när man ska reformera. Man bör pröva sig fram utifrån den verklighet som de olika domstolarna befinner sig i. Hon pekar på en sak som naturligtvis alltid är en fara i det sammanhanget, nämligen att det bara blir projekt som lever ett uppblossande liv under en viss period och som inte leder till några stadigvarande förändringar.</textBlock>
    <textBlock ix="5">Det är detta som är bakgrunden till att Domstolsverket har bildat en särskild utvecklingsgrupp som har till uppgift att systematiskt följa, stimulera, samordna och sprida information och även det som</textBlock>
    <textBlock ix="6">Alice Åström påpekade som viktigt, nämligen att syssla med uppföljning. Vi måste ju dra slutsatser av de erfarenheter som vi vinner. Det är först då som vi får veta vad som är framkomlig väg, vad som leder till de resultat som vi eftersträvar.</textBlock>
    <textBlock ix="7">Rolf Åbjörnsson tar upp frågan om antalet tingsrätter och gör den riktiga iakttagelsen att det finns en väldigt stark förankring av våra domstolar ute i samhället, och alla vill värna sina domstolar. Men jag tror inte att man av detta kan dra slutsatsen att svenska folket inte kan gå med på att man gör förändringar av de lokalt förankrade tingsrätterna. Om svenska folket får veta det som man behöver veta för att kunna ta ställning i valet mellan geografisk närhet och garanterad hög kompetens i domstolarna även framöver, då är jag inte alls så säker på vad svenska folket svarar på den frågan. Det är därför som vi politiker har ansvaret att penetrera frågan, gå till botten med den och förklara varför vi kommer fram till vissa resultat.</textBlock>
    <textBlock ix="8">Gunnel Wallin är angelägen om att beslut i så stor utsträckning som möjligt fattas i riksdagen, och jag kan förstå också den aspekten. Det är onekligen ett sätt att verkligen förankra de förändringar som man gör i någonting som är så grundläggande i samhället som domstolarna. Men vi har ett regelverk som styr vilka beslut som får fattas och i vilken ordning. Vi kan inte gärna plötsligt ta tillbaka det som riksdagen har delegerat till regeringen eller det som regeringen har delegerat vidare till domstolar och domstolsverk.</textBlock>
    <textBlock ix="9">Naturligtvis ska vi utnyttja de möjligheter att besluta om förändringar och utveckling på de nivåer där beslutanderätten finns, och t.o.m. fundera över hur vi kan förändra detta. Det hindrar inte att denna fråga tas upp i riksdagen med jämna mellanrum, naturligtvis i förhållande till budgetpropositionen, men också i form av den här typen av debatter. Jag kan mycket väl tänka mig att samla en del frågor i en regeringsskrivelse för att skapa underlag för en fortsatt diskussion i riksdagen.</textBlock>
    <textBlock ix="10">Kia Andreasson är ledsen för att jag inte har kommenterat några av de väldigt centrala frågor som handlar om domarutbildning och notariers ställning.</textBlock>
    <textBlock ix="11">Debattiden tillåter mig inte att gå in på alla enskilda frågeställningar som finns i detta sammanhang. Det är naturligtvis väsentliga frågor. Men när det gäller notarier vill jag passa på att säga att de utredningar som vi har haft och de remissomgångar som har skett i anslutning till dessa visar att notarierna faktiskt är mycket uppskattade som en del av personalen i domstolarna. De fyller en viktig funktion som en del av det samlade tillhandahållandet av duktiga jurister i samhällets alla funktioner.</textBlock>
  </contentBlock>
  <contentBlock ix="31">
    <textBlock ix="0">Anf.  17  GUN HELLSVIK (m):</textBlock>
    <textBlock ix="1">Fru talman! Justitieministern angav i sitt inledningsanförande tre krav som är viktiga för framtiden:</textBlock>
    <textBlock ix="2">att våra domstolar ska rustas för att de ska kunna ta sitt ansvar i en förändrad värld, att vi måste se till att vi har rätt kompetens inom domstolsväsendet, och att domstolarna ska leva upp till medborgarnas krav. Jag tycker att dessa målsättningar är väldigt bra, men jag hörde inte att justitieministern talade om hur man skulle kunna nå upp till dessa mål.</textBlock>
    <textBlock ix="3">Jag tycker att det är rimligt att vi i riksdagen får ta del av justitieministerns övergripande plan, om det finns någon, och att vi får möjlighet att diskutera den.</textBlock>
    <textBlock ix="4">Finns det ingen övergripande plan, då måste justitieministern se till att det arbetas fram en sådan, men inte med de direktiv som Domstolskommittén hade där den övergripande målsättningen var att man skulle spara 200 miljoner kronor. Den övergripande målsättningen måste i stället vara att vi har rätt organisation och rätt arbetsformer i framtiden. Detta måste vara utgångspunkten. Sedan får vi sätta prislappen efteråt.</textBlock>
    <textBlock ix="5">Jag har inte fått någon kommentar till de tre förslag som jag förde fram. Jag hoppas att justitieministern i sitt avslutande anförande ger mig ett svar på frågan om hon är beredd att lämna ifrån sig en övergripande plan, att låta domstolarna bedriva sitt arbete på nuvarande villkor intill dess att ett reformerat domstolsväsendet föreligger och om hon är beredd att diskutera domstolsadministrationen i Danmark och</textBlock>
    <textBlock ix="6">Norge.</textBlock>
  </contentBlock>
  <contentBlock ix="32">
    <textBlock ix="0">Anf.  18  Justitieminister LAILA FREI-</textBlock>
    <textBlock ix="1">VALDS (s):</textBlock>
    <textBlock ix="2">Fru talman! I budgetpropositionen finns en samlad överblick över hur regeringen bedömer det pågående reformarbetet och vilka avsikter som regeringen har med det. Om inte det duger som en plan för Gun</textBlock>
    <textBlock ix="3">Hellsvik, så beklagar jag det.</textBlock>
    <textBlock ix="4">Vi återkommer, som jag sade, när vi utvärderat och sett resultatet av den pågående förändringen i domstolarna i dag för att se hur man kan samla upp den och vilka slutsatser man måste dra av t.ex. behovet av regelförändringar. Jag nämnde också att jag kan tänka mig att göra det, om det inte är fråga om propositioner, i form av regeringsskrivelse för att säkerställa att riksdagen blir involverad.</textBlock>
    <textBlock ix="5">Vad Gun Hellsvik menar med att domstolarna ska fortsätta på nuvarande villkor begriper jag ärligt talat inte, för domstolarna arbetar naturligtvis på de villkor som de är givna i form av regelverk, resurser och annat.</textBlock>
    <textBlock ix="6">Vad gäller Danmark och Norge vill jag bara säga att från Norge har man nyligen varit på besök i Sverige för att studera hur vi ordnar med dessa frågor. Man ser att den ordning som vi har med t.ex. domstolsverk är en ordning som man vill införa i Norge.</textBlock>
    <textBlock ix="7">När det gäller resurstilldelningen erinrar jag mig att det för några år sedan gjordes en vetenskaplig studie av kostnaderna för olika delar av rättsväsendet.</textBlock>
    <textBlock ix="8">Sverige var naturligtvis det land som var etta, vilket jag är stolt över. Vi lägger ned mest resurser på vårt rättsväsende, och det gäller även domstolarna.</textBlock>
    <textBlock ix="9">Vi lär av Danmark när det gäller att förändra regelverket, för där har man kommit långt i det avseendet. Det sitter en utredning som har fått ett uppdrag att med bl.a. Danmark som förebild se över våra rättegångsregler. Jag har mötts av en del kritik, bl.a.</textBlock>
    <textBlock ix="10">från moderat håll, för tillsättandet av denna utredning.</textBlock>
    <textBlock ix="11">Jag hoppas att Gun Hellsviks inlägg innebär att jag inte längre kritiseras för detta.</textBlock>
    <textBlock ix="12">Den här debatten har varit värdefull, och vi borde ha sådana oftare eftersom den handlar om något så centralt som våra domstolar.</textBlock>
    <textBlock ix="13">Jag gläder mig åt att jag ändå kan konstatera att det finns en viss samsyn både om hur problemen ser ut och också om hur man bör gå vidare. Jag litar på att det innebär att vi ska hitta de förändringar som vi som politiker är skyldiga att ta till för att hjälpa dem som så ambitiöst, faktiskt, ute i våra domstolar försöker uppfylla de krav som vi ställer på dem. Men ytterst handlar det egentligen om de krav som medborgarna ställer på ett väl fungerande rättsväsende.</textBlock>
  </contentBlock>
  <contentBlock ix="33">
    <textBlock ix="0">Överläggningen var härmed avslutad.</textBlock>
  </contentBlock>
  <contentBlock ix="34">
    <textBlock ix="0">5 §  Justering av protokoll</textBlock>
  </contentBlock>
  <contentBlock ix="35">
    <textBlock ix="0">Justerades protokollet för den 23 september.</textBlock>
  </contentBlock>
  <contentBlock ix="36">
    <textBlock ix="0">6 §  Anmälan om ersättare för statsråd</textBlock>
  </contentBlock>
  <contentBlock ix="37">
    <textBlock ix="0">Talmannen anmälde att Christina Pettersson (s)</textBlock>
    <textBlock ix="1">skulle ersätta statsrådet Ingela Thalén fr.o.m. den</textBlock>
    <textBlock ix="2">1 oktober.</textBlock>
  </contentBlock>
  <contentBlock ix="38">
    <textBlock ix="0">7 §  Anmälan om fördröjda svar på interpellationer</textBlock>
  </contentBlock>
  <contentBlock ix="39">
    <textBlock ix="0">Till riksdagen hade inkommit följande skrivelser:</textBlock>
  </contentBlock>
  <contentBlock ix="40">
    <textBlock ix="0">Interpellation 1999/2000:11</textBlock>
  </contentBlock>
  <contentBlock ix="41">
    <textBlock ix="0">Till riksdagen</textBlock>
    <textBlock ix="1">Interpellation 1999/2000:11 av Cristina Husmark</textBlock>
    <textBlock ix="2">Pehrson (m) om barnsoldater.</textBlock>
    <textBlock ix="3">Interpellationen kommer att besvaras tisdagen den</textBlock>
    <textBlock ix="4">12 oktober 1999.</textBlock>
    <textBlock ix="5">Skälet till dröjsmålet är utrikes resa.</textBlock>
    <textBlock ix="6">Stockholm den 27 september 1999</textBlock>
    <textBlock ix="7">Anna Lindh</textBlock>
  </contentBlock>
  <contentBlock ix="42">
    <textBlock ix="0">Interpellation 1999/2000:18</textBlock>
  </contentBlock>
  <contentBlock ix="43">
    <textBlock ix="0">Till riksdagen</textBlock>
    <textBlock ix="1">Interpellation 1999/2000:18 av Carl Fredrik Graf</textBlock>
    <textBlock ix="2">(m) om beskattning av utlandssvenskar.</textBlock>
    <textBlock ix="3">Interpellationen kommer att besvaras tisdagen den</textBlock>
    <textBlock ix="4">26 oktober 1999.</textBlock>
    <textBlock ix="5">Skälet till dröjsmålet är arbetsanhopning.</textBlock>
    <textBlock ix="6">Stockholm den 24 september 1999</textBlock>
    <textBlock ix="7">Bosse Ringholm</textBlock>
  </contentBlock>
  <contentBlock ix="44">
    <textBlock ix="0">Interpellation 1999/2000:19</textBlock>
  </contentBlock>
  <contentBlock ix="45">
    <textBlock ix="0">Till riksdagen</textBlock>
    <textBlock ix="1">Interpellation 1999/2000:19 av Kerstin-Maria</textBlock>
    <textBlock ix="2">Stalin om barn och ungdomars psykiska hälsa.</textBlock>
    <textBlock ix="3">Interpellationen kommer att besvaras torsdagen den 14 oktober 1999.</textBlock>
    <textBlock ix="4">Skälet till dröjsmålet är att jag inte kunnat finna en debattdag som passar både interpellanten och mig.</textBlock>
    <textBlock ix="5">Stockholm den 27 september 1999</textBlock>
    <textBlock ix="6">Lars Engqvist</textBlock>
  </contentBlock>
  <contentBlock ix="46">
    <textBlock ix="0">8 §  Anmälan om inkommen faktapromemoria om förslag från Europeiska kommissionen</textBlock>
  </contentBlock>
  <contentBlock ix="47">
    <textBlock ix="0">Talmannen anmälde att följande faktapromemoria om förslag från Europeiska kommissionen inkommit och delats ut till kammarens ledamöter:</textBlock>
    <textBlock ix="1">Inrätta rådgivande kommittéer för utbildning av sjuksköterskor, tandläkare, veterinärer, barnmorskor, farmaceuter och läkare KOM (99) 177</textBlock>
  </contentBlock>
  <contentBlock ix="48">
    <textBlock ix="0">9 §  Hänvisning av ärenden till utskott</textBlock>
  </contentBlock>
  <contentBlock ix="49">
    <textBlock ix="0">Föredrogs och hänvisades</textBlock>
    <textBlock ix="1">Propositioner</textBlock>
    <textBlock ix="2">1999/2000:5 och 10 till utbildningsutskottet</textBlock>
  </contentBlock>
  <contentBlock ix="50">
    <textBlock ix="0">10 §  Bordläggning</textBlock>
  </contentBlock>
  <contentBlock ix="51">
    <textBlock ix="0">Anmäldes och bordlades</textBlock>
    <textBlock ix="1">Proposition</textBlock>
    <textBlock ix="2">1999/2000:2 Inkomstskattelagen</textBlock>
  </contentBlock>
  <contentBlock ix="52">
    <textBlock ix="0">Motioner med anledning av prop. 1998/99:144 Regler om företagskoncentration</textBlock>
    <textBlock ix="1">1999/2000:N1 av Stefan Hagfeldt (m)</textBlock>
  </contentBlock>
  <contentBlock ix="53">
    <textBlock ix="0">med anledning av prop. 1998/99:145 Ändring av fridskränkningsbrotten</textBlock>
    <textBlock ix="1">1999/2000:Ju2 av Ragnwi Marcelind och Ingemar</textBlock>
    <textBlock ix="2">Vänerlöv (kd)</textBlock>
  </contentBlock>
  <contentBlock ix="54">
    <textBlock ix="0">med anledning av skr. 1998/99:146 Tidsbegränsade uppehållstillstånd i vissa utlänningsärenden</textBlock>
    <textBlock ix="1">1999/2000:Sf1 av Kerstin-Maria Stalin (mp)</textBlock>
    <textBlock ix="2">1999/2000:Sf2 av Gudrun Schyman m.fl. (v)</textBlock>
  </contentBlock>
  <contentBlock ix="55">
    <textBlock ix="0">11 §  Anmälan om interpellation</textBlock>
  </contentBlock>
  <contentBlock ix="56">
    <textBlock ix="0">Anmäldes att följande interpellation framställts</textBlock>
  </contentBlock>
  <contentBlock ix="57">
    <textBlock ix="0">den 29 september</textBlock>
  </contentBlock>
  <contentBlock ix="58">
    <textBlock ix="0">1999/2000:20 av Lars Leijonborg (fp) till utrikesminister Anna Lindh</textBlock>
    <textBlock ix="1">Svensk politik gentemot Kambodja</textBlock>
  </contentBlock>
  <contentBlock ix="59">
    <textBlock ix="0">Interpellationen redovisas i bilaga som fogas till riksdagens snabbprotokoll tisdagen den 12 oktober.</textBlock>
  </contentBlock>
  <contentBlock ix="60">
    <textBlock ix="0">12 §  Anmälan om frågor för skriftliga svar</textBlock>
  </contentBlock>
  <contentBlock ix="61">
    <textBlock ix="0">Anmäldes att följande frågor för skriftliga svar framställts</textBlock>
  </contentBlock>
  <contentBlock ix="62">
    <textBlock ix="0">den 28 september</textBlock>
  </contentBlock>
  <contentBlock ix="63">
    <textBlock ix="0">1999/2000:29 av Conny Öhman (s) till försvarsminister Björn von Sydow</textBlock>
    <textBlock ix="1">Miljövärdering av försvarsmaktens flygplatser</textBlock>
  </contentBlock>
  <contentBlock ix="64">
    <textBlock ix="0">den 29 september</textBlock>
  </contentBlock>
  <contentBlock ix="65">
    <textBlock ix="0">1999/2000:30 av Kent Härstedt (s) till miljöminister</textBlock>
    <textBlock ix="1">Kjell Larsson</textBlock>
    <textBlock ix="2">Återvinningssystemet</textBlock>
    <textBlock ix="3">1999/2000:31 av Sten Tolgfors (m) till utrikesminister Anna Lindh</textBlock>
    <textBlock ix="4">De mänskliga rättigheternas universalitet</textBlock>
    <textBlock ix="5">1999/2000:32 av Amanda Agestav (kd) till försvarsminister Björn von Sydow</textBlock>
    <textBlock ix="6">Marinens underhållsvarv</textBlock>
  </contentBlock>
  <contentBlock ix="66">
    <textBlock ix="0">Frågorna redovisas i bilaga som fogas till riksdagens snabbprotokoll tisdagen den 12 oktober.</textBlock>
  </contentBlock>
  <contentBlock ix="67">
    <textBlock ix="0">13 §  Anmälan om skriftliga svar på frågor</textBlock>
  </contentBlock>
  <contentBlock ix="68">
    <textBlock ix="0">Anmäldes att skriftliga svar på följande frågor inkommit</textBlock>
  </contentBlock>
  <contentBlock ix="69">
    <textBlock ix="0">den 29 september</textBlock>
  </contentBlock>
  <contentBlock ix="70">
    <textBlock ix="0">1998/99:908 av Ewa Larsson (mp) till socialminister</textBlock>
    <textBlock ix="1">Lars Engqvist</textBlock>
    <textBlock ix="2">Helhetsperspektiv på kvinnomisshandel</textBlock>
    <textBlock ix="3">1998/99:910 av Kent Härstedt (s) till socialminister</textBlock>
    <textBlock ix="4">Lars Engqvist</textBlock>
    <textBlock ix="5">Självhjälpsgrupper för spelberoende och deras anhöriga</textBlock>
    <textBlock ix="6">1998/99:911 av Kent Härstedt (s) till socialministern</textBlock>
    <textBlock ix="7">Lars Engqvist</textBlock>
    <textBlock ix="8">Ett nytt riksförbund för spelberoende</textBlock>
    <textBlock ix="9">1999/2000:7 av Mikael Odenberg (m) till statsrådet</textBlock>
    <textBlock ix="10">Mona Sahlin</textBlock>
    <textBlock ix="11">Proposition om ändrade turordningsregler</textBlock>
    <textBlock ix="12">1999/2000:12 av Rolf Olsson (v) till socialminister</textBlock>
    <textBlock ix="13">Lars Engqvist</textBlock>
    <textBlock ix="14">Förtidspensionering på grund av psykiska besvär</textBlock>
    <textBlock ix="15">1999/2000:14 av andre vice talman Eva Zetterberg</textBlock>
    <textBlock ix="16">(v) till statsrådet Maj-Inger Klingvall</textBlock>
    <textBlock ix="17">Katastrofen i Angola</textBlock>
    <textBlock ix="18">1999/2000:16 av Desirée Pethrus Engström (kd) till socialminister Lars Engqvist</textBlock>
    <textBlock ix="19">Omställningskravet på RFV:s sjukhus i Nynäshamn och Tranås</textBlock>
    <textBlock ix="20">1999/2000:18 av Karin Falkmer (m) till statsrådet</textBlock>
    <textBlock ix="21">Mona Sahlin</textBlock>
    <textBlock ix="22">De mindre bryggerierna</textBlock>
    <textBlock ix="23">1999/2000:19 av Sylvia Lindgren (s) till socialminister Lars Engqvist</textBlock>
    <textBlock ix="24">Personer med övervikt</textBlock>
    <textBlock ix="25">1999/2000:20 av Barbro Westerholm (fp) till statsrådet Maj-Inger Klingvall</textBlock>
    <textBlock ix="26">Asylsökande homosexuella iranier</textBlock>
    <textBlock ix="27">1999/2000:22 av Desirée Pethrus Engström (kd) till näringsminister Björn Rosengren</textBlock>
    <textBlock ix="28">Jämställdhetsperspektivet vid tillsättning av poster i statliga företag</textBlock>
    <textBlock ix="29">1999/2000:23 av Johan Pehrson (fp) till utrikesminister Anna Lindh</textBlock>
    <textBlock ix="30">Katastrofen på Taiwan</textBlock>
    <textBlock ix="31">1999/2000:24 av Lennart Gustavsson (v) till statsrådet Maj-Inger Klingvall</textBlock>
    <textBlock ix="32">Flyktingförläggning i Vingåker</textBlock>
  </contentBlock>
  <contentBlock ix="71">
    <textBlock ix="0">den 30 september</textBlock>
  </contentBlock>
  <contentBlock ix="72">
    <textBlock ix="0">1999/2000:8 av Birgitta Ahlqvist (s) till näringsminister Björn Rosengren</textBlock>
    <textBlock ix="1">Skiftet till år 2000</textBlock>
    <textBlock ix="2">1999/2000:15 av Eva Flyborg (fp) till utbildningsminister Thomas Östros</textBlock>
    <textBlock ix="3">Chalmers Tekniska Högskola</textBlock>
    <textBlock ix="4">1999/2000:21 av Birger Schlaug (mp) till miljöminister Kjell Larsson</textBlock>
    <textBlock ix="5">Gränsöverskridande luftföroreningar</textBlock>
  </contentBlock>
  <contentBlock ix="73">
    <textBlock ix="0">Svaren redovisas i bilaga som fogas till riksdagens snabbprotokoll tisdagen den 12 oktober.</textBlock>
  </contentBlock>
  <contentBlock ix="74">
    <textBlock ix="0">14 §  Kammaren åtskildes kl. 13.24.</textBlock>
  </contentBlock>
  <contentBlock ix="75">
    <textBlock ix="0"></textBlock>
    <textBlock ix="1">Förhandlingarna leddes av talmannen.</textBlock>
  </contentBlock>
</protocol>
